{"url": "https://www.dnes.bg/notifikacii/2018/07/30/voinata-na-mitata-mejdu-sasht-i-es-samo-otlojena.383680", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Европейският съюз и САЩ сложиха край на търговската война помежду си. Вашингтон и Брюксел се договориха да спрат въвеждането на нови мита, докато траят преговорите за обновяване на търговските им отношения.\n\r\n\"Митническата война по-скоро е отложена. САЩ и ЕС не се разбират поради идеологически различия. Тръмп не вярва, че многостранната дипломация е възможна. Той иска да се договаря с всяка държава-членка поотделно. Очевидно каквото и да са имали като противоречия – срещата приключи добре\", обясни европеистът Вихър Георгиев. \n\r\nСпоред анализатора няма никаква пречка след месец-два да станем отново враг номер едно за САЩ. \r\n\"Публичната информация от преговорите между Вашингтон и Брюксел не е много. Юнкер има голяма заслуга за отлагане на конфликта с Америка. Дялът на Европа в световната икономика ще намалява по ред причини. Тръмп воюва икономически с Китай, с Индия и с кой ли още не\", посочи гостът в \"Денят ON AIR\". \n\r\nТемата на разговора обхвана и идеята на френския президент за трите кръга на развитие на Съюза. У нас тази идея е по-известна като \"Европа на няколко скорости\". \n\r\n\"Много малко хора разбират, че ЕС ще продължи да бъде изграждан върху ценности. Съюзът няма да приеме определен вид поведение, защото някой е открил топлата вода. ЕС ще продължи да работи така със или без някого. От нас се очаква да имаме тези ценности, ако искаме да се развиваме заедно с нашите съюзници\", подчерта европеистът Георгиев пред .\n\r\n\r\n ", "date": "2018.07.30", "title": "Войната на митата между САЩ и ЕС - само отложена"}
{"url": "https://www.dnes.bg/obshtestvo/2018/07/30/podari-vreme-na-dete-prosvetna-iniciativa-v-domove.383675", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Родителите на деца с увреждания тръгнаха на мащабно шествие в столицата, а исканията им остават същите - достоен живот и закон за личната помощ. Това не е единственият протест - в Русе граждани, които подкрепят инициативата \"Системата ни убива - всички!\", също изразиха недоволството си пред общината. \n\r\nСред майките на младежи с увреждания е и Бахтише Джуджева, а синът и - с тежка диагноза. Родителите са категорични, че няма да се откажат, а инициативата на русенските майки е подкрепена от над 2000 души. Проблемът е ясен - системата, която трябва да има отношение към децата с увреждания, не оставя никаква алтернатива на родителите. \r\n                    \r\n                    \r\nПроблемите в държавата са много, а един от тях е и отношението към децата без родители. Инициативата \"Подари време\" започва с подаряването на книги, а идеята е да се подпомагат децата от гледна точка на образователното им израстване. С времето, обаче, подаряването на книги прераства в нещо много по-мащабно. \n\r\nОказва се, това не е достатъчно и хората, включили се в каузата, започват да подаряват и време, което да прекарат с децата. Към момента доброволците са над 400, а инициативата променя детски съдби. \n\r\n\"Родителската грижа е неизмерима и може много да помогне на едно дете. Обгрижването може много да помогне в развитието им. Системата има голям потенциал и сържавата може да покаже ролята си и да свърши своята работа. Това, което ние запълваме, е дупката в сърцата на децата - ние сме техни приятели, ментори, жопитваме се да им покажем нещо повече от живота, който виждат в институциите\", каза в предаването \"Директно\" по  Мая Митрева от инициативата \"Подари време\". \n\r\n ", "date": "2018.07.30", "title": "Подари време на дете - просветна инициатива в домове"}
{"url": "https://www.dnes.bg/mish-mash/2018/07/30/astrologiia-koia-bilka-podhojda-na-zodiiata-vi.383660", "text": "Майката природа може да ни даде много неща, от които се нуждаем. Колкото по-силна е връзката ни с нея, толкова по-голяма енергия получаваме. Според астролозите, на всеки човек съответства определена билка, която може да отключи неговата духовност и да му донесе здраве. \r\nБилките се използват за направата на чай, отвари и мехлеми, полезни за различни заболявания и състояния. Всяка една от тях съдържа различни вещества, които имат положително влияние върху тялото, затова неслучайно казват, че силата им е огромна.\r\n \r\nСлед като ви представихме коя билка отговаря на всяка една от първите шест зодии, вижте и останалите представители от зодиака:\r\n \r\n\r\n \r\nТова е зодия на колебанията. Везните постоянно се стремят към намиране на своя вътрешен баланс. Билката или по-скоро растението с лечебни свойства, което е предназначено за тях, е розата. Нейният аромат „събужда“ интуицията, привлича любовта и предпазва от негативна енергия.\r\n \r\nРозата се използва за ароматерапия, защото действа успокояващо. Маслото, добито от нея, се смята като афродизиак, освен това е природен антиоксидант. То и розовата вода влизат в състава на много козметични средства за грижа за кожата, косата и ноктите.\r\n \r\n\r\n \r\nЕдин неподвижен знак, в който страстите бушуват. Хората с него са решителни и същевременно потайни. Билката, която им отива е пачули. Тя се свързва с физическото привличане, стимулира третото око, привлича богатство и просперитет в живота.\r\n \r\nРастението е известно с това, че тонизира и с това помага на скорпионите, които често влизат в конфликти и се разгорещяват спорейки. То съдържа вещества, които укрепват имунната система, засилват чувствителността на ерогенните зони и лекуват кожни заболявания.\r\n \r\n", "date": "2018.07.30", "title": "Астрология: Коя билка подхожда на зодията ви?"}
{"url": "https://www.dnes.bg/notifikacii/2018/07/30/bivshiiat-cherven-khmer-koito-upravliava-kambodja.383649", "text": "След 33 години на власт камбоджанският премиер Хун Сен, бивш боец на Червените кхмери, държи рекорда за политическо дълголетие в Азия. Той се вижда като патриарх на една династия, която възнамерява да укрепи още повече благодарение на победата си на парламентарните избори миналата неделя, пише Франс прес.\n\r\nКамбоджанският лидер, който редовно прави разтърсващи изявления, обеща \"ад\" на опонентите си и ги подкани \"да си подготвят ковчезите\" в случай на протести, заявявайки, че иска да остане на власт \"и през идните два мандата\".\n\r\nХун Сен стана премиер през 1985 г., само на 32-годишна възраст. Засега той успява да се адаптира към променливите политически ветрове, разтърсващи кралството от Студената война.\r\n\"Силата на Хун Сен, бих казал дори неговият гений, е, че е оцелял при всички сътресения\", коментира пред АФП Сам Ренси, бивш лидер на опозицията, който се намира в изгнание във Франция.\n\r\nЗа да остане на власт, през последните месеци Хун Сен не се поколеба да затегне още повече контрола си върху страната, принуждавайки я да мълчи - от печата до опозицията.\n\r\nНегови приближени от години контролират големи части от икономиката, а другите са в ръцете на на могъщия съсед Китай.\n\r\nХун Сен, който обича да говори за себе си в трето лице, освен това е създал истинска династия: тримата му синове заемат ключови постове в управляващата партия и армията и участват редом с него в предизборната кампания.\n\r\n\"Галактиката на Хунсеновците, това, което наричаме управляващия в Камбоджа елит, който се състои от силите за сигурност, управляващата партия и семейството и близките на Хун Сен, контролира всички камбоджански институции и големи сектори от икономиката\", гласи анализът на Андреа Джироджета, отговарящ за Азия в Международната федерация за правата на човека.\n\r\nРоден на 5 август 1952 г. в селско семейство в Централна Камбоджа, той така и не завършва училище. На 12 години се премества в Пномпен, докато войната във Виетнам е в разгара си.\n\r\nЧетири години по-късно проявява интерес към политическия активизъм и когато през 1970 г. Камбоджа затъва в гражданска война, е записан като войник в това, което ще се превърне в армията на Червените кхмери, която по-късно става отговорна за геноцид, отнел живота на близо два милиона души.\n\r\nХун Сен твърди, че се е противопоставил на режима през 1975 г. - годината, през която Червените кхмери превземат Пномпен. Той обаче остава свързан с ултрамаоисткото движение, губейки едното си око в сражение, в което участва в техните редици, и достига поста заместник-областен командир.\n\r\nПрез 1976 г. се жени за медицинската сестра Бун Рани. Година по-късно, опасявайки се да не стане жертва на следващата чистка, самият той бяга към Виетнам.\n\r\nХун Сен се връща в Камбоджа през 1978 г., става част от наложеното от Ханой правителство, изкачва се бързо в ешелоните на властта и след това изоставя комунистическите догми на виетнамските си поддръжници, за да прегърне пазарната икономика.\n\r\nПрез 1993 г. неговата партия губи първите избори в страната, организирани от ООН. Този политик обаче успява да се задържи на власт, като е назначен за втори премиер редом с принца Нородом Ранарид, лидер на роялистите, които печелят изборите.\n\r\nПрез 1997 г. той слага брутално край на споделянето на властта и отстранява Ранарид. Оттогава не е губил избори.\n\r\nХун Сен \"показва забележителна способност да открива и използва слабостите на политическите си противници\", подчертава Себастиан Странджо, експерт по Камбоджа.\n\r\n\"Той играе със страховете от връщане към кланетата и гражданската война\", добавя Странджо.\n\r\n\"Имам послание за тези, които може да се изкушат да се вдъхновят от бунтовете в Тунис. Ще затворя границите и ще смажа кучетата\", заяви Хун Сен по време на Арабската пролет.\n\r\nРъководител на могъща формация - Камбоджанската народна партия, която успя да разпростре влиянието си до най-отдалечените райони на страната, в края на митингите си той редовно раздава пари на бременни работнички, като ги кара да го наричат \"чичо\". /БТА/\r\n ", "date": "2018.07.30", "title": "Бившият червен кхмер, който управлява Камбоджа"}
{"url": "https://www.dnes.bg/akoshtete-vqrvaite/2018/07/30/klanyt-kardashian-pritesnen-kim-bila-mnogo-slaba.383647", "text": "Сестрите на Ким Кардашиян са притеснени, че тя яде прекалено малко. 37-годишната риалити звезда работи здраво над фигурата си от началото на годината, с помощта на личен треньор.\r\n22-годишната Кендъл Дженър, която ѝ се пада полусестра, каза, че Ким явно гладувала, защото била прекалено кльощава. В Instagram Stories Ким Кардашиян дори попита сестра си защо е казала такова нещо, а Кендъл отвърна: \"Наистина съм притеснена. Не мисля, че се храниш. Толкова си кльощава\". \r\nДруга от по-малките сестри, 34-годишната Клои Карадшиян, която преди 3 месеца роди дъщеря, носеща името Тру, също изказа подобно мнение. Тя написа: \"Никога не съм виждала човешко същество, което изглежда толкова добре, колкото теб. Не съм виждала по-слаб човек в живота си от госпожа Кардашиян-Уест. Е, може би, Кендъл, но при нея е природно, докато при Ким изисква много работа, за да изглежда така и това е невероятно\".\r\r\n                    \r\n                    \r\n ", "date": "2018.07.30", "title": "Кланът Кардашян притеснен, Ким била много слаба"}
{"url": "https://www.dnes.bg/eu/2018/07/30/sled-brexit-a-koi-shte-bere-zarzavata-po-angliiskite-poleta.383615", "text": "Стотици хора всяка година се захващат с тежката сезонна работа и се превръщат в берачи на различни земеделски  култури, далеч от дома си. Гроздобер във Франция, портокали и мандарини в Испания, ягоди във Великобритания.\r\n\r\nВеликобритания е напълно зависима от чуждестранните работници, които вършат \"мръсната работа\" и берат различни аграрни култури. Според Националния фермерски съюз само 1% от 60 000 сезонни работници на полетата са били англичани. Мнозинството идват от Източна Европа, основно от България и Румъния.\r\nВсички страни в Европейския съюз държат вратите си отворени – свободно движение на хора, стоки и услуги. В това число влизат и сезонните работници, които прекарват средно между 4-5 месеца във Великобритания.\r\r\n                    \r\n                    С излизането на страната от съюза ерата на свободното движение е към края си, а фермерите започват да изпадат в паника: Сега кой ще им бере реколтата?\r\nСтраната вече става свидетел на недостиг на работна ръка, а това доведе до изгниване на голяма част от ягодите и останалите горски плодове. Според фермери работната ръка е намаляла със средно 30%, а тенденциите са проблемът да се задълбочава все повече.\r\nПо време на кампанията за Brexit през 2016 г. основното движещо средство беше притеснението, че голяма вълна от мигранти ще се отправи към Великобритания (в това число и милиони мюсюлмани). С решението за излизане на страната от блока, Тереза Мей увери, че Великобритания \"ще върне контролът над собствените си граници\" и ще намали имиграцията.\r\nВсе още обаче редица критици на Brexit продъжават да поддържат тезата, че страната отчаяно се нуждае от чуждестранни работници, а в това число не влизат само \"най-умните и способни финансисти, медици и технически специалисти\", които по думите на Мей още ще са добре дошли в страната. На Великобритания, обаче, все още и трябват чистачи, кухненски работници и берачи на домати.\r\nАко по-малко работна ръка има достъп до тези позиции от други страни в Европа, то именно тази черна работа ще трябва да бъде вършена от британците, а те не са никак щастливи от този факт – ранен старт на работния ден, продължителни часове труд, физическо изтощение, непостоянна работа.\r\nСтефани Мюръл, изпълнителен директор на компания за набиране на персонал, която осигурява работна ръка за над 200 ферми във Великобритания, твърди, че от 10 000 кандидатури за работа, само 2 са на граждани на страната.\r\n, казва за Washington Post Мюръл.\r\nМакс Хюс, 20-годишен студент по история всяко лято бере касис в Херефордшър – графство, чийто основен поминък е селското стопанство. Много фирми в региона се занимават с отглеждане и бране на плодове и зеленчуци.\r\nМомчето прекарва ежедневието си заедно с чешки мигрант и мургав румънец, които дори едва знаят английски. Той е един от четиримата британци, които работят на полето. Останалите 300 работници – предимно от Източна Европа.\r\nДенят на Макс започва в 5 сутринта и приключва късно следобед. Заради часовете, които трупа извън работно време, както и бонусите за бързина, момчето може да спечели до 4 000 долара за 6 седмици.\r\nРаботата обаче е доста скучна, а и отблъскваща. Според момчетата на полето много британци отказват да извършват подобен труд заради снобизъм – фермерската работа често се свързва с мигранти от Източна Европа – работа за бедни.\r\nМного фермери в момента се страхуват, че Brexit ще доведе до фалит на компаниите им, реколтата ще се смали. Плодовете и зеленчуците ще останат да изгниват на полето, много преди да достигнат пазара, защото няма да има кой да ги обира.", "date": "2018.07.30", "title": "След Brexit-а: Кой ще бере зарзавата по английските полета?"}
{"url": "https://www.dnes.bg/stranata/2018/07/30/apartament-na-cherven-deputat-izgoria-pochti-izcialo.383670", "text": "Апартаментът на червения депутат Иван Иванов в Шумен е изгорял почти изцяло. За пожара потвърди пред и самият той.\n\r\nОгънят лумнал в нощта срещу 26 юли, когато за щастие семейството на депутата не било в жилището. Съпругата на Иванов била в София при него, а двете им деца са на село при баба и дядо за ваканцията. На място пристигнали охранители от фирмата, която наблюдава имота, както и пожарникари.\n\r\nПървоначалната версия е, че искрата е тръгнала от късо съединение в хладилник.\n\r\nИмам своите подозрения и съмнения, но докато тече следствието, не мога да кажа нищо повече, лаконичен бе Иванов. Запитан дали е имал заплахи за живота по-рано, той отговори: \"Сложно е за обяснения\".\r\n                    \r\n                    \r\nИзгорелият апартамент е около 100 квадрата, строен е преди 7-8 г. По първоначални данни огънят се е самопотушил поради липса на кислород, защото прозорците в цялото жилище са били затворени. Дограмата е от шуменска фирма, не очаквах, че по такъв начин ще мога да им направя реклама, с черно чувство за хумор коментира самият депутат. \n\r\nИзгоряло е всичко в жилището му - стени, подове, техника, мебели, повечето покъщнина.\n\r\nЖилището е застраховано, минал е оценител на щетите, но преди да приключи следствието, нищо не може да се предприеме, обясни депутатът. Минималният срок за следствието е 2 месеца.\r\n ", "date": "2018.07.30", "title": "Апартамент на червен депутат изгоря почти изцяло"}
{"url": "https://www.dnes.bg/akoshtete-vqrvaite/2018/07/30/top-3-zodii-koito-sa-nai-golemi-optimisti-vyv-vryzkite.383648", "text": " \r\nПриемат всяка нова ситуация като нещо, което е способно да промени живота им по положителен начин, включително и новите връзки. Те са пълни с ентусиазъм и са уверени в себе си. Управлява ги Марс, което ги прави агресивни и много страстни. Във връзките и интимните отношения овните показват, че никога няма да се предадат, че могат да получат това, което искат и че няма да подхождат с лоша нагласа към партньора. При спорове или трудни ситуации, те знаят, че нещата ще се оправят, ако поработят над връзката и взаимоотношенията и стоят до половинката си - така показват, че са сериозни. Овенът вярва, че всичко ще се нареди.\r\n\r\n\r\n \r\nТъй като са идеалисти по природа, везните вярват в истинската любов, в хармоничните отношения, в разбирателството между хората. Затова и са оптимисти по отношение на романтичните си връзки. Те следват максимата, че самият ти трябва да си промяната, която искаш да видиш в света. Много весели, лъчезарни и усмихнати са. За тях е важен балансът и правенето на компромиси - знаят, че така нещата се нареждат. Везните уважават другите и наистина вярват в любовта. Дори разбитото сърце не може да ги отчая толкова, че да се отрекат от нея. Управлява ги Венера - планетата на любовта, така че това не е изненада. Като мислят за бъдещето, не виждат самота и тъга, а вълнуващи преживявания, нови възможности и правилния човек до тях.\r\n \r\n", "date": "2018.07.30", "title": "Топ 3 зодии, които са най-големи оптимисти във връзките"}
{"url": "https://www.dnes.bg/politika/2018/07/30/sobstvenicite-na-koniushnite-7-koi-nosi-otgovornost.383657", "text": "Царските конюшни, които пострадаха сериозно от пожар преди ден, ще бъдат обявени за паметник на културата в най-скоро време. Това ще се случи на заседание на Специализирания експертен съвет за опазване на недвижими културни ценности – СЕСОНКЦ тези дни, увери министърът на културата Боил Банов.\n\n\n\n\r\n\"Процедурата е да влезе на СЕСОНКЦ и да дадем предварителен статут, но моето притеснение е, че ще влезе в съда заради неуточнената собственост\", призна той.\r\nПо думите му неуточнената собственост е един от проблемите да не се довършва процедурата.\r\n\"Конюшните\" в момента имат 7 собственици, които са длъжни да възстановят сградата във вида й отпреди пожара.\r\r\n                    \r\n                    Той обясни, че царските конюшни и без статут се ползват със същата степен на охрана като цялото културно наследство. През 2015 г. е приет подробен устройствен план, който забранява надстрояване, разрушаване или промяна на автентичния вид на сградата.\r\nМинистърът отбеляза, че статутът обаче, първо, \"носи\" отношението на държавата, второ, особено крайният статут, дава възможност на собствениците да кандидатстват по програми и да възстановят сградите.\r\nБоил Банов, както и зам.-кметът на София Тодор Чобанов коментираха, че е почти ясно, че пожарът на Царските конюшни не е случаен.\r\n\"Този път наистина съм бесен и затова съм толкова емоционален! Направо е отвратително! Всичко ще бъде възстановено в първоначалния му вид и никой не може да разчита, че така ще си \"отвори\" възможност за друга употреба на терена и за далавера\", заяви Банов.\r\nСпоред него ремонтните работи ще започнат в средата на август. Щетите са главно по покрива. Дограмите са запазени.\r\nЧобанов коментира, че е пострадала една от най-ценните и най-знаковите части на комплекса.\r\nТой обясни, че статутът на културна ценност ще даде обществена оценка на сградата, където е съхраняван първият автопарк на държавата от кралски колесници.\r\nБанов пък припомни, че документите за даване на предварителен статут са готови още от април.\r\nТова, което ни е спирало, са тези \"имотни далавери, които водят до поредица от съдебни дела\", коментира той и отбеляза, че в закона е разписано, че, за да дадеш статут на нещо, трябва да уведомиш законния собственик, а откритите към момента са седем.", "date": "2018.07.30", "title": "Собствениците на \"Конюшните\" – 7, кой носи отговорност? "}
{"url": "https://www.dnes.bg/notifikacii/2018/07/30/makedonskata-politika-dvuposochna-nestabilna.383679", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        С 67 гласа \"за\" и 1 \"против\" македонският парламент гласува предложение за свикване на референдум за новото име на страната. Преди гласуването обаче депутатите от опозиционната партия ВМРО-ДПМНЕ напуснаха залата и бойкотираха гласуването.\n\r\nВъпросът на референдума ще гласи \"За членство в ЕС и НАТО ли сте с приемане на договора с Гърция?\" и ще се състои на 30 септември тази година.\n\r\nПо думите на първия български кореспондент в Македония Николай Коев в момента има различни гласове \"за\" и \"против\" процесите там.\n\r\n\"Интересно е, че ВМРО устояха на своите предварителни позиции да бойкотират гласуването в парламента, когато трябваше да се вземе и решението за референдума. Има силно изразена джендър политика в Македония\", подчерта журналистът в \"Денят ON AIR\".\r\nСпоред него в Македония има доста честа промяна и дори двупосочност на политическите настроения в държавата.\n\r\n\"Македонците първоначално се сърбееха, антибългаризмът растеше. Договорът ни с Македония е доста голям пробив и нещата сякаш се промениха. Той е дело на българските политици още от създаването на Македония\", категоричен е Коев пред .\n\r\nТой е на мнение, че в момента в държавата има една нестабилност, което доста притеснително.\n\r\n ", "date": "2018.07.30", "title": "Македонската политика - двупосочна, нестабилна..."}
{"url": "https://www.dnes.bg/art/2018/07/30/bylgarsko-izkustvo-na-mejdunarodnoto-letishte-v-kanada.383637", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Да излетиш от Канада, гледайки и любувайки се на българско изкуство. Три от мозайките на художника и артист Весела Бракалова вече ще изпращат всички излитащи от терминала на международното летище в Сейнт Джон, Канада.\r\n\"Изложбата е постоянна. Мозайките бяха поръчани от летищните власти през конкурс, който беше отворен за всички артисти в провинцията и моите неща бяха селектирани на втория тур\", сподели артистът и художник пред .\r\nВижте повече в скайп разговора на Петя Кертикова с Весела Бракалова.\r\n ", "date": "2018.07.30", "title": "Българско изкуство на международното летище в Канада"}
{"url": "https://www.dnes.bg/stranata/2018/07/30/ot-klasnata-staia-do-ringa-anita-i-uchitel-i-mma-boec.383613", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nГлавната роля в следващата история играе 29-годишната Анита Доганова. Сутрин тя прекрачва прага на детската градина, където я чакат 16 деца, а вечер влиза в залата, слага ръкавиците и излиза за поредния спаринг.\r\nАнита е един от най-добрите ММА бойци у нас. Занимава се с педагогика и вече 6 години работи в детска градина.\r\nРодителте на децата пък гласуват пълно доверие на професионалната ММА състезателка.\r\n\"Аз съм обикновено работещо момиче, което тренира всеки ден в залата. Което трябва да отделя време за работа и за тренировки. Всяка тренировка върви с мисълта как много скоро ще ме потърсят за мач\", сподели тя пред .", "date": "2018.07.30", "title": "От класната стая до ринга: Анита – и учител, и ММА боец"}
{"url": "https://www.dnes.bg/obshtestvo/2018/07/30/protest-pod-prozorcite-na-vlastta-sistemata-ubiva-vsichki.383668", "text": "\nРодители на деца с увреждания, техните близки и граждани от цялата страна протестират под лозунга \"Системата убива - всички\".\n\n\r\nТе се събраха пред сградата на Народното събрание с искане за реформа и достоен живот за всички.\r\nПротестиращите заявяват, че системата не убива само децата и възрастните с увреждания, а всички.\r\nПо думите им това е обединен протест на народа срещу системата, която е прокудила за 10 години 1 200 000 българи, предаде БТА.\r\nНедоволните тръгнаха в посока Министерски съвет, където протестът пред прозорците на властта продължи.", "date": "2018.07.30", "title": "Протест под прозорците на властта: \"Системата убива - всички\""}
{"url": "https://www.dnes.bg/zvezdi/2018/07/30/djuliana-gani-s-nova-liubov-shte-se-razvejda-li.383658", "text": "Мис Силикон Джулиана Гани е пред развод. Това си личи от нейните публикации във Facebook през последните дни.\r\nНа една от снимките, качени в социалната мрежа, се вижда само лявата ръка на русокоската, хванала тази на мъж със скъп часовник. На нея липсва годежен пръстен.\r\nПо-късно Джулка качи още фотоси на самата себе си и нови с ръката на мистериозния мъж. На тях красавицата с голям бюст не носи нито брачна халка, нито годежен пръстен.\r\n\"Не искам да изпадам в коментари, но бях длъжна да ви кажа истината!\", коментира Гани под друга своя публикация, с която намеква, че има нова любов, но не уточнява дали вече е подала молба за развод.\r\n\"Мъже страшно много, но Джулката е само една !!!\", гласи коментар на фенка на Гани под нейните снимки.\r\r\n                    \r\n                    Все още не е ясно каква е причината за раздялата на Джулиана Гани с нейния съпруг. По-рано почитателката на силикона тръбеше пред различни медии, че е намерила идеалната половинка, но явно нещата бързо са се променили.\r\nМоделът сключи брак със Станимир Ташев в края на август миналата година.\r\n", "date": "2018.07.30", "title": "Джулиана Гани с нова любов! Ще се развежда ли?"}
{"url": "https://www.dnes.bg/notifikacii/2018/07/30/skandal-zavyrshi-sys-smyrtta-na-43-godishen-v-slivnica.383671", "text": "43-годишен мъж е починал, след като е прострелян при скандал в град Сливница. Това съобщиха от МВР.\r\nИнцидентът е станал вчера вечерта. Пострадалият е бил транспортиран в болнично заведение, където около 1.30 часа тази сутрин е починал.\r\nНа местопроизшествието е извършен оглед от оперативна група при ОДМВР – София и в присъствието на прокурор. Намерен е пистолет, законно притежаван от починалия, както и други веществени доказателства.\r\nУстановени и задържани са извършителите – на 17 и 28 години, и двамата от Сливница и с криминални регистрации в полицията.\r\nТази сутрин са им повдигнати обвинения и с прокурорско постановление са задържани за 72 часа. Работата по случая продължава.", "date": "2018.07.30", "title": "Скандал завърши със смъртта на 43-годишен в Сливница "}
{"url": "https://www.dnes.bg/snimka-na-denia/2018/07/30/sutrinta-valeji-sledobed-se-prisyediniat-i-grymotevici.383646", "text": "Времето и утре си остава облачно и с превалявания. Тази нощ на отделни, а през деня отново на много места в страната ще има краткотрайни валежи, главно в следобедните часове и до полунощ придружени с гръмотевици. Ще има условия за градушки, предупреждават синоптиците от НИМХ към БАН.\r\nВ отделни райони на Западна и Централна България ще има значителни валежи. Ще духа слаб северен вятър. Максимални температури, предимно между 26 и 31, в София около 26 градуса.\n\r\nНад Черноморието ще бъде предимно слънчево. Отново в следобедните часове ще има временни увеличения на облачността и на отделни места, главно по северното крайбрежие ще превали и прегърми. Ще духа слаб до умерен вятър от север-североизток. Максималните температури ще са 28-30.\rТемпературата на морската вода е 25-26. Вълнението на морето ще бъде 1-2 бала.\r\nНад планините също ще се развива купесто-дъждовна облачност и ще има краткотрайни валежи с гръмотевици. Ще духа до умерен североизточен вятър. Максималната температура на височина 1200 метра ще е около 21, на 2000 метра - около 16 градуса.\n\r\nПрез първите два дни от август пак ще има превалявания, но те ще са в следобедните часове и главно в Западна и Централна България, където отново са възможни интензивни, в отделни райони, значителни валежи. Преди обяд над източните и на места в южните райони ще бъде предимно слънчево. Дневните температури в по-голямата част от страната ще са между 28 и 33 градуса.", "date": "2018.07.30", "title": "Сутринта – валежи, следобед се присъединят и гръмотевици"}
{"url": "https://www.dnes.bg/notifikacii/2018/07/30/petima-bylgari-raneni-pri-katastrofa-v-germaniia.383656", "text": "Две коли се удариха челно в град Щаде, който се намира на 45 км от Хамбург. 7 души са пострадали при инцидента, пише \"Билд\". \r\nВ едната кола пътували петима българи, сред които и 11-месечно бебе. Всички пътници в автомобила са ранени. \r\nКолата с нашенците била с холандска регистрация, а сигнал за инцидента е получен около 17:40 часа вчера.\r\n20-годишният шофьор не могъл да удържи колата на мокрия път и се ударил челно в идващата срещу него кола. \r\n6 линейки и 2 спасителни хеликоптера са пристигнали на мястото на инцидента. 4 от ранените са откарани с линейки в болници в Щаде, а трима от тях са транспортирани с хеликоптери до клиника в Хамбург, пише \"\".", "date": "2018.07.30", "title": "Петима българи ранени при катастрофа в Германия"}
{"url": "https://www.dnes.bg/obshtestvo/2018/07/30/pari-li-lechenie-li-chovechnost-li-sled-sreshtata-na-premiera-s-petyr.383655", "text": "\n\r\nПромените в законодателството, по които работим, ще гарантират по-голяма финансова подкрепа за хората с увреждания и по-добри услуги за тях. Това е заявил министър-председателят Бойко Борисов по време на срещата си в Министерския съвет със семейството на Петър Мавродиев от Пловдив във връзка с проблемите на хората с увреждания, съобщиха от пресслужбата на кабинета.\r\nПремиерът е поканил Емил Мавродиев, бащата на 18-годишното момче, да участва в предстоящата среща по проблемите на хората с увреждания. На нея бащата ще може да даде своите конкретни предложения за по-ефективното изразходване на средствата в тази сфера, пише БТА.\r\r\n                    \r\n                    Бащата е благодарил на премиера за срещата и е отбелязал, че след разговора с него е с по-голям оптимизъм.\n\n\r\nПо думите му проблемът на хората с увреждания е свързан не само с отпусканите средства, но и с рехабилитацията у нас. \r\n\"Не съм с нагласата, че вие сте човекът, който може да даде пари. Искаме тези рехабилитационни центрове да работят нормално\", е допълнил синът Петър, като се е обърнал към министър-председателя.\r\nСемейството е поискало още да се работи бързо по промените в законодателството, които засягат хората с увреждания. \r\n\"Зарадвах се, че премиерът реално се поинтересува за моите потребности и какво може да се промени, за да се чувствам добре не само аз, но и хората с увреждания. Проведохме нормален, човешки разговор\", е отбелязал след срещата Петър Мавродиев. \r\nПо думите му има напредък и се вижда, че премиерът Борисов не неглижира проблема, а се интересува какво може да се направи за хората, които имат проблем, така че да се чувстват максимално добре.", "date": "2018.07.30", "title": "Пари ли? Лечение ли? Човечност ли? След срещата на премиера с Петър"}
{"url": "https://www.dnes.bg/zvezdi/2018/07/30/stasi-dari-krasi-radkov-s-momche-teodor-shte-e.383659", "text": "Актьорът Краси Радков е станал татко. Неговата съпруга Станислава Ганчева е родила момче. Двамата са решили да го кръстят Теодор. \r\nЩастливата новина за комика от \"Шоуто на Слави\" дойде от Любо Гърбев, негов преподавател от НАТФИЗ, който я сподели с приятелите си във Facebook.\r\n \r\nСъобщението му бе последването от вълна от честитки и пожелания за бебето и родителите му. \r\n \r\nБебето, което е проплакало в болница \"Надежда\", е с перфектните мерки - 2, 900 кг и 43 см. \r\n \r\nКраси и Станислава имат дългогодишна връзка. Двамата се запознават през 2002 г. в Смолян, където актьорът бил на турне със свои колеги от Сатиричния театър. \r\n \r\n\r\n", "date": "2018.07.30", "title": "Стаси дари Краси Радков с момче. Теодор ще е!"}
{"url": "https://www.dnes.bg/stranata/2018/07/30/avgust-jega-tozi-pyt-ne-dyjdyt-shte-si-otide-samo-za-kratko.383650", "text": "Дъждовният юли си отива, идва дъждовният август.\r\nПрез следващия, най-летен месец за България, се окачва количеството на валежите да е над нормата. \r\nСредните температури обаче ще са нормални за сезона, .\r\nСредната месечна температура през август за равнините е между 21° и 24°, за високите полета – между 18° и 20°, а за планините – между 13° и 17°.\r\nНай-ниските температури през месеца ще бъдат между 9° и 14°, а най-високите – между 32° и 37°.\r\nМесечната сума на валежите през август за равнините и високите полета е между 30 и 50 л/кв.м, за Черноморието – между 20 и 35 л/кв.м, а за планинските райони – от 50 до 80 л/кв.м.\r\r\n                    \r\n                    Тази година се очаква валежите да са над нормата.\r\nВ началото на август преваляванията и гръмотевичните бури ще намалеят в сравнение с тези от последната седмица на юли, и през повечето дни от първото десетдневие ще са на малко места, главно в западната половина от страната.\r\nЩе има повече слънчеви часове. С малки колебания, в повечето райони температурите ще бъдат близки до обичайните за периода.\r\nПрез второто десетдневие има тенденция за относително стабилизиране на времето и по-високи температури.\r\nВероятност за превалявания има в началото, около 14-и и към края на десетдневието.\r\nПрез третото десетдневие отново ще се увеличи неустойчивостта и вероятността за превалявания на повече места. Температурите постепенно ще се понижават.", "date": "2018.07.30", "title": "Август, жега... Този път не, дъждът ще си отиде само за кратко "}
{"url": "https://www.dnes.bg/akoshtete-vqrvaite/2018/07/30/kak-da-ne-se-samoubiesh-izpovedta-na-kanie-uest.383644", "text": "Кание Уест е мислил за самоубийство. 41-годишния рапър страда от биполярно разстройство и коментира в Twitter документалния филм \"McQueen\", посветен на модния дизайнер Александър Маккуин, който се самоуби през 2010 г. \r\n\"Гледах документалния филм за Александър Маккуин и усетих връзка с неговия житейски път. Знам какво е да ти се иска да вземеш живота си обратно в ръцете си, дори това да означава да се самоубиеш. За да е ясно - имал съм подобни мисли\", каза той.\r\n \r\nИ разкри какво му е помогнало. \"Как да не се самоубиеш част първа: Избягвайте да сте сред хора, които ви карат да искате да се самоубиете\", написа Уест.\r\n \r\n\r\n ", "date": "2018.07.30", "title": "Как да не се самоубиеш? Изповедта на Кание Уест"}
{"url": "https://www.dnes.bg/obrazovanie/2018/07/30/promenite-za-sedmoklasnicite-resheni.383643", "text": "Министерството на образованието и науката (МОН) оповести новостите при Националното външно оценяване (НВО) за 7-и клас през учебната година 2018/2019.\r\nЗапазва се продължителността на изпита от 150 минути. Но той ще започва в 9.00 часа вместо в 10.00. Учениците, които ще са 7-и клас през предстоящата учебна година, са първият випуск, който е обучаван по новите програми и за който важи в сила регламентът, според който външното оценяване измерва знанията в целия прогимназиален етап.\r\nС цел обаче да не се създават притеснения у родителите и учениците, от МОН са решили изпитът по Български език и литература в частта литература да включва само произведения, изучавани в 7-и клас.\r\nУчениците, които ще завършат 7-и клас в учебната година 2019/2020 ще полагат изпит върху произведенията, изучавани в 6-и и 7-и клас.\r\nДецата, които завършват 7-и клас в учебната година 2020/2021 ще държат изпит върху произведенията от 5, 6 и 7-и клас. Това е с цел поетапно въвеждане на новите учебни планове, предава БТА.", "date": "2018.07.30", "title": "Промените за седмокласниците – решени!"}
{"url": "https://www.dnes.bg/stranata/2018/07/30/kmetyt-na-dimitrovgrad-podkara-elektricheska-trikolka.383667", "text": "\nКметът на Община Димитровград Иво Димов и служители от общинска администрация направиха демонстрация на новите превозни средства в общината - електрически триколки. \r\nТе са три на брой и ще обслужват нуждите на служителите при обиколките на обектите им из града,пише БТА. \r\nЕкологично чистите транспортни средства са модерен начин за придвижване в градска среда. \r\n ", "date": "2018.07.30", "title": "Кметът на Димитровград подкара електрическа триколка"}
{"url": "https://www.dnes.bg/stranata/2018/07/30/pensionerka-udarena-fatalno-ot-reis-na-pyt-za-buzludja.383666", "text": "85-годишна жена е била ударена от автобус \"Сетра\" на път за традиционния събор на БСП на връх Бузлуджа в  събота. Пенка Д. е починала няколко часа по-късно в габровската болница. За  инцидента съобщиха днес от полицията в Стара Загора.\r\nСигнал за прегазена от автобус жена на третокласния път между върховете Шипка и Бузлуджа бил подаден към 10,40 часа в деня на събора - 28 юли. Ранената жена била откарана веднага в болницата в Габрово със 7 счупени ребра и фрактури на два от шийните прешлени - травми, които се оказали фатални.\r\nСъобщението за смъртта й дошло в 17 часа. В родния си Никопол жената била известна като дългогодишна учетелка и читалищна деятелка. Погребението й е утре, съобщи .\r\n                    \r\n                    \r\nЗа събора от Никопол тръгнали стотина души - с автобус, два микробуса и няколко леки автомобили. Тъкмо никополският автобус, с който пътувала и Пенка, я е ударил. Тя била пред него, когато возилото потеглило - вероятно хората са били спрели по пътя за кратка почивка. 51-годишният шифьор не бил употребил алкохол, показала проверката с дрегер на място.\n\r\nНа същия път, където задължително минават автобусите за събора от Северна България, към 15,50 часа в събота, след концерта на Горан Брегович, е регистриран и друг пътен инцидент, но той се разминал само с материални щети. При придвижване на заден ход на автобус \"Ивеко\" от Монтана шофьорът загубил контрол над него и ударил два други автобуса.\n\r\nВ деня преди събора, петък, автобус с младежи-активисти на социалистически партии от няколко балкански страни, които участваха на кръгла маса в Казанлък, катастрофира на път за връх Шипка. На един от завоите в местността \"Момин гроб\" в него странично се удари камион. И тогава всичко се размина само с материални щети.\n\r\nНад 500 автобуса преброиха полицаите в деня на събора на връх Бузлуджа. По данни на организаторите, участниците са били около 60 хиляди души.\n\r\nПодобно масово присъствие на хора, сред които повечето - възрастни, често води до нещастни случаи. Няколко пъти в годините хора са умирали от инфаркт на върха, преди две години възрастен човек се загуби в гората и останките му бяха открити едва след 12 месеца.\r\n ", "date": "2018.07.30", "title": "Пенсионерка ударена фатално от рейс на път за Бузлуджа"}
{"url": "https://www.dnes.bg/eu/2018/07/30/ot-briuksel-istanbulskata-konvenciia-si-e-vasha-rabota.383639", "text": "Европейската комисия отказа да коментира петъчното решение на Конституционния съд, с което той намери, че Истанбулската конвенция не съответства на основния закон в България.\n\r\n\"Не коментираме национални съдебни решения\", заяви Мина Андреева, говорител на шефа на Еврокомисията Жан-Клод Юнкер.\n\r\nАндреева добави, че Европейската комисия е препоръчала на членките си да приемат конвенцията като \"средство за справяне с насилието срещу жените\", но че процесът на ратификация е национално решение във всяка държава.\n\r\nПрез 2015 г. Европейската комисия публикува пътна карта за приемането на Конвенцията и обяви, че тя \"ще създаде в ЕС кохерентна правна рамка за борба срещу насилието срещу жените, ще подобри превенцията за всички жени и ще позволи по-добра закрила и подкрепа за жените и децата, жертви на насилие\".\n\n\n\n\r\r\n                    \r\n                    През март 2016 г. Еврокомисията публикува две законодателни предложения - за подписване и за ратификация на конвенцията на ниво ЕС. След приемането им от Европейския парламент и от страните членки еврокомисарят за правосъдието Вера Йоурова подписа Истанбулската конвенция от името на ЕС на 13 юни миналата година.\r\nВсички държави членки, включително и България, също са подписали документа. Ратификацията е приключила в 18 страни: Германия, Франция, Испания, Италия, Полша, Румъния, Австрия, Белгия, Хърватия, Кипър, Дания, Естония, Финландия, Малта, Холандия, Полша, Словения и Швеция.\r\nВ момента Съветът обсъжда решение как да приключи законодателният процес по приемането след подписване на конвенцията и по-специално по начина, по който страните членки ще си сътрудничат след окончателното й ратифициране. Дебатите се провеждат въз основа на компромисно предложение на Българското председателство, внесено през април.\r\nПрез май Европейският парламент проведе специален дебат по Конвенцията, по време на който първият зам.-председател на Еврокомисията Франс Тимерманс призна, че в някои страни има силно противопоставяне срещу нея, което се дължи на неправилно разбиране на съдържанието й. Тимерманс посочи, че Истанбулската конвенция \"цели защитата на жените от домашно насилие и не поставя под съмнение традиционните семейства, нито налага нова идеология\".\r\nПървият зам.-председател съобщи, че Европейската комисия е започнала диалог със съответните правителства, за да им обясни какво произтича от приемането на Истанбулската конвенция.", "date": "2018.07.30", "title": "От Брюксел: Истанбулската конвенция си е ваша работа!"}
{"url": "https://www.dnes.bg/obshtestvo/2018/07/30/vryzki-i-podkupi-v-nrb-za-jilishta-koli-dori-toaletna-hartiia.383633", "text": "Ежедневието през последното десетилетие на НРБ е белязано от корупция и пошлост. Жилища, автомобили, дори тоалетна хартия: без връзки и подкупи почти нищо не е било възможно. Поглед назад в един материал на .\n\r\nПрез последното десетилетие на НРБ бакшишите и подкупите са се превърнали в \"повсеместно явление в почти всички сектори на обслужването, обществения живот и всички слоеве на населението\". Това пише в строго секретен доклад на Информационно-социологическия център към ЦК на БКП до Тодор Живков и Политбюро от средата на юли 1985 година. \n\r\nТвърденията на партийните социолози се базират върху резултатите от представителна анкета, в която 77,8% от участниците потвърждават горния извод. Близо две трети от младите хора на възраст между 18 и 30 години смятат, че корупционните практики са вече \"неизкореними\" и в НРБ е възникнала \"масова обстановка за корупция\", пише още в документа. Копие от него се намира в Държавния архив, а негов откривател и анализатор е проф. Иван Еленков от Софийския университет.\r\n                    \r\n                    \r\nТекстът е включен в неговата най-нова монография под заглавие \"Орбити на социалистическото всекидневие\". Пред Дойче веле културологът изтъква, че откритите секретни анализи и доклади до ЦК на БКП доказват концентрирания политически натиск на управляващия режим и неговата идеология върху всички сфери на общественото и личното битие на поданиците - от люлката до гроба. \n\r\nТе са обективни свидетелства за всекидневието в НРБ, защото са базирани не на лични спомени и носталгии, а на предупредителни сигнали до управляващите за ситуацията в страната и за съответните заплахи за властта. Разгласяването на тази поверителна информация е било в състояние дори да доведе до силно социално брожение по подобие на случилото се в Полша, Чехословакия и Унгария.\n\r\nАнализът на Еленков води до категоричния извод: \"Безнаказаността на похищенията и произволното разполагане с притежанията на повалените стари имуществени прослойки след 9-ти септември има като пряко следствие създадената и поддържана политическа обстановка за корупция\". В нея \"настървението и активната престъпна деятелност на подмамените маси се насочва пряко и косвено в подкрепа на комунистическата власт\", твърди ученият. \n\r\nПодкупите, бакшишите и принципа \"аз на теб - ти на мен\" се утвърждават като могъщо и често единствено средство за решаване на личните проблеми на българите в условията на остър и задълбочаващ се дефицит от всевъзможни стоки и услуги - от закупуването на жилище и автомобил до снабдяването с резервни части, вносни плодове и тоалетна хартия. \n\r\nВ обширно изследване с гриф \"Строго поверително\" от 1985 Информационно-социологическият център на БКП алармира, че три четвърти от участниците в допитванията посочват като най-корумпирани следните браншове: търговията, общественото хранене, автосервизите, доставките на строителни материали, както и товарния и таксиметровия сектор.\n\r\nОще през 1978 година проверка на казионните профсъюзи пък показва, че за пациентите в редица окръжни и районни болници се полагат крайно незадоволителни или никакви грижи. \"Стана масова практика, особено в здравните заведения за специализирана медицинска помощ, болните и техните близки да заплащат на сестри или на санитарки по 5-7 лева на ден, за да полагат необходимите грижи\", гласи един от изводите на проверката. \n\r\n\"Пазарлъкът за превозване на покойник до провинцията започва от 500 лева при издавана държавна фактура за 30 лева\", посочват социолозите на ЦК. \n\r\nОказва се още, че безплатните найлонови торбички с фирмено лого на западни производители, до които имат достъп продавачките в \"Кореком-Варна\", незаконно се продават на съветски туристи, защото са модни и супердефицитни в соцлагера. Така продавачките си докарват по 1800 лева доход на месец - 15 пъти повече от заплатата на начинаещ млад лекар или инженер. Пак в \"Кореком\" мострите за продаваните стоки се разпределят между началниците.\n\r\nИ още: преподаватели си набавят валута, взимайки подкупи от изпитваните чуждестранни студенти. Само в кабинета и в дома на един варненски доцент били открити българска и чуждестранна валута на стойност около 80 000 лева. \"Чух от началниците си, че на един другар с материали от предприятието сме му построили вила за 50 000 лева, а той после я продал за 100 000. Лично аз се възмущавам, но като гледам другите какво правят, се питам: балама ли да бъда?\", цитират партийните социолози мнението на член на БКП. Те са особено обезпокоени, че и сред съдиите в България взимането на бакшиш се е превърнало в норма на поведение.\n\r\nОгромният дефицит от качествени и разнообразни храни за хората в НРБ е пряк резултат от насилственото отнемане на земята и добитъка през 50-те години на миналия век. Най-красноречива картина за състоянието на снабдяването с хранителни стоки дават внезапните проверки на ключови обекти, каквито са например Софийските централни хали. През октомври 1980 година в един доклад от такава проверка пише следното: \"В обекта се търси, а липсва  следното: захар, зрял фасул, веро, кока-кола, тоалетна хартия, фини шоколадови бонбони, маслини, майонеза, прясна риба, месо, червен пипер. Във върховите моменти работят половината каси, има големи опашки и се губи много време. Оплакванията са от качеството на разфасованото месо, което беше размразено и изпускаше лош мирис. Хладилниците са силно замърсени. Каймата е изключително лошо опакована и продавачките я дооформяха с ръце. На щанда за плодове и зеленчуци нямаше нищо друго освен картофи и чесън\". \n\r\nСъщевременно се търсят спешни решения на проблеми като \"степента на обезмирисаност\" на соята, която постепенно се превръща в основна съставка на саламите, кренвиршите и шоколадовите изделия за обикновените потребители.\n\r\nТрагично е и положението с много вносни храни, които ръководството в НРБ обявява за \"луксозни\". Иван Еленков привежда данни от секретната статистика на Министерството на търговията за вноса на произвеждани извън съветския лагер продукти през 70-те и 80-те години на миналия век. От информациите става ясно, че годишно срещу твърда валута Министерството е трябвало да осигури на глава от населението поне в столицата по: 250 грама банани, маслини и грейпфрути, около 300 грама лимони, килограм портокали,  25 грама мандарини, 50-60 грама сурово кафе на зърна, 15 грама нескафе и по три пакетчета чай. При това става дума за годините, в които са били провеждани конгресите на БКП - те се смятат за особено важни от управляващите. През конгресната 1981 година обаче половината от отделените 7,3 млн. лева за изброените по-горе \"луксозни храни\" са пренасочени за закупуване картофи и лук, които неочаквано изчезват от магазините.\n\r\n\n\r\nВ книгата си Еленков публикува и данни за бракувани и спрени от пазара платове, мебели, обувки, дрехи, бяла и черна техника за стотици милиони левове - главно поради царящата безстопанственост, кражби, немарливост и използване на дефектни материали. На фона на всички тези дефицити и неволи на плановата икономика властите в НРБ са принудени тихомълком да узаконят немислимата доскоро частна инициатива, която пропагандата предпазливо нарича \"самозадоволяване\". Постепенно личните стопанства се превръщат в основен фактор за изхранването на населението. Към края на 1989 година тези лични стопанства вече са над 2 милиона и осигуряват над 1/3 от зеленчуците и млякото, близо половината от месото и плодовете и над половината от яйцата.\n\r\n\"Политиките към всекидневието през епохата на комунизма се оказаха безизходно социално разрушителни с дълготраен и продължаващ ефект върху десетилетията на прехода в България\", посочва Иван Еленков в края на книгата си \"Орбити на социалистическото всекидневие\". Той заключава, че тъкмо повсеместното разграбване на \"общественото\" от средата на 80-те години на миналия век предопределя катастрофичната социална и икономическа картина на българското посткомунистическо общество. \r\n \r\n", "date": "2018.07.30", "title": "Връзки и подкупи в НРБ: За жилища, коли, дори тоалетна хартия "}
{"url": "https://www.dnes.bg/notifikacii/2018/07/30/makedoniia-glasuva-na-referendum-za-imeto-na-30-septemvri.383672", "text": "Депутатите от македонския парламент утвърдиха с 68 (от възможни 120) гласа предложената от властите дата за консултативен референдум за преименуването на страната – 30 септември, предаде РИА Новости.\r\nВъншните министри на Гърция и на Македония Никос Коцияс и Никола Димитров през юни подписаха споразумение за новото конституционно име на страната – Република Северна Македония, решавайки продължаващия 25 години спор за името, който пречи на Македония да влезе в ЕС и в НАТО.\n\n\nМакедонският министър-председател Зоран Заев многократно заявява, че окончателното решение за преименуването трябва да се приеме от народа на референдум. \rТой посочи, че допитването трябва да се състои или на 23 септември, или на 30 септември, или на 7 октомври. Според него целта на правителството е процедурата по преименуването да приключи на 15 януари 2019 година.\r\n„Референдумът за преименуването, насрочен на 30 септември, ще носи консултативен характер“, предават местни медии.\r\nВ гласуването не участваха депутатите от най-голямата опозиционна партия ВМРО-ДПМНЕ, които по-рано не се съгласиха с предложената формулировка на въпроса. Според опозицията предложеният от Заев въпрос „Съгласни ли сте за членство в ЕС и НАТО и приемане на Договора между Република Македония и Република Гърция?“ поставя избирателите в положение на принуда.", "date": "2018.07.30", "title": "Македония гласува на референдум за името на 30 септември"}
{"url": "https://www.dnes.bg/zvezdi/2018/07/30/antoniia-petrova-se-radva-na-liubovta-v-niu-iork.383661", "text": "Меденият месец на Антония Петрова продължава. След като тя и съпругът бяха в Турция, за д аотпразнуват един месец от сватбата и четири от тяхното запознанство, двамата се отправиха към САЩ.\r\n\"Ню Йорк! Ню Йорк! Друго красиво място от нашия околосветски меден месец! Какво прекрасно приключение да пътуваме заедно навсякъде, където искаме!\", написа \"Мис България\" 2009 г. под техни снимки от града на небостъргачите.\r\nДвойката се е снимала на фона на думата \"Love\", което е поредното доказателство, че във връзката между двамата има любов.\r\nАнтония Петрова и Ивайло Батинков се венчаха на тайна церемония в Гърция. Месец по-късно Антония публикува кутия с червени рози с надписа: \"Само ако знаеш колко страхотно ще си изкараме следващите минимум 40 години заедно! Нямам търпение да откриваме заедно света! Колко невероятни неща ни предстоят!\" Аз също, любими, аз също!\".\r\r\n                    \r\n                    Все още не е ясна следващата спирка от пътуването на Батинкови, но по всичко личи, че моделът не крие преживяванията и ще ги споделя със своите фенове в социалните мрежи.\r\nОще снимки от разходката на семейството в Ню Йорк може да видите в", "date": "2018.07.30", "title": "Антония Петрова се радва на любовта в Ню Йорк"}
{"url": "https://www.dnes.bg/redakcia/2018/07/30/diavolskiiat-klimatichen-kryg-kogato-ohlajdaneto-e-zatopliane.383606", "text": "Милиони хора по света използват климатични инсталации и охладителни системи. Тези уреди наистина могат да спасяват животи, но в същото време нанасят тежки вреди на околната среда. Един дяволски кръг, пише .\n\r\nДостъпът до охладителни системи е жизнено важен за хората. Даже не говорим толкова за климатиците, с които охлаждаме домовете си в горещите летни дни, колкото за съхранението на лекарства и хранителни продукти. Но повече от един милиард души по света нямат възможност да ползват такава техника, става ясно от доклад на „Устойчива енергия за всички“ (Sustainable energy for all). Милиони от тях са земевладелци и животновъди от слабо развити региони в Азия и Африка. Изчисленията показват, че до 40 процента от тяхната продукция се разваля, преди да достигне пазара.\r\nОще по-притеснителен е фактът, че около половин милион хора годишно умират от болести, причинени от недохранване. Според Световната здравна организация (СЗО) това се дължи най-вече на липсата на охладителни системи, в които хранителните продукти да се съхраняват.\n\r\nЛекарствата също трябва да се държат на студено. Но заради недостига на охлаждащи системи в Индия хладилното съхранение на ваксините и други жизненоважни медикаменти в страната е прекъсвано в 20 процента от случаите.\n\r\n\n\r\nУчени смятат, че глобалното затопляне ще наложи производството на повече хладилници, фризери и климатици, като до 2050 година броят на охладителните уреди ще достигне внушителните 14 милиарда. „Ако климатът не се изменяше, правото на охлаждане би било като правото на достъп до чиста вода и санитарен възел“, казва Марк Радва, ръководител на икономическия отдел към Рамковата конвенцията за климата на ООН. Но глобалното затопляне е факт, а така необходимите охладителни уреди допринасят за него. \n\r\nКлиматиците и хладилниците се нуждаят от флуоровъглеводороди (HFC), за да функционират. Тези вещества образуват парников ефект и допринасят за покачването на температурите. В същото време климатичните и охлаждащи системи харчат толкова много ток, че до 2040 година работата им ще изразходва 40 процента от електричеството в Южна Азия. Освен това климатичните инсталации отделят вредни емисии във въздуха. А именно мръсният въздух ще причини смъртта на 13 000 души до средата на века, твърдят американски учени.\n\r\n„Но докато населението на планетата расте, а температурите се покачват, рисковете за здравето и икономиката от липсата на достъп охладителни тела също се увеличават“, казва Рейчъл Кайт от Отдела за зелена енергия към ООН.\n\r\nЕдна от стратегиите за справяне с негативните последици за околната среда и човека е производството на по-ефективни охладителните системи. „Ако уредите са два пъти по-ефективни, ще се отделят много по-малко вредни емисии – независимо какво енергия ползваме\", смята Браян Холуж от Инициативата за ефективност на ООН. Според него технологията за производството на по-ефективни системи вече съществува. Оставало само световните лидери да стимулират производителите. \n\r\nДруги експерти вярват, че ключът към решаването на проблема с покачването на температурите е по-доброто градоустройство. \"Повечето жертви на горещото време живеят в гъсто населени и застроени градове, където няма много свеж въздух\", разказва Симоне Зандхолц от Института за околна среда и човешка сигурност към ООН. Затова в градовете трябва да има повече паркове и свободни пространства, обяснява тя. Ако температурите в населените места се понижат, хората ще пускат климатиците си по-рядко. \n\r\nМеждувременно всеки от нас би могъл да помогне, като редовно почиства охладителните си уреди и ги изключва, когато не са му необходими. Друга добра идея е да боядисаме покривите на домовете си в бяло, защото белият цвят отразява слънчевите лъчи и топлината.\r\n", "date": "2018.07.30", "title": "Дяволският климатичен кръг: Когато охлаждането е затопляне!"}
{"url": "https://www.dnes.bg/business/2018/07/30/inerkom-objalva-reshenieto-na-kzk-za-sdelkata-s-chez.383653", "text": "\r\n\"Запознахме се внимателно с документа и детайлно анализирахме мотивите за негативното решение на антимонополния орган\", коментира председателят на Съвета на директорите на дружеството Милена Стоева.\r\nПо-рано през този месец за производство и продажба на зелена енергия. Комисията визира фотоволтаичните централи, които двете компании притежават, макар и общият им дял от инсталираната мощност в страната да е нищожен.\r\nВ решението на КЗК данните са засекретени с мотив търговска тайна. Информацията обаче е публична - \"Инерком България\" притежава шест парка с обща мощност малко под 23 мегавата, а ЧЕЗ \"България\" има един соларен парк - \"Фри Енерджи Проджект Орешец\" (ФЕПО) с мощност под 5 мегавата. Общо инсталираната мощност на фотоволтаиците у нас е 1043 мегавата.\r\nКакво коментираха анализатори след решението на КЗК вижте в продължението ", "date": "2018.07.30", "title": "Инерком oбжалва решението на КЗК за сделката с ЧЕЗ "}
{"url": "https://www.dnes.bg/notifikacii/2018/07/30/sled-skandal-19-godishna-namushka-priiatelia-si.383642", "text": "19-годишно момиче е намушкало с кухненски нож 28-годишния си приятел след скандал, съобщиха от полицията в Стара Загора. \r\nСигналът за инцидента е подаден на 28 юли, около 21:13 часа.\r\nПотърпевшият е транспортиран в болница, където е настанен за лечение, с опасност за живота. \r\nМомичето е задържано за срок до 24 часа. По случая е образувано досъдебно производство.\r\n ", "date": "2018.07.30", "title": "След скандал: 19-годишна намушка приятеля си"}
{"url": "https://www.dnes.bg/obshtestvo/2018/07/30/protest-semeistvo-ostavi-sina-si-s-uvrejdaniia-pri-premiera.383611", "text": "Семейство от Пловдив остави сина си, младеж с двигателни увреждания, в приемната на премиера Бойко Борисов като знак на протест срещу безразличието на държавата.\r\nВ инвалидната количка на младежа са оставени писмени указания от какви грижи и лекарства всекидневно има нужда той.\r\n\"Много трудно ми е да осигуря всичко необходимо, от което има нужда моя син като рехабилитация - плуване, езда и много различен тип грижи, затова ще го оставя на премиера да му осигури това. Няма такива центрове в България, не мога да си позволя финансово да покрия всички тези нужди\", обяви пред медиите бащата на момчето Емил Мавродиев.\n\n\n\r\r\n                    \r\n                    Той посочи, че няма и професионалисти, които да работят с децата с увреждания. По думите му всичко необходимо има в чужбина, но за него трябва да се плащат хиляди евро.\r\nСинът му - Петър Мавродиев, също посочи, че подкрепя инициативата, защото по думите му само така могат да бъдат чути исканията на хората с увреждания и обществото да разбере, че това са хора, които имат и личностен, и професионален потенциал и искат да го реализират в България.\r\nМавродиев е навършил пълнолетие, приет е да следва специална педагогика.\r\nРодителите на деца с увреждания призовава премиера Бойко Борисов да слезе при тях на протеста тази вечер пред МС. Това каза Вера Иванова, която е една от протестиращите майки.\r\nТя посочи, че до този момент нямат официална покана за среща от страна на министър-председателя, но така или иначе днес те ще имат инициатива в защита на децата си и той би могъл да дойде при тях. \r\nТози следобед е националното шествие с надслов \"Системата ни убива\".\r\nТой ще започне в 17:00 ч. пред сградата на Народното събрание, след което ще се премести под прозорците на Министерския съвет.\r\nМярката е в знак на несъгласие срещу поправките в Закона за личната помощ.\r\nПо-рано този месец майките на деца с увреждания отказаха да участват в работната група заедно със социалния министър Бисер Петков, тъй като получиха проект на закон, в който не са включени техните предложения.\r\nПротестиращите настояват държавата да приложи справедлив, диференциран подход към нуждите на самите деца и потребностите на техните семейства.\r\nВ края на месец юни омбудсманът Мая Манолова и протестиращите майки внесоха в парламента законопроект за личната помощ, който изработиха съвместно. С него се предвижда 77 000 души да получат лична помощ.\r\n\"Няма да се откажем от настояването да бъде приет Законът за личната помощ и да се изпълни конвенцията на ООН. Шест години ни бяха напълно достатъчни да чакаме\", посочиха пред  демонстрантите.\r\nМалко по-късно днес предстои обсъждане на двата варианта на Закон за личната помощ и на хората с увреждания, на който са поканени всички заинтересовани организации.", "date": "2018.07.30", "title": "Протест: Семейство остави сина си с увреждания при премиера"}
{"url": "https://www.dnes.bg/health/2018/07/30/6-prichini-vseki-den-da-piete-ocet.383481", "text": "Ябълковият оцет често е посочван като природно чудо. Неговите ползи за здравето са се доказали през вековете. Именно заради това той попада не в една и две рецепти за здраве от народната медицина на много народи, включително и у нас.\r\n\r\nПреди да пристъпите към този пречистващ здравословен ритуал трябва да знаете, че пиенето на чист оцет може да причини изгаряния на хранопровода и други проблеми с храносмилателния тракт.\r\nНови алтернативни употреби на оцета\r\nЕто защо една супена лъжица оцет трябва да се разтваря в чаша с вода. Ако и тогава вкусът ви се стори прекалено силен, добавете още малко вода.\r\r\n                    \r\n                    Вкусовите усещания се подобряват\r\nВкусовите папили на езика възвръщат чувствителността си към богатата палитра от вкусове, което прави храненето още по-невероятно преживяване от преди.\r\n", "date": "2018.07.30", "title": "6 причини всеки ден да пиете... оцет"}
{"url": "https://www.dnes.bg/obshtestvo/2018/07/30/dokoga-tec-yt-shte-sybira-taksa-sgrada-trudno-e-da-se-kaje.383610", "text": "Изработването на новата формула за изчисляване на сметките за парното ще се забави и няма да е готова в края на юли. По този повод министърът на енергетиката Теменужка Петкова заяви за \"Монитор\", че работната група в министерството на енергетиката, която обсъжда промените в енергийното законодателство за формулата за изчисляване на такса \"сградна инсталация\" ще работи още време и няма да е готова с доклада си в предварително планирания срок.\n\n\n\n\r\nТя добави, че не може да уточни веднага с колко ще бъде удължен срокът.\r\n\"Очаквам доклада за направеното до този момент, за да преценим колко време ще е необходимо още на работната група, за да изготви промените така, както трябва да бъдат подготвени и в максимална степен да защитават интересите на всички\", обясни тя.\r\r\n                    \r\n                    Относно обжалването на решението на Върховния административен съд (ВАС) от април за отмяна на формулата, по която се изчислява такса \"сградна инсталация\", Петкова обясни, че става въпрос за отделна процедура, засягаща въпроса.\r\nКазусът със сградната инсталация се заплете на 13 април, когато тричленен състав на ВАС отмени формулата за дялово разпределение на топлинна енергия в сгради - етажна собственост и осъди министъра на енергетиката да заплати общо 870 лева разноски на страната – физическо лице, подало жалбата, както и на още четири физически лица, чиито жалби са били присъединени към делото.\r\nСъдът прие, че Методиката (Приложение 1 към Наредба 16-334 от 6 април 2007) за дялово разпределение е приета в резултат на допуснати съществени нарушения на административно-производствените правила, неясна е по отношение на част от параметрите в нея. \r\nСъдът е приел твърденията на жалбоподателите, че е допуснато противоречие между Директивата за енергийната ефективност № 2012/27 на ЕС и разпоредби от Закона за енергетиката.\r\nКонкретните възражения са, че чл. 9 и 10 от директивата изисква фактуриране на действителното потребление на енергията. Това задължава държавите - членки да въведат прозрачни правила за разпределение на разходите за потребление на топлинна енергия или топла вода в сгради. Целта е да се осигури прозрачност и точност при отчитането на индивидуалното потребление, което да даде възможност на потребителите да регулират потреблението си на енергия.\r\nСпоред енергийни експерти в София е най-голям проблемът с изчисляването на общите дялове, където много хора са си свалили радиаторите и на практика през зимата се топлят от преминаващите през имотите им тръби, захранващи техните съседи.\r\nПри евентуална отмяна на сградната инсталация има риск сметките на ползващите отоплението да скочат много и на практика те да започнат да плащат и излъчената топлина от тръбите през имотите на отказалите се от парното. Това от своя страна може да доведе до масов отказ от услугите на топлофикация.\r\nВ такъв случай столицата ще бъде изправена пред енергиен колапс, защото електромрежата няма да може да замести стотиците мегавати топлинна мощност, консумирана от сградите, имащи парно. Така много хора ще бъдат принудени да минат на дърва или въглища с всички последствия от това за въздуха в София.", "date": "2018.07.30", "title": "Докога ТЕЦ-ът ще събира такса \"сграда\"? Трудно е да се каже"}
{"url": "https://www.dnes.bg/notifikacii/2018/07/30/poliarna-mechka-ubita-napadnala-chovek-na-shpicbergen.383612", "text": "Полярна мечка беше застреляна след като нападна норвежец, работещ на германски круизен кораб на архипелага Шпицберген в Северния ледовит океан, съобщава \"The journal.ie\".\r\nМъжът е бил около 40-годишен и е получил рани в главата. Инцидентът е станал скоро след като корабът е акостирал на остров Шпицберген. \n\r\nТой е придружавал туристическа експедиция от кораба до острова. \n\r\n\"Мечката беше убита от друг служител на кораба\", заяви комисар Оле Якоб Малмьо пред AFP. \n\r\nОт круизната компания заявиха, че става въпрос за \"самозащита\". \n\r\n\"Много съжаляваме за този инцидент\", заяви говорител на компанията. \n\r\nПострадалият работник е бил откаран с хеликоптер до болницата в Лонгийър. После е преместен в Тромсьо, където е стабилизиран. \r\nПолярните мечки са под защитата на закона в Норвегия от 1973 г. насам и при последното преброяване през 2015 г. техният брой на Шпицберген те са били 1000. \n\r\nАрхипелагът, с площ два пъти по-голяма от тази на Белгия, се намира зад Северния полярен кръг. \n\r\nЗа последните години е имало само пет атаки от полярни мечки на архипелага.", "date": "2018.07.30", "title": "Полярна мечка убита – нападнала човек на Шпицберген"}
{"url": "https://www.dnes.bg/rusia/2018/07/30/ot-latviia-rusiia-da-se-razpadne-za-da-ima-mir.383599", "text": "На европейския континент ще настъпи пълна идилия, ако Руската федерация се разпадне на няколко по-малки страни. В това е убеден латвийският депутат Александър Кирщейнс.\n\r\n„Едва когато Русия се разпадне на малки страни по етнически състав, военните конфликти ще приключат, а в Европа ще настъпи мир за дълго време“, написа Кирщейнс в Twitter.\n\r\nС тези думи той реагира на поста на руския публицист Евгений Понасенков, в който той публикува химна на Съветския съюз според версията на писателя Владимир Войнович, починал преди дни. В нея се казва: „Разпадна се навеки съюзът нерушим. Стои на кръстопът великата Рус... Но дълго ли ще бъде тя неделима. Не се наемам да предскажа това...“.\r\n \r\n                     \r\nПо-рано пък евродепутатът от Латвия Мирослав Митрофанов заяви, че в Латвия ще започнат да се отнасят по-благосклонно към Русия, ако се затоплят отношенията между Русия и САЩ, пише Утро.ру. \r\n ", "date": "2018.07.30", "title": "От Латвия: Русия да се разпадне, за да има мир!"}
{"url": "https://www.dnes.bg/sofia/2018/07/30/zime-lete-voda-po-pytia-za-bistrica-a-otskoro-i-dupki.383604", "text": "Граждани алармират Столичната община за проблемен участък от ул. \"Бистришко шосе\", който през зимата може да се окаже фатален.\r\nСигналът за лошото състояние на пътя и вечно течащата вода е изпратен чрез платформата .\r\n\"На ул. \"Бистришко шосе\", на завоя, който е преди автобусната спирка от страната на ж.к. \"Терасите\", от месеци има дупка на платното за движение в посока Бистрица\", алармира той.\r\nЧовекът посочва, че в участъка постоянно тече вода - и лято, и зима, както и без значение от дъждовете и слънцето.\r\n\"Тази вода в студено време (следващата зима не е толкова далече) се заледява, прави пътя хлъзгав и допълнително го разрушава\", четем още в сигнала.\r\r\n                    \r\n                    Не се знае откъде идва тази вода, но най-вероятно е от планински поток, жилищен комплекс или пък спукан водопровод.В топлото време обаче тази вода не е толкова голям проблем, колкото огромната дупка, зейнала върху пътното платно. Тя се разширява всеки ден и автомобилите се налага да влизат в насрещното движение, за да я избегнат.\r\n\"Пак обръщам внимание, че това се случва на завой с намалена видимост. Странното е, че по този път се движат, ако не бъркам, 3 линии от градския транспорт и досега не са предприети мерки за отстраняването на проблемите, които са посочени в сигнала.\"\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.07.30", "title": "Зиме, лете... Вода по пътя за Бистрица. А отскоро – и дупки!"}
{"url": "https://www.dnes.bg/zvezdi/2018/07/30/elvisa-pri-jena-si-ne-s-emanuela-e.383617", "text": "Напоследък се разшумя в светските среди, че фолкпевицата Емануела е приключила поредната си сърдечна връзка.\r\n\"Не сме се разделили с Мартин! Измислят се някакви глупости за връзката ни, които нямат нищо общо с реалността\", настоя тя.\r\nСпоред наложения слух от последните дни тя и Мартин, известен като Елвиса, имали различни представи за живота си, което довело до срив в отношенията им. В крайна сметка решили да прекратят интимните си отношения, за да могат да останат поне приятели.\r\n\"Това е много добър сценарий. Откъде да си купя билет за премиерата?\", заяви иронично Емануела, намеквайки, че често по неин адрес се измислят всевъзможни истории, които често не отговарят на истината.\n\r\r\n                    \r\n                    Фолкаджийката е обвинена, че често лъжела гаджето си в един момент той не издържал и я напуснал. Елвиса решил да се върне при жена си, която зарязал заради любовта си към певицата.\r\nДа, ама не! Нито си е тръгвал от Емануела, нито се е върнал при жена си и фолкпевицата е станала поредната жертва на фалшиви новини.\r\nМартин е син на известния нотариус Мариета Николова, като 34-годишният мъж има дете, пише \"България днес\".\r\nВъпреки това изкусителната фолкпевица му завъртя главата. Емануела дълго време ревниво пазеше връзката им в тайна. Според певачката, колкото повече се знае за личния й живот, толкова по-трудно ще й бъде да го опази.\r\n\"Пълно е с негативни хора, които желаят злото на другите. Затова и не искам да се знае за личния ми живот. Опитът от предишни връзки ми е показал, че ако има публичност, те бързо приключват. Хората ми пожелават лоши неща и те се случват\", казва преди време пред изданието изпълнителката.\r\nПо непотвърдена информация Елвиса е разделен от близо две години с половинката си Гергана, с която имат дъщеря на 10 години. Емануела не е била причината за раздялата със съпругата му.\r\nОт къде започна публичната сага на фолкаджийката и любимия й? Тя публикува снимка от летището в София, на която държи мъжка ръка.\r\nТогава се оказа, че тя пътува с Елвиса до Рим, където двамата се отдадоха на кратка почивка. След това те разкриха, че са двойка и често можеха да бъдат видени заедно по нощни заведения.", "date": "2018.07.30", "title": "Елвиса при жена си? Не, с Емануела е!"}
{"url": "https://www.dnes.bg/stranata/2018/07/30/39-godishen-zagina-vyv-vylche-pole-zatisna-go-traktor.383616", "text": "Водач на трактор на 39-годишна възраст е загинал, след като е бил затиснат от машината, съобщиха от полицията в Хасково. \r\nСигнал за инцидента, който е станал в село Вълче поле, община Любимец, е бил подаден в 19 часа вчера.\r\nЖител на Свиленград е управлявал малогабаритната техника. Установено е било, че тракторът е бил с прикачено ремарке за лек автомобил, пълно с прясна оборска тор. \r\nПри изкачване на стръмен участък от пътя, от товара на ремаркето тракторът се обръща. Вследствие на това шофьорът е останал затиснат под него и е починал на място. \r\nПо случая е образувано досъдебно производство.", "date": "2018.07.30", "title": "39-годишен загина във Вълче поле, затисна го трактор"}
{"url": "https://www.dnes.bg/obshtestvo/2018/07/30/chicho-mancho-chicho-mancho-dvoinik-na-parcalev-servitior-na-moreto.383620", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Двойникът на големия български актьор Георги Парцалев живее край морето и работи като сервитьор в местна кръчма в бургаски квартал.\r\nВсъщност приликата на Николай Вълчев с комика не е случайна, защото имат родствена връзка.\r\nТуристите често подвикват след него \"Чичо Манчо! Чичо Манчо!\". А преди почти 10 години режисьорът Андрей Слабаков го снима в рекламния клип в образа на прословутия чичо Манчо от филма \"С деца на море\".\r\n\"Разбрах, че приличам на Парцалев от самия него. Имал съм честта да му сервирам в заведението, в което работех. Сходството между нас не е случайно, тъй като моят дядо е братовчед на великия комик\", сподели пред Bulgaria ON AIR Николай Вълчев.\r\n ", "date": "2018.07.30", "title": "\"Чичо Манчо! Чичо Манчо!\"... Двойник на Парцалев – сервитьор на морето"}
{"url": "https://www.dnes.bg/world/2018/07/30/chetirima-chujdi-turisti-pregazeni-umishleno-v-tadjikistan.383624", "text": "Четирима чуждестранни колоездачи са били прегазени от автомобил вчера в Таджикистан. Възможно е да става дума за терористичен акт, заяви днес таджикистанският министър на вътрешните работи Рамазон Рахимзода, цитиран от Ройтерс.\r\nЧетиримата загинали са били граждани на САЩ, Швейцария и Холандия. \r\nДруги трима туристи - от Швейцария, Холандия и Франция - са ранени, единият от които е и с прободна рана в гърба.\r\n\"Проверяваме всички версии - нещастен случай, грабеж, включително терористичен акт\", каза Рахимзода на брифинг за медиите.\r\nПо думите му полицията е задържала един заподозрян и е убила друг, оказал съпротива при арест, пише БТА. Още трима издирвани са на свобода, включително собственикът на колата, с която полицията предполага, че са били блъснати туристите, докато карали велосипеди в селски район южно от столицата Душанбе.\r\n ", "date": "2018.07.30", "title": "Четирима чужди туристи прегазени умишлено в Таджикистан"}
{"url": "https://www.dnes.bg/obshtestvo/2018/07/30/na-chetiri-ochi-s-premiera-kakvo-si-kazaha-petyr-i-borisov.383625", "text": "Премиерът прие 18-годишният Петър, който днес беше оставен в приемната на премиера от родителите си.\r\n\"Проблемът не е във вас, а е в нежеланието на медицинските служители да си гледат работата. Бил съм и на частни рехабилитатори, където има коренно различно отношение\", казало момчето на Бойко Борисов.\r\nДнес момчето, което страда от церебрална парализа, беше оставено пред кабинета на премиера от своите родители.\n\r\nРодителите му го откараха там сутринта, заедно със сак с дрехи и писмо с указания: Какви грижи трябва да се положат и какви лекарства се дават.\r\nПремиерът прие момчето и баща му по обяд.\r\n\"Не обвиняваме вас, дойдохме да ви обясним как стоят нещата\", казали баща и син на Бойко Борисов.\r\r\n                    \r\n                    \"Можем по 105 милиона да даваме повече на година за справяне с този проблем. Ела утре в 9 ще говорим с всички и Манолова\", отвърнал на ненадейните си посетители Борисов, цитиран от \"\".\r\n\"Аз не съм с нагласата, че вие сте човекът, който може да даде пари и не обвинявам вас персонално. Искаме тези центрове да работят нормално\", настояло момчето от Пловдив.\r\nПремиерът му казал, че хората с увреждания трябва да се чувстват добре. Имал и конкретни предложения за реформата, но не се е ангажирал със срокове.\r\nПетър пък му разказал, че му е нужна рехабилитация и дневни центрове, а хората с увреждания да получат услуги според потребностите.\r\n\"Сълзи имаше и вътре, но аз смятам, че сълзите не са израз на слабост, а на сила\", каза младежът.\r\n \r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n ", "date": "2018.07.30", "title": "На четири очи с премиера: Какво си казаха Петър и Борисов?"}
{"url": "https://www.dnes.bg/politika/2018/07/30/borisov-naredi-carskite-koniushni-kulturna-cennost.383626", "text": "Премиерът Бойко Борисов свика спешно съвещание в Министерския съвет заради пожара в \"Царските конюшни\". \n\r\nТой се разпореди да се направи необходимото, така че възможно най-скоро сградата да получи статут на културна ценност.\n\n\n\r\nПрипомняме, че пожарът пламна в неделя сутринта. В продължение на няколко часа 8 пожарни автомобила и 30 пожарникари се бореха с огъня. \r\nОт Столичната община вече започнаха да описват щетите. Тепърва ще се провери и дали пожарът не е умишлен, каквито подозрения има и зам.-кметът Тодор Чобанов.  \r\nНа днешното съвещание на премиера докладваха министрите на културата Боил Банов, на вътрешните работи Валентин Радев и кметът на Столична община Йорданка Фандъкова, допълват от правителствената пресслужба. \r\r\n                    \r\n                    Борисов подчерта, че е изключително важно да има пълна координация в действията на отговорните институции, така че да се съхрани културната ценност. \r\nОт своя страна МВР пое ангажимента за възстановяване на щетите от пожара.", "date": "2018.07.30", "title": "Борисов нареди: \"Царските конюшни\" – културна ценност!"}
{"url": "https://www.dnes.bg/sofia/2018/07/30/remontno-liato-dovyrshvat-vasil-levski-na-polovinki.383618", "text": "Добри новини за столичани: булевард \"Васил Левски\", в отсечката от Софийския университет до ул. \"Граф Игнатиев\", няма да бъде затварян нито за един ден. В момента в участъка тече ремонт, като предстои полагане на 1300 тона износващ асфалт.\n\r\nПървоначално от \"Московска\" 33 имаха идея цялата отсечка да бъде затворена за един уикенд, но впоследствие се отказаха да запушват изцяло движението и ще се довършва на половинки. Последният слой настилка ще бъде поставена при подходящи метеорологични условия. Централният булевард ще бъде ремонтиран и от Ректората до паметника на Васил Левски, пише \"Монитор\".\n\n\r\n                    \r\n                    \r\nРемонтът на \"Васил Левски\" е съвместен с този на ул. \"Граф Игнатиев\", тъй като там има да се сменят релсите, които са в самото кръстовище и съответно ще се изгражда и подлез към близко намиращата се метростанция. Именно на \"Графа\" е най-големият ремонт в София тази година. До края на месеца трябва да бъде завършена ул. \"Солунска\" между бул.\"Витоша\" и ул.\" Христо Белчев\", за да продължи работата по ул. \"Ангел Кънчев\" и площад \"Славейков\". В началото на август пък ще бъде затворена отсечката между ул. \"6 септември\" и ул. \"Шишман\".\n\r\nВ момента тече и ремонтът на бул. \"Пенчо Славейков\" в участъка от бул. \"Витоша\" до ул. \"Прага\", които се очаква да приключи до началото на активния сезон. Заради строителството на входовете към метростанцията на Медицинска академия движението по булеварда ще се стесни чувствително. Бул. \"Пенчо Славейков\" е затворен изцяло в района на кръстовището с ул. \"Георги Софийски\".\n\r\nПланирано е строителство на подлез през който пешеходците ще пресичат безконфликтно кръстовището на булевардите \"Пенчо Славейков\" и \"Прага\". Съоръжението ще обслужва потока от хора, които ще излизат от бъдещата метростанция по третата линия на метрото. Изходите ще са от трите страни на кръстовището, както и на ул. \"Георги Софийски\" с пряката й ул. \"Св. Иван Рилски\".\n\r\nГрадините \"Кристал\", \"Св. Климент Охридски\", както и ул. \"Московска\" също се ремонтират. Ще бъдат обновени алеите, осветлението и озеленяването в градините, а на ул. \"Московска\" започна ремонт на топлопровод. Предвижда се след ремонта на улицата да бъде освободен тротоарът от паркиране.\r\n ", "date": "2018.07.30", "title": "Ремонтно лято: Довършват \"Васил Левски\" на половинки!"}
{"url": "https://www.dnes.bg/football/2018/07/30/cska-obiavi-objalvame-nakazanieto-na-bodurov.383623", "text": "Ръководството на ЦСКА излезе с официална позиция относно решението на УЕФА да накаже за три мача Николай Бодуров и Кристиян Малинов. \r\nОт \"Българска армия\" ще обжалват тежката санкция на капитана си и се надяват той да бъде на разположение за задаващите си битки с датския гранд ФК Копенхаген.\r\n \r\n\r\n \r\n\"\r\n\r\n\r\n\r\n\r\n\r\n\", се пише в сайта на ЦСКА.\r\n \r\n", "date": "2018.07.30", "title": "ЦСКА обяви: Обжалваме наказанието на Бодуров!"}
{"url": "https://www.dnes.bg/balkani/2018/07/30/65-godishen-predizvikal-pojarite-v-gyrciia.383627", "text": "В Гърция е задържан 65-годишен мъж, заподозрян за опустошителните пожари. Според местна медия мъжът палел сухи треви.\r\nА жертвите на oгнената стихия край Атина вече са 91. 25 души още се издирват.\n\n\r\nТази сутрин гръцкият премиер Алексис Ципрас посети изпепеленото селище Мати и разговаря с пожарникари и спасители, съобщи  \r\nПравителството е подложено на сериозни критики за реакцията си при най-смъртоносния пожар в Европа за последния век. \r\nВ петък Ципрас заяви, че \"поема политическата отговорност за трагедията\", но няма да подава оставка.\r\n ", "date": "2018.07.30", "title": "65-годишен предизвикал пожарите в Гърция?"}
{"url": "https://www.dnes.bg/temida/2018/07/30/vas-spria-planiraniia-stroej-na-vtori-lift-v-bansko-zashto.383632", "text": "\r\nРешението даде зелена светлина за строителството на лифта, за което община Банско и туристическият сектор там настояват от години. То предизвика протести на природозащитни организации в цялата страна, които се опасяват от презастрояване в Пирин, и контрапротести на защитниците на втората кабинка. \r\nВ съобщението на съда се казва, че делото (№ 3062/2018) е образувано по жалби на две физически лица, на \"WWF Световен фонд за дивата природа, Дунавско – Карпатска програма България\" и на Асоциация на парковете в България.  \r\nСпоред върховните съдии са нарушени разпоредби на Закона за опазване на околната среда (ЗООС) и на Закона за биологичното разнообразие (ЗБР). По-специално , при които са възможни значителни въздействия върху околната среда. \r\nВ тази точка отговорност носи и министър Нено Димов, защото публично защитаваше тезата, че за подобна промяна не следва да се минават тези стъпки. \r\nТричленният състав смята също, че административният акт не съответства на основната цел на Закона за защитените територии, а именно - опазването и съхраняването на защитените територии като национално и общочовешко богатство и достояние и като специална форма на опазване на родната природа, способстващи за развитието на културата и науката и за благополучието на обществото.\r\nТам изрично е предвидено, че \r\n„Предвиденото с обжалвания административен акт изграждане на водохващания, изграждане и разширение на ски писти и съпътстваща техническа инфраструктура противоречи на забраната за строителство в националния парк“, пише в решението на съда.\r\nС кое твърдение на еколозите не е съгласен съдът вижте в ", "date": "2018.07.30", "title": "ВАС спря планирания строеж на втори лифт в Банско. Защо?  "}
{"url": "https://www.dnes.bg/temida/2018/07/30/sokoleto-li-ubi-snejana-pishe-che-e-vreme-za-more-a-grabna-pushkata.383585", "text": "Експертизи ще покажат и докажат дали 40-годишният Радослав Стипцаров - Соколето е убил Снежана Достумска в Благоевград.\r\nКървавата драма се разигра преди три дни, след полунощ, на входа на блок в кв. \"Струмско\". Жената, която стопанисва закусвалня \"Ивия\", се прибирала от работа след полунощ.\r\nНа входа е била простреляна в гръб с два куршума. Прибиращо се момиче се натъкнало на трупа и подало сигнал в полицията.\n\n\n\n\r\nПодозренията на криминалистите се насочили към бившия приятел на дъщеря ѝ Радослав Стипцаров. Полицията го открива в къща в село Бараково. Там той се подслонил при двама свои приятели - братята Александър и Васил - Чебурашка.\r\r\n                    \r\n                    Пристигнал при тях през нощта, въоръжен с пушка и маскиран с перука. Взел им телефоните, за да не могат да се обадят, и седнал в една от стаите да яде. Когато спецчастите обкръжили къщата, Соколето се опитал да скочи през прозореца, но не успял да избяга и се гръмнал в главата. Влезлите полицаи го открили на земята с пушката до него.\r\nДвамата братя са задържани за разпити. Единият е стар познат на полицията и името му се свързва с наркотици. Не е ясно дали са били държани като заложници от Соколето или са му съдействали да се укрие, пише \"\".\r\nБалистична експертиза ще покаже дали убийството и последвалото самоубийство са с едно и също оръжие.\r\nДни преди кървавата вендета Стипцаров пребил дъщерята на Снежана - Силвия, с която имали интимни отношения. След това започнал да я заплашва да си оттегли жалбата в полицията.\r\nВ село Бело поле, където Соколето живее с майка си, никой не знае какво е работил. Карал скъп джип и разполагал с пари.\r\nОсъждан е за блудство с непълнолетна, има висящо дело за изнасилване на бившата си приятелка, както и за набеждаване на полицаи, че са го пребили.\r\nПоследният му пост във Facebook е от 16 юли, когато е написал, че е време за море.", "date": "2018.07.30", "title": "Соколето ли уби Снежана? Пише, че е време за море, а грабна… пушката"}
{"url": "https://www.dnes.bg/akoshtete-vqrvaite/2018/07/30/proucheno-provereno-presmetnato-poveche-ot-11-dni-otpusk-vrediat.383586", "text": "Финландски специалисти изчислиха, че идеалната отпуска, за да може човек да се избави от офис-стреса, е между 8 и 11 дни, пише в. \"Метро\".\r\nЕкип от университета в Тампере отбелязва, че ако се откъснем от работното си място за ден-два, това време е прекалено малко, за да може човек да се \"изключи\" от работния си режим.\r\nАко отпуската ни е над две седмици, тогава пък се получава обратният ефект. Служителите започват да се тревожат за натрупалата им се в офиса работа и как ще могат да се справят с нея.\r\nТака достигат до извода, че идеалната продължителност на почивката, която да не предизвика у нас стрес, породен от работата, трябва да е между 8 и 11 дни.\r\nСпоред финландските учени здравословното и психическото ни състояние рязко се подобряват след началото на отпуската ни, като кулминацията настъпва на осмия ваканционен ден.\r\n(БТА)\r\n ", "date": "2018.07.30", "title": "Проучено, проверено, пресметнато: Повече от 11 дни отпуск вредят!"}
{"url": "https://www.dnes.bg/temida/2018/07/30/amerikanec-urinira-v-maksuda-romi-go-pogvat-i.383587", "text": "Районен съд - Варна оправда 24-годишен американски гражданин, спрямо когото беше внесена полицейска преписка за проява на дребно хулиганство. \r\nСрещу 24-годишния турист има съставен акт от полицията за уриниране по улица \"Наум\" в ромското гето \"Максуда\" във Варна. \r\nТова става в светлата част на деня в следобедните часове на 26 юли. Пикаещият турист предизвикал недоволството на местните хора, които забелязали действията му. \r\nМладежи, които паркирали колата си наблизо, се развикали и тръгнали заплашително към него. След това влезли в словесен конфликт, като продължили да крещят и да блъскат младежа и приятелката му. Цивилни полицаи забелязали конфликта и се намесили, като предотвратили побоя над чужденците.\r\r\n                    \r\n                    На свое съдебно заседание състав на Районния съд във Варна прие, че макар да има данни за морално укоримо поведение, в конкретния случай не е осъществено нарушение, визирано в Указа за борба с дребното хулиганство.\r\nПо делото липсват данни младежът да е проявил демонстративно оскърбително отношение или да е целял съзнателно да наруши обществения ред. В съдебна зала американецът благодари на служителите на реда за оказаното му съдействие за предотвратяване на евентуален по-сериозен конфликт.\r\nСлед инцидента и благосколонното отношение на съда към туриста, мрежата избухна с коментари по случая.\r\n\"Ако се изпикае на улицата в щата си, сигурно ще го тикнат в затвора на момента\", категорични са много от коментиращите, които смятат поведението на чужденеца за недопустимо.\r\nДруги задават въпроса: \"А какво е търсил този американец в \"Максуда\", като намекват, че това е едно от местата в града, където безпроблемно се продава дрога.\r\nТрети пък казват, че \"човекът си е помислил, че е в тоалетна, защото дори в амерканските гета, нема такава мръсотия и смрад\".", "date": "2018.07.30", "title": "Американец уринира в \"Максуда\", роми го погват и…"}
{"url": "https://www.dnes.bg/zvezdi/2018/07/30/arnold-shvarceneger-na-71-ekshyn-legendata.383411", "text": "\n\r\nНа днешния 30 юли своя 71-ви рожден ден празнува голямата екшън звезда Арнолд Шварценегер. Роден през 1947 година в селището Тал, близо до Грац, Австрия, Арни става звезда на няколко фронта.\n\r\nТой е бивш професионален културист, а понастоящем актьор, режисьор, предприемач, инвеститор и политик. Шварценегер е губернатор на щата Калифорния в периода 2003–2011 г.\n\r\n\n\r\nСтартира кариерата си като културист. Едва на 20 години печели наградата \"Мистър Вселена\", а освен това е избиран за \"Мистър Олимпия\" цели седем пъти.\n\r\nСлед като напуска родната Австрия за първи път, той отива в Англия, където освен че тренира, работи като общ работник.\r\n                    \r\n                    \r\nВзима американско гражданство през 1983 година.\n\r\nОт 1987 г. има звезда на Холивудската алея на славата.\n\r\nАрнолд Шварценегер е женен за Мария Шрайвър в продължение на 25 години от 1986 година.  Двамата имат четири деца, но се разделят през 2011 година. Шварценегер има още 1 син от извънбрачна връзка.\n\r\nСтадионът в австрийския град Грац, близо до който е роден, носи неговото име.\n\r\nГолям фен е на борбата като олимпийски спорт.\n\r\nПривърженик на президента Роналд Рейгън, като дори е сред гостите на погребението на Рейгън през 2004 година.", "date": "2018.07.30", "title": "Арнолд Шварценегер на 71: Екшън легендата"}
{"url": "https://www.dnes.bg/politika/2018/07/30/65-godishni-shofiori-moje-no-prez-2-g-na-pregled.383588", "text": "Пенсионерите, които имат шофьорски книжки и са над 65-годишни, ще се явяват през две години на медицински прегледи. Едва тогава ще могат да си презаверяват свидетелствата за правоуправление.\r\nТова предвиждат промените в Закона за движение по пътищата, които все още не са гласувани, но приемането им се очаква в края на годината. \r\nКъм момента законодателят е предвидил, че на всеки десет години те трябва да минават прегледи при личния лекар, а с документа, който им се издава,  ще могат да си получават новите книжки.\r\nЗаради зачестилите инциденти с възрастни хора обаче вече се обмисля нов вариант, в който пенсионерите да трябва да представят пълни изследвания, за да получат отново свидетелствата си. Те, както досега, ще струват 10 лева и ще се издават от личния лекар. \r\r\n                    \r\n                    \"Не може книжката да е безсрочна. С всяка изминала година след тази възраст хората получават различни заболявания, сетивата им се притъпяват, а освен това много болести се обострят\", обясниха от МВР пред \"Монитор\".\r\nОт там подкрепиха думите си и със статистика, според която загиналите при катастрофи възрастни хора са 179, а ранените за последната отчетна година са 1297. \r\nКато водачи смъртта си са намерили 53-ма души на 65 години.\r\n ", "date": "2018.07.30", "title": "65-годишни шофьори – може! Но през 2 г. на преглед"}
{"url": "https://www.dnes.bg/za-da-se-razbirame/2018/07/30/sedmichen-liuboven-horoskop-za-30-iuli-5-avgust-2018-a.383480", "text": "В първата седмица на август определено няма да усещаме хармония в любовния си живот. Марс все още се движи ретроградно, но ще отстъпи на Уран – планетата на хаоса, внезапната промяна. Обикновено когато тези две планети са в определена позиция една към друга, сме склонни да казваме неща, за които съжаляваме на по-късен етап.\r\nКакво ви очаква според зодията, вижте в любовния хороскоп на Az-jenata.bg\r\n\r\nАко не внимавате тази седмица с финансите, те биха могли да провалят любовния ви живот. Може би си мислите, че единственият начин да запазите текущите си взаимоотношения е като „вложите“ пари в тях. Не поемайте този риск, за да не изпаднете във финансови неволи. Ако половинката ви има финансови планове, идеи, това е чудесно, но не бъдете неговата/нейната мажоретка.\r\r\n                    \r\n                    \r\nТелците ще бъдат разочаровани в работата. Гневът, който ще бъде част от настроенията ви ще ви подтикне да си го изкарате на любимия човек. Най-добрият начин да не се стига до това е да споделите емоциите с партньора и да се опитате да ги овладеете, доколкото е възможно. Не наказвайте връзката си заради работата.\r\n\r\nВярвате в нещо определено, но половинката ви сякаш не възприема вижданията ви. Това ще ви разочарова. Може да се касае за специфична ситуация, като виждане за живота, нещо свързано с работата.\r\nАко сте необвързани и имате флирт с някого или нови познанства, може да останете разочаровани, осъзнавайки че ценностите ви се разминават. Уважаеми Близнаци, това е само урок, който ще ви научи да останете верни на себе си, точният човек ще се появи на вашия път.\r\n", "date": "2018.07.30", "title": "Седмичен любовен хороскоп за 30 юли – 5 август 2018-а"}
{"url": "https://www.dnes.bg/index/2018/07/30/receptata-dnes-vitaminoznata-salata-na-cveti-radoicheva.383402", "text": "\r\n2 броя розови домати\r\n2 броя зелени чушки\r\n1 краставица\r\n1 авокадо\r\n1 селъри\r\n1-2 моркова\r\n10 обезсолени маслини\r\nконопено семе, слънчогледово семе, орехи\r\nсокът на 1/2 или цял лимон\r\n \r\n\r\n \r\nВсичките зеленчуци се нарязват на ситно, морковът се рендосва и се добавят предварително обезсолените маслини (преседели поне едно денонощие във вода), прясно изцеден сок от лимон, както и суровите семена и орехите. Разбъркайте добре салатата и сервирайте.\r\n \r\n", "date": "2018.07.30", "title": "Рецептата Dnes: Витаминозната салата на Цвети Радойчева"}
{"url": "https://www.dnes.bg/temida/2018/07/30/kyrvaviiat-ad-v-nadejda-zaradi-gei-kolaj-vyv-feisa.383589", "text": "\r\nТова е казал бащата на 15-годишния ученик, който наръга с нож свой връстник в столичния кв. \"Надежда\". \r\nДумите му предаде авдокатът на Д.В. след заседанието за мярката за неотклонение в Софийския градски съд, където магистратите оставиха младежа в ареста. \r\nКолаж в нета и тормоз от съученици е мотивът на момчето от ирански произход да извърши престъплението.\n\n\n\r\nПостът във Facebook е видян от много потребители, включително и от роднини на Д.В. в Иран. Това накърнило честта на момчето и то решило да се саморазправи с автора - К.С.\r\r\n                    \r\n                    Намерило го в блока, в който живее и го намушкало няколко пъти с нож. След това разказва пред свои познати историята. Те го снимат с телефон и пускат клипа в социалните мрежи.\r\nЗащитата на Д.В. обяви, че ще обжалва ареста му на втора инстанция в четвъртък.\r\nПострадалият тийнейджър още е в \"Пирогов\" с прободни рани в корема и врата. \r\nЛекарите го стабилизираха още в първите часове след нападението, но състоянието му остава тежко.", "date": "2018.07.30", "title": "Кървавият ад в \"Надежда\" заради гей колаж във фейса"}
{"url": "https://www.dnes.bg/snimka-na-denia/2018/07/30/liatoto-e-tuk-makar-i-mokro-koga-da-hodim-na-more.383590", "text": "Лятото е тук, само е по-мокро, настоя климатологът проф. Георги Рачев. След 3 август по думите му ще има затопляне, а в средата на месеца ще е подходящо за море.\r\n\"Тук си е слънцето и лятото е навън. Нищо му няма на лятото, по-влажно е - такова, каквото беше само преди 4 години. А още по-мокро беше лятото през 2005-а\", припомни той и изтъкна, че в последните десетина години сме станали \"доста по-чувствителни\".\r\n\"Възприемаме и най-малките отклонения от това средно, за което ние имаме представа, че трябва да бъде, и го смятаме за някакъв голям катаклизъм\", поясни той пред \"Дарик\".\r\nОще в първите дни на август времето ще се стабилизира, обеща Рачев.\rСлънцето ще се показва повече и на повече места, а валежите ще стават все по-малко, на изолирани места и ще са типично летни - с висок интензитет за кратко време.\r\nОт 3-4 август ще започне по-продължителен топъл период със сухо време. В средата на август месец температурите се очаква да надвишат 35 градуса, сочат средномесечните прогнози на метеорологичните центрове.\r\n\"В температурно отношение няма да има разлика. Август ще бъде такъв, какъвто го познаваме в последните 20 години. Валежите се очертава да бъдат малко по-високи от нормалното в западната половина на страната и по-малко по морето\", допълни експертът.\r\nВъзможно е циганско лято в края на септември, прогнозира още Георги Рачев.\r\n ", "date": "2018.07.30", "title": "Лятото е тук, макар и мокро! Кога да ходим на море?"}
{"url": "https://www.dnes.bg/notifikacii/2018/07/30/htc-vr-ne-umira-daje-imame-rekordni-prodajbi.383584", "text": "Очилата и хедсетовете за виртуална реалност се изправиха пред мрачни прогнози и един от лидерите в индустрията реши директно да се намеси. Публикация от екипа на HTC Vive твърди, че \"новините за т.нар. смърт на виртуалната реалност идват всяка година и са твърде преувеличени\", като подкрепя твърдението си с една подробност - виртуалните очила Vive регистрират рекордни продажби, пише Venture Beat.\n\r\nHTC бе провокирана да отговори заради отпреди 2 седмици, който твърди, че \"потребителският интерес към виртуалната реалност спада\", базирайки се на данни от продажбите през онлайн ритейлъра Amazon. Но данните там са едностранчиви, тъй като например отчитат, че продажбите на HTC Vive през юни спадат, но пропускат да посочат факта, че това се случва след рекорден ръст през април. От HTC обясняват това доста просто - моделът е бил напълно разпродаден.\r\nHTC цитира компаниите за прочувания IDC и Canalys, според които Vive е лидер в приходите от своя сегмент за първото тримесечие на 2018 г. с пазарен дял от 35,7% и че Vive е най-продаваният комплект виртуални очила в Китай за същия период. Допълва и че \"големите играчи не са пуснали данни за своите продажби, за да задържат пазарния моментум\". Но пък и HTC не дава подробна информация в цифри.\r\nС други думи, HTC иска твърдо да заяви, че виртуалната реалност е в началото на своя жизнен цикъл, така че явно имаме още доста да се возим. Разнообразието, качеството, производителността и приложенията се увеличават, а потребителите тепърва ще се адаптират към тази нова технология, на която просто ѝ трябва време, за да се установи трайно.\r\n ", "date": "2018.07.30", "title": "HTC: VR не умира, даже имаме рекордни продажби!"}
{"url": "https://www.dnes.bg/notifikacii/2018/07/30/atakuva-ni-zapadnonilska-treska-shto-za-bolest-e-tia.383591", "text": "От 3 страни близо до България има огнища на заболели от западнонилска треска хора.\r\nУстановени са и случаи сред коне, което е косвен риск, тъй като се заразяват комари, които ги хапят, и след това вирусът може да стигне пак чрез ухапване до човека.\r\nЗаболяването навлезе в Европа през последните години със затоплянето на климата. То разширява подходящите условия за живот на комарите преносители.\r\nЕдна от най-добрите стратегии за елиминиране на болестите, пренасяни от кръвосмучещите насекоми, е да се намали популацията на комарите, които ги разпространяват, но тя е и най-трудно изпълнимата.\r\nТрудно е и човек напълно да предотврати 100% риска да бъде ухапан от комар. Вероятността се намалява при използване на репеленти, мрежи на прозорците и избягване на места, където има много насекоми. В редки ситуации заразяването може да стане при трансплантация, кръвопреливане, раждане.\rРисковият сезон за инфекцията е лятото. Само за последната седмица в Европейския център за профилактика и контрол върху заболяванията са докладвани 37 случая на болни хора от държави членки – 20 в Италия, 10 в Гърция, 4 в Унгария и 3 в Румъния. Отделно Сърбия официално дава данни за 12 болни, включително 3-ма починали, пише \"24 часа\".\r\nМежду 70-80% от хората, заразени с вируса, не развиват симптоми. Останалите имат треска с главоболие, болки в тялото, скованост и болки в ставите, повръщане, диария или обриви.\r\nПри тежкото протичане на инфекцията треската е придружена със  скованост на врата, обърканост, припадъци. Най-уязвими са хората с  понижен имунитет. \r\nСмята се, че в резултат на енцефалити и менингити от вируса фатално завършват около 1% от случаите.", "date": "2018.07.30", "title": "Атакува ни западнонилска треска. Що за болест е тя?"}
{"url": "https://www.dnes.bg/cars/2018/07/30/drebni-narusheniia-i-350-nashenci-bez-knijki-v-rumyniia.383592", "text": "Нашенци масово горят с шофьорските си книжки в Румъния заради дребни нарушения като неправилно изпреварване. Заради направени нарушения на закона за движение през последната година и половина 344 нашенци са останали без книжки, като на някои от тях връщането на документите им отнема над година.\r\nВ северната ни съседка за всяко пътно нарушение на закона може да бъде взето свидетелството за правоуправление на шофьора, алармират от Министерството на външните работи (МВнР).\r\nНапример преминаване на червен сигнал на светофара, непозволено изпреварване, отнемане на предимство, както и пресичане на непрекъсната осова линия или превишена скорост са достатъчно основание на властите да отнемат книжка.\r\r\n                    \r\n                    Нови глоби за шофьорите предвиждат и гръцките власти. Забраната е да се шофира с джапанки. Промяната предвижда 50 евро глоба и отнемане на книжа за един месец, пише \"Монитор\".\r\nПричината за изискването да не се кара с чехли и всякакъв вид отворени обувки е рискът шофьорът да не може да реагира при нужда от бърза маневра.\r\nЗатвор грози родните шофьори, ако шофират с висока скорост в градовете, позволят си да водят МПС-то си без необходимата категория или имат над 2 промила алкохол.\r\nВ зандана ще отиде и всеки, които превиши скоростта в населено място с над 70 км/ч, ако в зона със забавено движение, превишението е с над 50 км/ч, както и в зона 30 при превишаване с над 60 км/ч. На топло ще бъдат и водачите, които забравят да включат светлините в нощта.", "date": "2018.07.30", "title": "Дребни нарушения и… 350 нашенци без книжки в Румъния"}
{"url": "https://www.dnes.bg/notifikacii/2018/07/30/instagram-profili-na-mushka-hakeri-kradat-akaunti-s-meili-za-verifikaciia.383594", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед като хакнаха профилите в две социални мрежи на актьора Юлиан Вергов, поредната жертва е фитнесмоделът Биляна Йотовска, чийто профил в Instagram бе откраднат.\r\n\"Получих имейл уж от Instagram, че профилът ми подлежи на верификация, че е 100% истински. Прегледах го доста внимателно и за съжаление клинкнах да продължа нататък. Това беше достатъчно, за да получа имейл, че моят имейл е сменен и профилът е хакнат\", обясни тя пред .\n\r\nЙотовска е писала на Instagram чрез Facebook и преди 2 дни получава имейл, че е нужна повече информация. Предстои тя да се свърже с ГДБОП, надявайки се да се стигне до хората, които са откраднали профила ѝ.\r\"По непотвърдена информация профилът ми е хакнат от турска група. Напоследък има бум и всички трябва да внимават много какви имейли получават. Основната причина е за пари, тези профили се продават доста добре\", каза още фитнесмоделът с хиляди последователи в социалните мрежи.\r\nАлен Попович от Българската асоциация на агенциите за дигитални комуникации посочи в \"България сутрин\", че голяма част от звездите в България в последния месец търпят такива проблеми.                     \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \n\r\nПо думите му това е класическа фишинг атака, в която прочитаме даден имейл и смятаме, че е свързан с компания, с която имаме отношения.\r\n\"Има момент, в който Instagram чисто по процедура не могат да върнат нещата. В повечето случаи такива профили биват деактивирани\", отбеляза експертът по социални мрежи.\r\nПопович отвори скоба, че Instagram и Facebook нямат практика да изпращат имейли, че сме популярни и трябва да кликваме, за да верифицират профила ни. Той посъветва да гледаме откъде идват имейлите.\r\n\"Определено дигиталната грамотност трябва да се повиши\", заключи експертът.\r\n ", "date": "2018.07.30", "title": "Instagram профили на мушка – хакери крадат акаунти с мейли за верификация"}
{"url": "https://www.dnes.bg/akoshtete-vqrvaite/2018/07/30/liubimi-hrani-ot-koito-ni-se-dospiva.383482", "text": "Различните храни съдържат индивидуален коктейл от хранителни вещества, което им дава различни влияния върху организма. Както някои храни могат да ви ободрят и да ви дадат повече енергия, така други пък могат да ви направят сънливи и да улеснят заспиването.\r\nМожете да се възползвате от това тяхно качество, ако имате трудности в заспиването. Консумацията им преди сън увеличава шансовете да заспите дълбоко и скъсява времето за заспиване.\r\nАко обаче трябва да сте будни и свежи през деня, избягвайте да си хапвате от тях.\r\nВижте в следващите редове.\r\n\r\nЧерният шоколад съдържа серотонин, който релаксира цялото тяло и ума. Освен че ще засити глада ви за нещо сладко преди лягане, той ще ви помогне да заспите с усмивка\r\r\n                    \r\n                    \r\nНай-добрият начин да получите пълноценен сън през нощта е като увеличите мелатонина по естествен начин. Черешите са един от тези най-добри начини. В комбинация с овесени ядки черешите правят чудеса със съня. Те увеличават мелатонина и имат свойството да регулират правилно и циклите на съня като ви предпазват от пробуждане. \r\n", "date": "2018.07.30", "title": "Любими храни, от които ни се доспива"}
{"url": "https://www.dnes.bg/rusia/2018/07/30/rusiia-pokaza-voennomorska-mosht-kadri-ot-parada-po-neva.383595", "text": "\n\r\nВ чест на Дните на военноморския флот (ВМФ) на Русия по река Нева в Санкт Петербург се състоя голяма парад. \r\nВ него участваха 40 бойни кораби, подводници и катери, 38 самолети и хеликоптери на морските въздушни сили и 4000 военни моряци. \r\nПарадът бе открит от противодиверсионни катери, издигнали руското знаме, флага на въоръжените сили и Андреевския флаг (руският военноморски флаг - бел. ред.).\r\nСлед тях се появи десантният катер Д-67 с копие на лодката на Петър Първи на борда.\r\nСред корабите, преминали по Нева в празничен строй, за първи път беше и безекипажен роботизиран катер, базиран на миночистача от ново поколение по проекта 12700 \"Александър Обухов\". Той е част от състава на противоминните средства на кораба.\r\r\n                    \r\n                    Парадът приключи с участието на авиацията на ВМФ на Русия. Начело на въздушния парад за първи път се появи и уникалният разузнавателен хеликоптер Ка-31Р.\r\nРуският президент Владимир Путин отбеляза приноса на флота в борбата с тероризма и осигуряване на стратегическия паритет. В речта си на военноморския парад той изтъкна, че всекидневно интересите на Русия в световните океани се защитават от десетки кораби и подводници.\r\nРусия ще подсили военноморския си флот с 26 нови кораба тази година, включително четири кораба, въоръжени с крилати ракети \"Калибър\", заяви още Путин, цитиран от Франс прес и ТАСС.\r\nТой подчерта, че тази година руският флот вече е получил четири плавателни съда.\r\n ", "date": "2018.07.30", "title": "Русия показа военноморска мощ! Кадри от парада по Нева"}
{"url": "https://www.dnes.bg/mish-mash/2018/07/30/koi-sa-nai-izvestnite-ergeni-sred-princovete.383456", "text": "Популярността на Хари засенчва всички наследници на тронове, но не си мислете, че с неговата сватба принцовете са свършили и няма добри партии. Напротив, има шанс за дамите да се превърнат в следващата Меган Маркъл. \r\n\r\n \r\nАми, Дубай е любима дестинация на актуалните български красавици, защо пък да не срещнат и принца. Точно той трябва да изиграе Аладин, вижте го само. \"По-горещ от парещото слънце на емирствата\", така наричат Хамдан неговите поданици. Принцът харесва екстремните спортове, пише стихове за родината и дори е активен в Instagram. И разбира се е ерген. Как да не помечтаеш за него? Като споменахме Instagram, той е най-популярният принц в социалната мрежа – има над 6 млн. последователи. Впечатлете го.\r\n \r\n\r\n \r\nИзобщо да не ви плаши това дълго име, просто си е принц и е само на 22 години. Най-голямото дете на Алоис, регент и принц на Лихтенщайн и неговата съпруга – принцеса София Баварска. През 2013-а Йозеф завършва Malvern College. Година по-късно решава, че иска да си почине от тежките си ангажименти като принц и се отправя на пътешествие из Америка. Отчаян човек, какво да кажем, но можете да го срещнете някъде и да го спасите.\r\n\r\n", "date": "2018.07.30", "title": "Кои са най-известните ергени сред принцовете? "}
{"url": "https://www.dnes.bg/sofia/2018/07/30/carskite-koniushni-palej-ili-bezstopanstvenost.383601", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПокривът на Царските конюшни в центъра на София изгоря и то след проливен дъжд. Емблематичната сграда е обект на сериозни съдебни спорове, а обстоятелствата, при които пламна пожарът в сграда без ток, навеждат към сериозни въпроси и съмнения за умишлено деяние.\n\n\n\n Заместник-кметът по култура в София Тодор Чобанов също допуска, че става въпрос за умишлен палеж, в следствие на странни инвестиционни намерения.\n\r\n\"Важно е тази знакова старина за София да бъде съхранена в добър вид и да има обществени функции. Конюшните са част от културния капитал на София. Поздравления за пожарникарите и методологичната им работа. Апелираме към министъра на културата тази сграда да бъде спасена и да получи статут на исторически обект от национално значение\", обясни Чобанов пред репортера на  Благой Цицелков.\r\n                    \r\n                    \r\nДепутатът от БСП Петър Витанов заяви в студиото на \"България сутрин\", че през 2016 г. неговата партия е осветлила и осуетила грандиозна измама, свързана с Царските конюшни.\n\r\n\"През 2016 г. областният управител, назначен от \"Реформаторския блок\" и неговите заместници, представляващи ГЕРБ, продадоха 7,3 декара земя под Конюшните за 650 000 лева. Това е около 20 пъти по-ниско от пазарната цена. 50 метра по-нагоре, на мястото на чешкото посолство, 3,5 декара се продадоха за 11 млн. лв., а при хотел Сердика – 10 декара за 20 млн. лв.\", припомни социалистът.\n\r\nГостът изрази дълбоки съмнения, че пожарът е случаен, тъй като по негови думи \"където има бизнес интереси – често има и спонтанни пожари\".\n\r\n\"Това е опит за умишлен палеж! Някой е действал сталинистки – има сграда, има проблем! Несериозно е да не се знае чия собственост е тази сграда. Не съм голям оптимист по отношение на бъдещия резултат. Още повече щом гледам театър \"Възраждане\", който седи обгорен така, както са го оставили пожарникарите. Дори непредубеденият софийски гражданин се чувства, че го правят на идиот\", отбеляза Витанов.\n\r\nОчевидец разказа пред камерата на , че малко преди да завали поройният дъжд в София, е видяла слаб пушек, но след бурята – нищо. Едва часове по-късно пожарът пламнал.\n\r\n\"Първото ще установим собствениците на имота. Ще предявим към тях действия по обезопасяване на сградата. Госпожа Фандъкова сформира комисия, която да направи оценка на инцидента. Пожарът не отне живот и не запали съседна сграда – това е много важно\", посочи кметът на район \"Оборище\" Васил Цолов.", "date": "2018.07.30", "title": "Царските конюшни – палеж или безстопанственост?"}
{"url": "https://www.dnes.bg/notifikacii/2018/07/30/viatyr-razpalva-ada-v-kaliforniia-dyjd-gasi-v-shveciia.383593", "text": "Около 12 000 пожарникари се бориха вчера с пожарите в Калифорния, отнели живота на най-малко шест души. Ветровете и сухото време обаче спомогнаха за разрастването на огнищата, които на моменти са неконтролируеми, предаде Франс прес.\n\r\n\"Условията в района на пожара \"Кар\" край Рединг, Калифорния, ще продължат да са благоприятни за бързо разпространение на\" стихията, посочи Националната метеорологична служба.\n\r\nСлужбата за пожарна безопасност в окръг Шаста, където вилнее пожарът от 23 юли, обясни в Twitter, че \"непостоянните ветрове и атмосферните условия, в частност горещината и сушата, доведоха до разрастване на пожара миналата нощ\".\n\rСтихията отне живота на двама пожарникари в четвъртък, а вчера беше съобщено, че негова жертва са станали 70-годишна жена и двете й правнучета. \n\r\nОгънят е изпепелил 36 хиляди хектара, унищожила е 517 сгради, повредил е още 135 и е овладян само на пет процента. В окръг Шаста са евакуирани 38 000 души.\n\r\nПрезидентът Доналд Тръмп подписа в събота указ, с който нарежда на Агенцията за управление на извънредни ситуации да съдейства на властите в общината.\n\r\nДруг пожар, в калифорнийския окръг Мендосино, опустоши над 9800 хектара от петък. Площта му се разрасна бързо и вчера сутринта бе овладян само на 10 процента.\n\r\nОгнеборците съобщиха добри новини за пожара \"Фъргюсън\" край националния парк \"Йосемити\". Той е увеличил с площта си в нощта срещу неделя само с 800 хектара и е овладян на 30 процента. От 13 юли той изпепели 21 700 хектара. Един пожарникар загина и седем пострадаха в потушаването му.\n\r\nСпоред службата за извънредни ситуации към губернатора на Калифорния в щата бушуват 17 големи пожара и с тях се борят 12 000 пожарникари, пише БТА.\r\nДъждът и по-хладното време пък помогнаха да се постигне напредък в борбата с няколко от основните горски пожари в Швеция. Необходими са обаче значително повече валежи за потушаването им, съобщиха службите за извънредни ситуации, цитирани от ДПА.\n\r\nПожарът, обхванал полигон в централната провинция Даларна, вече няма опасност да разшири обхвата си, каза източник от службите.\n\r\nНевзривените боеприпаси на полигона затрудниха усилията на огнеборците, които трябваше да стоят на безопасно разстояние и да работят на труден терен.\n\r\nСъобщава се и за напредък в борбата с пожарите, които избухнаха по-рано този месец в провинциите Йевлебор и Йемтланд, на няколкостотин километра северно от столицата.\n\r\nКурсовете на четири нощни влака бяха отменени в Северна Швеция поради опасения, че искри от спирачките на машините може да запалят пожари край влаковите релси.\r\n ", "date": "2018.07.30", "title": "Вятър разпалва ада в Калифорния, дъжд гаси в Швеция"}
{"url": "https://www.dnes.bg/politika/2018/07/30/petkov-obeshta-troino-poveche-pari-za-horata-s-uvrejdaniia.383603", "text": "Социалният министър Бисер Петков обеща тройно увеличение на интеграционната добавка за хората с 3-та група инвалидност. В тази група попадат най-много хора с увреждания, обясни той пред Нова тв.\n\n\n\r\nВ 3-та група влизат увреждания под 75%.\r\nСега тяхната добавка е 11 лева и 25 стотинки. Занапред тя ще се изчислява на друга база – като 10% от линията на бедността. Това означава 34 лева вместо сегашните 11.\r\nЗначително увеличение се предвиждат и за хората в най-тежко положение.\r\nПроектът на Закона за хората с увреждания ще се разглежда в понеделник, поясни Петков.   \r\nПо думите му увеличението ще е по линия на предвидената месечна финансова подкрепа, която ще замени интеграционните добавки, които сега се получават от хората с увреждания.\r\r\n                    \r\n                    \"Тази подкрепа ще бъде в по-значителен размер. Предложението е най-значителното увеличение да бъде за тези хора с увреждания, които получават социална инвалидна пенсия с добавка за асистентска услуга, т.е. те не са работили и не могат да работят заради състоянието си\", каза той.", "date": "2018.07.30", "title": "Петков обеща: Тройно повече пари за хората с увреждания "}
{"url": "https://www.dnes.bg/stranata/2018/07/30/malshans-v-planinata-mylniia-ubi-motorist-v-pirin.383597", "text": "Мотористът, който беше убит от мълния в Пирин вчера, е бил на билото на планината по време на инцидента. Това казаха планинските спасители от Банско, които се отзоваха на призива за помощ.\r\nСигналът за инцидента е получен вчера малко след 14 часа в района на връх Ореляк.\n\r\nГрупа мотористи от едно от селата в района на Гоце Делчев излизат да карат точно там и когато едно от момчетата спира на едно от билата е ударено от мълния, за съжаление смъртоносно. \r\nНяколко екипа от службата тръгват веднага към района, но не успяват да окажат животоспасяваща помощ, обясни спасителят Наско Уков.\r\n\"Това е голям малшанс, рядко се случва удар от гръм, но все пак се случва\", каза Михаил Климов пред bTV.\r\r\n                    \r\n                    Той апелира към туристите, когато видят, че прогнозата е за лошо време,особено за гръмотевична буря, хората да стоят надолу, да не ходят по билата, особено по откритите части на планината.\r\nИма ли съмнения за гръмотевична буря, туристите трябва максимално да се евакуират надолу, тъй като в планината тези бури се сформират максимално бързо, допълни спасителят.\r\nСега е дъждовно, тревите и пътеките са хлъзгави и туристите трябва да бъдат доста внимателни.", "date": "2018.07.30", "title": "Малшанс в планината: Мълния уби моторист в Пирин"}
{"url": "https://www.dnes.bg/stranata/2018/07/30/mvr-v-doma-na-nesebyrskiia-kmet-zaradi-plastmasa.383605", "text": "МВР извършва проверка в дома на кмета на Несебър. Поводът е, че е намерено пластмасово разтопено шише, съобщиха от МВР - Бургас.\r\nОт полицията добавят, че шишето е било поставено върху канализационна шахта, която се намира близо до жилището на кмета на морската община в квартал \"Аурелия\".\r\nНа място е направен оглед. Случаят продължава да се проверява от служители на управлението в Несебър .", "date": "2018.07.30", "title": "МВР в дома на несебърския кмет. Заради... пластмаса!"}
{"url": "https://www.dnes.bg/notifikacii/2018/07/30/iaponka-kitaika-britanski-ministyr-obyrka-jena-si.383596", "text": "Новият британски външен министър Джереми Хънт днес направи гаф в Пекин и развесели домакините си в китайската столица, като представи съпругата си като японка, макар че тя всъщност е китайка, предаде Франс прес.\n\r\n\"Съпругата ми е японка\", каза министър Хънт пред журналисти на срещата си с китайския си колега Ван И. Той веднага се поправи и каза, че е направил \"ужасна грешка\", а домакините му реагираха със смях.\n\r\nОтношенията между Китай и Япония са доста сложни, китайците често упрекват съседите си, че не са признали изцяло вината за престъпленията, извършени през Втората световна война от окупационната японска армия в Китай.\n\r\nХънт бе назначен неотдавна за външен министър на мястото на подалия оставка Борис Джонсън. В период, когато Великобритания се готви да напусне Европейския съюз, Хънт избра Китай за първа спирка в първата си голяма обиколка в чужбина с надеждата да укрепи търговските отношения между двете държави. След Пекин той ще посети Париж и Виена, пише БТА.\r\n\"Отношенията ми с Китай датират отдавна\", увери Хънт, имайки предвид първото си идване в Китай като 19-годишен. \"Жена ми е китайка, децата ми са наполовина китайци. Така че имаме баби и дядовци, които живеят в Сиан, и много силни семейни връзки в Китай\", каза той.\n\r\n\"Голямата ми надежда е, че ще можем да задълбочим приятелството между Китай и Обединеното кралство, което, разбира се, означава да се заемем с въпросите, по които имаме различни гледни точки\", обяви британският първи дипломат.\n\r\n ", "date": "2018.07.30", "title": "Японка, китайка? Британски министър обърка жена си!"}
{"url": "https://www.dnes.bg/politika/2018/07/30/banov-za-pojara-v-carskite-koniushni-besen-sym.383607", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Министърът на културата Боил Банов не възнамерява да подава оставка заради пожара в Царските конюшни. Това стана ясно от изказването му пред репортер на Bulgaria ON AIR.\n\r\nНеговата оставка бе поискана заради забавяне на вписването на Царските конюшни в списъка с обектите от национално значение. Основната версия е, че палежът на емблематичната сграда е умишлен.\n\r\n\"Въобще не се бави, а е в ход процедурата. Ако има някакви спънки, те са в многото неизяснени собственици и дела които водят. Правим процедури, на които смислът е като дадем статут, той да не бъде обжалван в съда и да падне след два месеца. Целта е да издирим всички собственици, да спазим закона\", заяви министър Банов.\r\n                    \r\n                    \r\n\"Седя зад това, което правя, искам да продължа да го правя\", отговори той на въпрос за поисканата му оставка.\n\r\nТой посочи още, че цялата сграда е в трета охранителна зона на София още от 2015 г. и там не може да се случи нищо като инвестиционно намерение, което да промени нейния облик.\n\r\nМинистър Банов подчерта, че дори да беше обявена преди месец за паметник от национално значение, сградата щеше да е под същия охранителен режим.\n\r\n\"Бесен съм от това, бесен съм, че гори културна ценност. Разбирам обществото, което също е бясно. Помагаме с каквото можем, но не можем да осигурим физическа охрана\", заяви още Боил Банов.\n\r\nМинистър Банов изрази надеждите си, че МВР ще положи усилия за възстановяване на опожарената част от сградата.", "date": "2018.07.30", "title": "Банов за пожара в Царските конюшни: Бесен съм!"}
{"url": "https://www.dnes.bg/obshtestvo/2018/07/30/ot-ns-do-ms-protestyt-na-maikite-dnes-brutalen.383598", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМайките на деца с увреждания излизат на ефективен \"брутален\" протест. Той ще започне в 17:00 ч. пред сградата на Народното събрание, след което ще се премести под прозорците на Министерския съвет.\r\nМярката е в знак на несъгласие срещу поправките в Закона за личната помощ.\n\n\n\n\r\nПо-рано този месец майките на деца с увреждания отказаха да участват в работната група заедно със социалния министър Бисер Петков, тъй като получиха проект на закон, в който не са включени техните предложения.\r\nПротестиращите настояват държавата да приложи справедлив, диференциран подход към нуждите на самите деца и потребностите на техните семейства.\r\r\n                    \r\n                    В края на месец юни омбудсманът Мая Манолова и протестиращите майки внесоха в парламента законопроект за личната помощ, който изработиха съвместно. С него се предвижда 77000 души да получат лична помощ.\r\n\"Няма да се откажем от настояването да бъде приет Законът за личната помощ и да се изпълни конвенцията на ООН. Шест години ни бяха напълно достатъчни да чакаме\", посочиха пред  демонстрантите.", "date": "2018.07.30", "title": "От НС до МС: Протестът на майките днес – \"брутален\""}
{"url": "https://www.dnes.bg/notifikacii/2018/07/30/ekshyn-v-primorsko-srednoshtna-strelba-pred-hotel.383609", "text": "Стрелба, в неделя след полунощ, сплаши жители и гости на Приморско. \r\nСлед сигнал в районното управление за 24 часа е задържан 29-годишният Иван М. от Разлог. \r\nМъжът, управлявал Порше \"Кайен\", стрелял във въздуха край хотел \"Лагуна\". \r\nНяма пострадали. Стрелецът бил в компанията на две момичета - на 18 и 19 г., които пътували с него, пише .\r\nВ автомобила са намерени газов пистолет, пълнител с четири халосни патрони, както и кутия с десет халосни патрони в нея. \r\nОбразувано е досъдебно производство за хулиганство.", "date": "2018.07.30", "title": "Екшън в Приморско! Среднощна стрелба пред хотел"}
{"url": "https://www.dnes.bg/temida/2018/07/30/ekspertizata-za-6-minuti-v-hog-tie-izdyhnal-chorata.383608", "text": "Нова седморна съдебномедицинска експертиза стана причина да бъдат признати за виновни петимата полицаи от Благоевград за смъртта на Чората.\r\nДелото се точи от 2005., когато Ангел Димитров-Чората почина при арест по време на акция за наркотици.\n\n\n\r\nНа 10 ноември 2005 г. петима полицаи от БОП причакват благоевградчанина на ул. \"Дойран\" да слезе от колата си пред блок. Веднага го повалят на земята и го арестуват. Минути по-късно той изпада в безсъзнание. Обаждат се на спешния център. През това време правят опити да го свестят, но пристигналите бързо медици само констатирали смъртта, припомня \"\".\r\r\n                    \r\n                    Заключението на седморната съдебномедицинска експертиза, наричана арбитражна, сега показа, че причината за смъртта на Чората е позиционна асфикция (задушаване). \r\nПо време на задържането му при акция \"Респект\" на 10 ноември 2005 г. той е бил повален на земята по корем с ръце на гърба с белезници. Тази поза е позната като hog-tie. Смъртта е настъпила за около 6 мин.\r\nСтановището на вещите лица е особено важно при постановяване на решението на магистратите по делото за смъртта на Чората, подсъдими по което са полицаите Мирослав Писов, Иво Иванов, Борис Механджийски, Янко Граховски и Георги Калинков.\r\nПреди дни петимата бяха признати за виновни, че при изпълнение на служебните си задължения са причинили смърт по непредпазливост на Чората. Наказателното преследване обаче срещу тях трябва да се прекрати поради изтекла абсолютна давност.\r\nТе са оправдани по първоначалното обвинение за умишлено убийство в качеството им на длъжностни лица. Петимата солидарно с ОД на МВР трябва да изплатят на 18-годишния син на Димитров 70 хил. лв., а на родителите му и майката на детето му - по 25 хил. лв. Решението може да се обжалва пред ВКС.\n\r\nОт тричленния състав на съда един от магистратите е бил против решението и е написал особено мнение. Кап. Даниел Луков е категоричен, че полицаите са невинни, защото не са могли да предвидят настъпването на смъртта и тя е \"случайно деяние\" по чл. 15 от НК, което не се наказва.\n\r\nДо новото разглеждане на делото се стигна след искане на главния прокурор Сотир Цацаров за възобновяване, провокирано от решение на Европейския съд за правата на човека в Страсбург.\n\r\nПетимата участници в акцията бяха обвинени в убийство. Делото бе гледано от военен съд.\n\r\nПърво бяха признати за виновни за умишлено убийство, като зам.-шефът на РЗБОП Мирослав Писов получи 18 г. затвор, а колегите му - по 16 г. След това присъдите бяха намалени наполовина. Делото мина по различни инстанции и бе връщано няколко пъти, а накрая през 2011 г. ВКС окончателно оправда служителите на реда.\n\r\nРодителите на починалия - Райчо и Адриана Димитрови, както и Анита Велянова, с която живеел на семейни начала и имат момче, пратиха жалба срещу България в Европейския съд за правата на човека. \n\r\nПрез 2015 г. той прие, че България е нарушила правото на живот и забраната за нехуманно и унизително отношение. Роднините получиха 50 000 евро обезщетение. Заради тази присъда Цацаров разпореди възобновяване на делото.\n\r\nСегашното решение на военноапелативния съд не е окончателно.\n\r\n\"Разбира се, че ще обжалваме пред ВКС, защото смятаме, че нямаме вина за смъртта. Тя е случайно деяние и ще настояваме за пълно оневиняване. Доказателствата сочат, че смъртта е в резултат на позиционна асфикция, а не от нанесени травматични увреждания, както някои твърдят\", каза Мирослав Писов. \n\r\nТой допълни, че позата при ареста е регламентирана в инструкция на МВР, а служителите не са могли да предвидят, че това ще доведе до задушаване на задържания.\n\r\n\"Опитахме се да окажем първа помощ. Боби провери дали не си е глътнал езика, мерихме му пулса, но, за съжаление, човекът почина\", допълни Писов. Той е доволен, че съдът е разгледал много обстойно всички доказателства и най-вече съдебномедицинските експертизи.\n\r\n\"17 водещи лекари от най-добрите болници, направиха няколко експертизи, с които показаха, че не сме пребили Димитров. За нас това е много важно, за да разсеем всякакви съмнения\", каза Писов.\n\r\nТочно съдебномедицинските експертизи бяха най-спорни в делото. Първата бе направена от екип с участието на покойния вече проф. Стойчо Раданов и гласеше, че Чората е починал от тежка черепно-мозъчна травма и руптура на аортата, което може да се получи при побой. Следващата обаче заключи, че смъртта е резултат от позиционна асфиксия. Назначената по възобновеното дело потвърди позиционната асфикция. Вещите лица изключват черепно-мозъчна травма, а разкъсването на аортата според тях не е било причинено, докато е бил жив.\n\r\nУтежняващи фактори били тежки плеврални сраствания на белия дроб, други физиологични характеристики на Димитров, хронични заболявания, както и наличието на кокаин в кръвта. Категорични са, че позата при задържането \"с лице към земята\" сама по себе си не е животозастрашаваща. В инструкциите на МВР е посочено, че в такава поза задържаният трябва да е под непрекъснато наблюдение на полицаи. Ако се наложи да остане така по-дълго време, след 1 час трябва да се проверят крайниците му за нормално кръвообращение. В случая цялата акция е продължила 15 минути.\n\r\nВ същото време съдиите приемат, че полицаите са виновни за убийството по непредпазливост заради небрежност. Те не са предвиждали настъпването на фаталните последици, но са били длъжни и са могли даже да ги предотвратят. Магистратите смятат, че ако не е било принудителното притискане към земята на тялото, то човекът би бил жив.", "date": "2018.07.30", "title": "Експертизата: За 6 минути в hog-tie издъхнал Чората!"}
{"url": "https://www.dnes.bg/obshtestvo/2018/07/30/polet-ot-8-ia-etaj-zaradi-dylgove.383629", "text": "Възрастна жена от Лом скочи от 8-я етаж и се самоуби. Пенсионерката е била затънала в дългове, за да издържа себе си и внука си.\r\nТя предприела отчаяната стъпка, за да сложи край на притесненията и мъките си, разказват познати на старицата.\r\n75-годишната Янка Ц. живеела в 12 етажен блок до центъра на пристанищния град, в апартамент под наем. Жената напуснала преди време къщата си в крайдунавски квартал заради неразбирателства със сина си, а двете й дъщери, останали без работа и заминали на гурбет в чужбина.\r\nНа бабата й се наложило сама да се грижи за себе си, а известно време - и за внука си. За да оцелее, пенсионерката започнала да чисти входа на блока, в който намерила подслон, но парите пак не стигали и тя вземала заеми от фирми за бързи кредити и съседи.\r\r\n                    \r\n                    Повечето от тях обаче не успяла да върне и се срамувала дори да срещне хората, на които дължала различни суми. Сломена от грижи и безизходица, старицата скочила от високата тераса и починала на място, пише \"Труд\".\r\nПо трупа на са открити следи от насилие, случаят е самоубийство по лични причини, казаха криминалисти. Според осведомени жената е оставила и предсмъртно писмо, в което поименно благодарила на хората, които й помагали.", "date": "2018.07.30", "title": "Полет от 8-я етаж заради... дългове!"}
{"url": "https://www.dnes.bg/index/2018/07/30/razlichni-interesni-kak-jiveiat-bylgarite-iz-stranata.383630", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Околобългарско\" е проект за опазването на българщината и нейното документиране. Как ли живеят хората в различните кътчета на България? На този въпрос отговарят четирима младежи от Плевен и двама от Казанлък.\n\r\nВ рамките на 40 дни те обикалят страната с кауза, а планът е да посетят над 100 населени места и да покажат как живеят обикновените хора.\n\r\n\"Събра ни общият интерес към случващото се в България. Притеснявахме се как ще реагират хората, които заговаряме. Учудващо малцина ни отказват. Посещаваме всеки един областен град и след това няколко по-малки, а ако имаме време и села\", обясни Ванин Нейков.\n\r\nВ студиото на \"България сутрин\" Виктор Цолов, част от създателите на \"Околобългарско\", сподели, че срещите им с хора из цяла България са им показали много полюсни виждания за живота – \"или се гордеят къде живеят, или са крайно недоволни\", обясни той.\r\nЗа финал на разговора Нейков отбеляза, че накрая на проекта ще направят кратък късометражен филм. \"След това ще видим какъв интерес ще провокираме. Ако хората покажат, че се интересуват от проекта ни, то той може да бъде развит\", посочи Ванин пред Bulgaria ON AIR.", "date": "2018.07.30", "title": "Различни, интересни... Как живеят българите из страната"}
{"url": "https://www.dnes.bg/sofia/2018/07/30/vijte-kyde-niama-da-ima-voda-na-31-iuli-v-sofiia.383638", "text": "На 31 юли 2018 г. (вторник), във връзка с подмяна на сградно водопроводно отклонение на ул. „Цанко Церковски“, гр. Банкя  кв. „Михайлово“, се налага спиране на водоподаването от 10:00 до 14:00 часа на клиентите на „Софийска вода”, живеещи в района на: по ул. „Александър Стамболийски“ от ул. „Гоце Делчев“ до ул. „Христо Смирненски“, ул. „Захари Стоянов“, ул. „Георги Бенковски“, ул. „Родина“, ул. „Персенк“,  по ул. „Майор Коста Паница“ от ул. „Персенк“ до ул. „Люлин“,  по ул. „Люлин“ от ул. „Майор Коста Паница“ до края на улицата.\r\n                    \r\n                    \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада.\r\nНа 31 юли 2018 г. (вторник), във връзка с подмяна на сградно водопроводно отклонение до бл. 881, жк. „Люлин“ 8, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: Бл. 881.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на паркинга пред бл. 881.\n\r\nНа 31 юли 2018 г. (вторник), във връзка с прекъсване на сградно водопроводно отклонение в кв. „Димитър Миленков“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на: кв. „Димитър Миленков“ от №200 до №300.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Димитър Миленков“ №240.\n\r\nНа 31 юли 2018 г. (вторник), във връзка с подмяна на сградно водопроводно отклонение на ул. „Драговица“, кв. „Подуене“, се налага спиране на водоподаването от 10:00 до 17:30 часа на клиентите на „Софийска вода”, живеещи в района на: по ул. „Драговица“ от ул. „Гълъбец“ до ул. „Козница“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Драговица“ №9.\n\r\nНа 31 юли 2018 г. (вторник), във връзка с подмяна на сградно водопроводно отклонение на ул. „Сладкопойна чучулига“, вилна зона „Киноцентъра“, се налага спиране на водоподаването от 09:30 до 17:00 часа на клиентите на „Софийска вода”, живеещи в района на: ул. „Сладкопойна чучулига“ от №4 до №24.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сладкопойна чучулига“ №20 .\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.07.30", "title": "Вижте къде няма да има вода на 31 юли в София"}
{"url": "https://www.dnes.bg/notifikacii/2018/07/30/dvama-katastrofirat-treti-si-pravi-selfi-piian.383636", "text": "Пиян си направи селфи на мястото на катастрофа между две коли, а след това седна зад волана на камиона си, но полицията го задържа. \r\nСлучката се разиграла вчера около 16:40 на кръстовище в село Илия Блъсково. \r\nЗаради неспазване на предимство две коли са се ударили. Пострадал е 26-годишният шофьор на едната кола. Той е получил фрактура на носа, закаран е в болницата в Шумен, а лекарите са го правили да се лекува вкъщи. \r\nОказало се, че и двамата шофьори, които са катастрофирали са били напълно трезви, но пък докато полицаите правели оглед на мястото на инцидента, там отишъл трети шофьор, за да си направи селфи с потрошените коли. \r\nУниформените го помолили да напусне, той си тръгнал, седнал зад вола на камиона си \"Мерцедес Спринтер\", но понеже се движел странно, бил спрян за проверка.\r\n39-годишният мъж от село Дибич бил тестван с дрегер, който отчел 2,58 промила алкохол в издишания въздух. \r\nНе е дал кръвна проба за анализ. Задържан бил за срок до 24 часа.", "date": "2018.07.30", "title": "Двама катастрофират, трети си прави селфи, пиян!? "}
{"url": "https://www.dnes.bg/eu/2018/07/30/anketa-polovinata-britanci-iskat-referendum-za-brexit.383621", "text": "Половината от гласоподавателите във Великобритания се обявяват за произвеждането на референдум, на който да се избира между сделката, която правителството иска да издейства от ЕС, Brexit без договор или запазване на членството в съюза. Това сочат резултатите от анкета на телевизия \"Скай нюз\", огласени днес и цитирани от Ройтерс.\n\r\nСпоред проучването 40 на сто от британците се против такъв референдум, а 10 процента са без мнение. Около 78 на сто от анкетираните смятат, че правителството на премиера Тереза Мей се справя зле в преговорите за Brexit-а - с 23 пункта повече спрямо март. Едва 10 на сто са на мнение, че кабинетът работи добре.\n\r\nОдобрението за Мей е спаднало до 24 процента, установява анкетата на \"Скай дейта\" - маркетинговото подразделение на електронната медия. Респондентите са разделени в становищата си дали Brexit-ът ще бъде за добро или за лошо - 40 на сто твърдят, че ще е за добро, а 51 процента смятат обратното.\r\n                    \r\n                    \r\nНа предложението да изберат едно от трите - сделката на Мей, напускане без сделка или оставане в ЕС - 48 на сто казват, че предпочитат запазване на членството в съюза, 27 на сто са за \"твърд\" Brexit, а 13 процента одобряват правителствения проект за споразумение. Дяловете на хората, които няма да гласуват или са без мнение, са съответно 8 и 3 на сто.\n\r\nНационално представителната анкета на \"Скай дейта\" е осъществена от 20 до 23 юли т. г. сред 1466 онлайн потребители.\n\r\nНа референдума през юни 2016 г. 17,4 млн. британски избиратели (51,9 на сто от участвалите) се обявиха за напускане на Европейския съюз, а 16,1 милиона (48,1 на сто) подкрепиха оставането в блока. Прогнозите на много социологически проучвания, че британците ще гласуват за оставане на страната в ЕС, се оказаха неверни, припомня Ройтерс, цитирана от БТА.\r\n ", "date": "2018.07.30", "title": "Анкета: Половината британци искат референдум за Brexit"}
{"url": "https://www.dnes.bg/politika/2018/07/30/bsp-se-oharchi-plati-6-bona-da-syberat-bokluka-ot-buzludja.383634", "text": "Близо 6 хиляди лева плати БСП на фирма, за да почисти местността \"Историческа поляна\", където се проведе традиционни събор на левицата в събота.\n\n\r\nВъпреки дъждовното време и днес продължава почистването на местността, увериха от пресцентъра на партията.\r\nЗа дейността БСП ангажира общинската фирма в Казанлък, за чиято услуга е заплатено от централата на партията.\r\nДнес в почистването се включиха и доброволци от партийната организация в общината. \r\nВ неделя социалните мрежи бяха залети от снимки, на които се виждаха купищата боклуци, останали от симпатизантите на БСП, които се включиха в събора на Буздлуджа.\r\nОт БСП вече се похвалиха, че тазгодишният събор е счупил рекорда по посещаемост - на поляната се събраха към  75 000 социалисти, голяма част от тях обаче видимо не са били сред защитниците на природата.", "date": "2018.07.30", "title": "БСП се охарчи, плати 6 бона да съберат боклука от Бузлуджа"}
{"url": "https://www.dnes.bg/akoshtete-vqrvaite/2018/07/30/vsiako-rajdane-systariava-ot-polovin-godina-do-dve.383640", "text": "Като се навъртят годините, обикновено съжаляваме, ако сме останали с едно или с две деца. Учени от Северозападния университет в САЩ обаче твърдят, че многото наследници се отразяват зле на жената. \n\r\nНаблюдават се признаци на ускорено клетъчно стареене при многодетните майки, съобщи Лента, цитирана от БТА. Резултатите от изследването се базира на около 1000 филипинки на възраст между 20 и 22 години. \n\r\nСто и две жени имали по две деца, 28 - по 3, докато 507 участнички никога не са били бременни, а останалите имали по едно дете. У участничките били изследвани биологични маркери на стареенето, като дължината на теломерите и епигенетичната възраст, т.е. количеството епигенетични изменения, които обикновено се увеличават с годините.\r\n                    \r\n                    \r\nОказало се, че всяко раждане на дете предизвиква клетъчни изменения, които се равняват на стареене със средно 0,5-2 години. Теломерите \"остарели\" с 0,34-3,67 години, а епигенетичната възраст се увеличила с 0,29-0,63 години. \n\r\nПри това ранната бременност оказва по-силно въздействие върху съкращаването на теломерите у жените, които забременели в тийнейджърска възраст.\n\r\nУчените отбелязват, че по време на бременността епигенетичният статус на клетките не показва признаци на стареене. Това навежда на мисълта за съществуване на имунологични и физиологични промени при развитието на плода, които включват повишаване нивото на естрогена и изменения в състава на имунните клетки. \n\r\nЕстрогенът може да намали нивото на окислителния стрес и да защити теломерите от увреждания. Резултатите от изследването са качени на сайта MedicalXpress.\n\r\n\r\n ", "date": "2018.07.30", "title": "Всяко раждане състарява от половин година до две"}
{"url": "https://www.dnes.bg/travel/2018/07/30/na-plaja-kikot-kriasyk-koi-moje-da-ni-vgorchi-pochivkata.383614", "text": "На плажа е интересно, ако се вгледаш в заобикалящата те тълпа. Има изобилие от всякакви хора, пребиваващи на морския бряг по различни причини. Някои никога не могат да се отпуснат и да излязат от строгия си тон. Смях буди репликата на майки към деца, която си е български патент: \"Виж се, целият си в пясък!\r\nНе са една и две момичетата и жените, които приемат плажа като сцена, на която могат да блеснат с форми и тунинг по себе си - гърди, изкуствени мигли, изписани вежди...\r\nГерманският в. \"Ди Велт\" класифицира 9 типа летовници, които се срещат почти навсякъде по света, независимо дали става дума за море, езеро и дори за градския открит басейн.\n\r\n\r\n                    \r\n                    \r\nТе не се притесняват да си режат ноктите близо до кърпата на съседа. Хич не им пука къде хвърчат - нали са органичен материал, който ще се \"слее\" с природата. В интернет се върти видео, на което дама на средна възраст си бръсне космите на краката, седнала до басейна, в който се къпят и си играят дечица. Същите тези безцеремонни туристи ще ви напълнят хавлията с пясък, защото им е все едно къде стъпват, или направо ще я изтърсят върху вас. Отпускът може напълно да се провали и заради плуващи в морето фекалии, някои от които не е изключено да сеят зарази. В Испания пикаенето в морето е забранено, но не е ясно как ловят нарушителите.\n\r\n\n\r\nТе влачат цялата си покъщнина - колкото се може повече кърпи и надуваеми дюшеци и окупират територия като за цяло село. Обикновено са много ранобудни и успяват да елиминират поспаливата конкуренция. В някои хотели ол инклузив се разгарят истински съревнования, че даже и люти битки кой ще заеме най-добрите шезлонги на първа линия още преди закуската. Окупаторите после победоносно гледат как другите се лутат насам-натам с надеждата да си намерят кьошенце, където поне да седнат.\n\r\n\n\r\nРазкриващата се прекрасна гледка пред вас продължава само до момента, в който на плажа се появява семейство с детски колички, кошници за пикник, кофички и лопатки, гумени лодки и чанти с всичко необходимо за дълга обсада. Нещата изглеждат така, като че семейството е изпуснало влака с целия си багаж. Но и това се преглъща, ако не беше гигантската плажна палатка за пазене на сянка. Сега вече гледката не е към морето и прохладните води, а към палатката. На някои плажове тези екстри са забранени и с право.\n\r\n\n\r\nПристигат на плажа съвсем леко натоварени. Достатъчни са им един бански за смяна и хавлиена кърпа, за да се избършат. Не лежат на пясъка, нито се пекат, защото са дошли, за да се наслаждават на водата. Малкото си вещи оставят на купчина на брега. По правило обичат дългите плувания - понякога толкова дълги, че някой може да си помисли, че вещите им са забравени, и да ги предаде на местните власти. Пуристите са най-приятните, ако става въпрос за място на претъпкания плаж, пише изданието.\n\r\n\n\r\nНе обичат да се разкарват до кабинките за преобличане, особено когато пясъкът е напечен и пари. Сменят банските ловко, като се прикриват с хавлиените си кърпи или широки дрехи. Има и такива, които превръщат обикновените плажове в нудистки и се преобличат без свян и никакво прикритие, независимо дали гледките са естетични, както и дали наоколо има деца.\n\r\n\n\r\nБезупречно загоряло тяло, микроскопичен бански и последна мода слънчеви очила. Настаняват се там, където имат прекрасна видимост към всички важни точки на плажа и където ще ги виждат отвсякъде. Рядко влизат във водата заради макиажа - да не се разтече или прическата им да се развали. Към същата група е възможно да бъдат причислени и говорещите високо. Те пък държат да ги забележат, ако не с друго, с дикция, независимо дали е дразнеща или приятна. Най-ужасни обаче са онези, които държат да ви наложат музикалните си вкусове и не ползват слушалки към електронните си устройства.\n\r\n\n\r\nПриемат се за богове, защото могат да ходят по водата. Любителите на сърфа с гребло се бутат един друг. Някои все пак успяват да се движат елегантно по вълните. Едни гледат на това като на фитнес, за други е забава и развлечение. Сред тях наистина има царе, които могат да ви спрат духа с майсторлъка си. Но особено весело е да бъдат наблюдавани аджамиите, които се пльоскат във водата, но продължават упорито да опитват отново и отново.\n\r\n\r\nНикакво кино без пуканки, никаква почивка край водата без храна - това е житейското им правило. Пържена цаца, пържени картофи, резени диня, бира на корем, всякакви благини, а ако са шоколадови настава страхотно мазало.\n\r\n\n\r\nВсички сме били на 15 г. Състезавали сме се кой ще се оригне по-силно или ще се изплюе по-надалече. Скачали сме във водата с крясъци със свити към гърдите колене, пръскайки всички наоколо. Не се сърдете и не се възмущавайте, а оставете младите да се наслаждават на купона, стига да не бъркат плажа с кочина.", "date": "2018.07.30", "title": "На плажа: Кикот, крясък! Кой може да ни вгорчи почивката?"}
{"url": "https://www.dnes.bg/balkani/2018/07/30/vecher-kosovo-danychen-rai-na-balkanite.383628", "text": "Косово се превръща в данъчен рай на Балканите, тъй като голям брой компании от Сърбия пренасочват своите адреси към Северно Косово, за да не платят на фирмите, на които дължат пари, но и за да не платят дълговете си към държавата, пише вестник \"Вечер\".\n\r\nПо тази причина през април тази година в Сърбия бе приет нов закон, с който ако една фирма подлежи на данъчен контрол, тя не може да се пререгистрира на друг адрес. Но както тези дни съобщи радио Свободна Европа за Сърбия, за да има ред, трябва да се следят и фирмите, които не са под данъчен контрол, за да не се пререгистрират и те междувременно.\n\r\nВ конкретния случай става дума за измама и затова за фирмите, които са пререгистрирани в Косово, са внесени наказателни обвинения и се водят процедури против техните ръководители. \r\n                    \r\n                    \r\nАнализите сочат, че от 2000 г. досега е голям броят на сръбските фирми, които преместват капитала си в Косово, за да им се намалят разходите за данъци или за да ги избегнат изцяло. Тази възможност им позволява Агенцията за данъчна регистрация на Сърбия и така се губи възможността да се контролира тяхната работа. \n\r\nПроучванията показват, че дълговете на някои фирми към държавата достигат до над 1 милион евро. Според данни на Агенцията за регистрация на фирмите, която е част от министерството на търговията и индустрията на Сърбия, в Косово от 2003 г. до днес са регистриран 339 фирми от Сърбия, а само през първата половина на годината 14 фирми са направили това. \n\r\nМнозинството от тези компании са със седалище в Северно Косово, където преобладава сръбското население. Ключов момент, който им позволява да ползват такива облекчения, е, че според брюкселския договор районът се намира в преход и в интеграция в косовската система, но част от фирмите се регистрират и в Прищина.\n\r\nСпоред Инсайдер.нет през последните няколко години около 80 сръбски фирми са регистрирани в Прищина като фирми-фантоми, които след това изчезват. Тази сръбска медия пояснява, че в Сърбия фирмите купуват стоките на части, а гаранцията дават с подписана запис на заповед. Но за да избегнат плащането след това, се пререгистрират в Прищина и не плащат фактурата.\n\r\nПредседателят на Стопанската камара на Косово Сафет Гърджалия на няколко пъти заявява, че става дума за фискално укриване, а Северно Косово е \"черна дупка\" на Балканите в този смисъл. В този регион няма дори касови апарати, макар фискализацията да е започнала през 2010 г. Според него проблемът трябва да бъде решен съвместно, за да се избегне сивата икономика, тъй като за корупция и престъпление са необходими двама. От друга страна, сръбската власт на тази територия няма никакви правомощия.\n\r\nОт 2010 г. до края на юни 2018 г. според данните на Данъчното управление на Сърбия са внесени над 100 наказателни обвинения срещу отговорни лица на компании, които имат седалище в Косово. Остава отворен въпросът как приетите присъди ще могат да се реализират, когато съдебните изпълнители от Сърбия нямат правомощия в Косово.\n\r\nИ президентът на Сърбия Александър Вучич през юни 2017 г. заяви, че се откриват фантомни фирми в Косово, чиито шефове са недостъпни за сръбските органи на правосъдието. Една от придобивките, които имат тези компании, е че плащат по-малко данъци и осигуровки върху заплатите, тъй като при заплатите в Сърбия натоварването от държавата е 56,3 процента , а в Косово е 14 процента. \n\r\nНо в останалата част от Косово ситуацията се променя. Така например новият данъчен пакет в Косово, който бе въведен от 1 септември 2017 г., вече не включва ДДС за суровини и информационни технологии. Данъчният пакет носи и редица облекчения за компаниите, които искат да инвестират в Косово, тъй като с това ще се създадат по-добри условия за развитие на производството.\n\r\nКосово е една от най-слабите икономики в Европа. Брутният вътрешен продукт на човек е само 1 565 евро. Според данни от 2004 г. въпреки значителните субсидии в миналото Косово има най-слабата икономика от всички бивши югославски републики. Като добавка към лошото състояние на областта е и комбинацията от преднамереното неразвиване на икономиката от централната власт, липсата на външна търговия и междуетническите конфликти, които постоянно нанасят вреда на икономиката.\r\n ", "date": "2018.07.30", "title": "\"Вечер\": Косово – \"данъчен рай\" на Балканите"}
{"url": "https://www.dnes.bg/akoshtete-vqrvaite/2018/07/30/grigor-dimitrov-hapva-pica-na-rodna-zemia.383645", "text": "Италианският певец и готвач Лео Бианки, който от доста време живее в България, публикува снимка в Instagram с Григор Димитров.\r\nДвамата са в пицарията на Лео в София, което означава, че след почивката с Никол в Сен Тропе и в Австрия, тенисистът е успял да посети и България за известно време.\r\n27-годишният спортист явно харесва кулинарните умения на Лео, тъй като това не е първият път, в който е забелязван да хапва там. Когато е в София, Григор не пропуска да се отбие в пицарията, като дори през миналата година заведе приятелката си Никол Шерцингер.\r\n \r\nКомпания за обяд им правеше и майката на Димитров.\r\n \r\n", "date": "2018.07.30", "title": "Григор Димитров хапва пица на родна земя"}
{"url": "https://www.dnes.bg/notifikacii/2018/07/30/multitasking-upravliavame-treta-ryka-robot-s-mozyka-si.383635", "text": "По някаква причина доста умни хора в технологичната общност все едно са обсебени от това да се чудят по какъв начин да добавят неща в човешкото тяло. И изглежда, че всеки път стават все по-амбициозни.\r\nНовото 20 идва от Института за изследване на напреднали телекомуникации в Киото, Япония, които създадоха роботизирана трета ръка, която да позволи на хората истински мултитаскинг, пише Digital Trends. И се управлява от човешкия мозък, да не пропуснем тази важна подробност.\r\n\"Вместо система за роботизирани ръце, бих го нарекъл система за интерфейс между мозъка и машина за мултитаскинг,\" казва Крисчън Пеналоза, част от учените в екипа, пред Digital Trends.\r\n\"Традиционните роботизирани системи най-често се използват, за да заместят загубата на конкретна човешка функция (например - крайник), но не и за да подобрят способностите на здрави потребители. Тези системи изискват хората да се фокусират върху конкретна задача, като контролирането на роботизиран крак или инвалидна количка, което ограничава изпълняваните задачи до една\".\r\r\nЗаради това учените от Института решават да създадат въпросната роботизирана трета ръка, която да се фокусира върху мултитаскинга или едновременното изпълняване на няколко задачи. Показаната във видеото ръка се контролира от два електрода, които са поставени на главата на жената, които служат за улавяне на мозъчната активност. Без да се изисква цялостно фокусиране върху тази задача, човек може да управлява третата ръка да извършва определени задачи.\r\n\"В експериментите ни използваме третата ръка, за да хване бутилка, докато истинските ръце изъпняват друга задача, свързана с балансиране на топка\", продължава Пеналоза. \"От гледна точка на приложенията в истинския свят можем да помислим за производствени работници, които могат да увеличат производителността си или астронавти в космоса. Но не би трябвало да се ограничаваме сеамо до роботизирани ръце. Може би в бъдеще може да използваме такава система, за да контролираме други устройства, като мобилни телефони или машини, правейки нещо друго\".", "date": "2018.07.30", "title": "Мултитаскинг! Управляваме трета ръка-робот с мозъка си"}
{"url": "https://www.dnes.bg/politika/2018/07/30/sds-to-se-spasiava-ot-izchezvane-maha-chlenskiia-vnos.383641", "text": "Разцеплението на сините доведе дотам, че в редиците на СДС са останали едва 10 000 членове. От тях пък не всички си плащат и членския внос, но явно това няма значение, защото има идея той да отпадне. \r\nИначе лидерът на лидерът на партията Румен Христов съобщи, че фокусът на съюза ще е върху местните избори следващата година. \r\n\"Надяваме се след тях да имаме двойно повече представителство в общинската власт. Иначе и сега СДС е най-добре представена в местната власт от старата десница. За разлика от БСП, ние имаме кметове на областни градове\", коментира Христов.\r\nСпоред него парламентарни избори няма да има скоро, макар че и СДС би се радвало на такъв сценарий, защото така можело да се бори за място в парламента.\r\r\n                    \r\n                    \"Не виждам на вратата да чукат избори, за да бързам с коалиции. Първата редица е да стегнем собствените си редици\", призна Христов добави, че цялото ДСБ от Перник се прехвърлило в СДС.\r\nНа днешното заседание на Националния съвет за главен секретар беше избран Илия Лазаров. Поканата за поста дошла лично от Румен Христов.\r\nДвамата са работили заедно 5 г. в Президентството по времето на Петър Стоянов - Христов като главен секретар, Лазаров - като шеф на кабинета на държавния глава.\r\nПървото предложение на новия главсек е да се премахне задължителният членски внос и който може, да дава дарения, за да се възроди съюзът.", "date": "2018.07.30", "title": "СДС-то се спасява от изчезване – маха членския внос"}
