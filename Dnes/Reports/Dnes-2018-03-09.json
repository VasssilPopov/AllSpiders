{"url": "https://www.dnes.bg/akoshtete-vqrvaite/2018/03/09/vredni-navici-i-pri-jivotnite-orangutan-pushach.370220", "text": "\r\n                        \r\n                        \r\n                        \r\n                    22-годишният орангутан Озон се превърна в истинска сензация с вредния си навик – пушенето.\r\nОгромната маймуна бе заснета в индонезийския зоопарк \"Бандунг\" да поглъща дима от запалена цигара, съобщава .\r\nOранжевата маймуна се е пристрастила към цигарите преди няколко години, когато случайно вдигнала незагасен фас.", "date": "2018.03.09", "title": "Вредни навици и при животните: Орангутан – пушач!"}
{"url": "https://www.dnes.bg/za-da-se-razbirame/2018/03/09/7-neshta-koito-e-dobre-da-pravite-vecher.370106", "text": "В денонощието си има отредено време за всичко – за активни дейности през деня и здрав сън през нощта. Вечер е времето, в което се отпускаме на дивана, за да си починем след дългия работен ден.Всъщност, вместо да си почиваме и да бездействаме, можем да извършим някои дейности именно вечер, защото в този времеви диапазон се оказват доста по-полезни, отколкото рано сутрин, както сме свикнали да мислим.Кои са тези дейности, смятани за дневни, които е по-добре за здравето и психиката да бъдат извършвани вечер?Ако досега са ви съветвали да обмисляте целите и мечтите си рано сутрин, когато сте бодри и свежи, забравете този съвет. По-добре е да го правите вечер, дори да става дума за определяне на желани фитнес постижения, защото рано сутрин нивата на стрес се увеличават още повече в комбинация с бързането за работа.Ако обичате да се къпете рано сутрин за повече свежест през деня, не го правете с гореща вода. Тя отпуска тялото и ви връща обратно в сънливото настроение.", "date": "2018.03.09", "title": "7 неща, които е добре да правите вечер"}
{"url": "https://www.dnes.bg/stranata/2018/03/09/zaleti-kyshti-i-dvorove-v-rusensko-zaradi-preliala-reka.370259", "text": "\r\n                        \r\n                        \r\n                        \r\n                    \r\nСред най-пострадалите е и къщата на Слави Кунчев, която се намира непосредствено до реката. Цяла нощ със семейството и съседите си е местил покъщнината, за да я спаси от водата.\r\nСъседите му също са притеснени. Някои от тях сами са започнали изграждане на диги край домовете си. Хората смятат, че изпускането на язовирите е закъсняло.\r\nОт кметството обаче успокояват, че няма опасност за населението. Общината ще настоява да се осигурят средства за цялостното почистване на реката и за укрепване на съществуващите диги.Вижте още във видеото на .", "date": "2018.03.09", "title": "Залети къщи и дворове в Русенско заради преляла река"}
{"url": "https://www.dnes.bg/stranata/2018/03/09/sydyt-vyrna-deloto-za-tragediiata-v-kv-asparuhovo.370261", "text": "Окръжният съд във Варна отмени прокурорското постановление за прекратяване на досъдебното производство срещу неизвестен извършител за смъртта на 13 души и нанасяне на значителни имуществени вреди по време на наводнението квартал \"Аспарухово\" през юни 2014 година, предаде БНР.\n\n\n\n", "date": "2018.03.09", "title": "Съдът върна делото за трагедията в кв. \"Аспарухово\""}
{"url": "https://www.dnes.bg/notifikacii/2018/03/09/hazartniiat-hod-na-trymp-sys-severna-koreia-podaryk-za-kim-chen-un.370230", "text": "Това направо е смайващо: президентът на САЩ Доналд Тръмп прие покана за среща на върха със севернокорейския лидер Ким Чен-ун. Според мен това е също опасен хазартен ход и лоша идея, коментира Никълъс Кристоф от в. \"Ню Йорк таймс\".\n\n\n\r\nНо правилният начин за провеждане на среща на високо равнище е чрез внимателна подготовка, за да се гарантира, че срещата ще доведе до напредък към мира - и че със сигурност ще послужи на по-висока цел, отколкото просто да придаде легитимност на режима на Ким.\r\nКакто Ким, така и Тръмп са шоумени с усет за драматичното и неочакваното. Това би направило една среща на върха вълнуваща - но създава и големи рискове, ако всичко се обърка.\r\nСевернокорейските лидери от години се стремят към международно уважение и доверие; те искат американците да се отнасят с тях като към равни, така че сцена, при която Тръмп и Ким стоят един до друг би представлявала триумф за Пхенян. Севернокорейците отдавна се опитват да установят преки връзки с високопоставени американски представители. В миналото те постигаха това, поставяйки посещението на американски представители (като Бил Клинтън след изтичането на мандата му) като условие за освобождаване на задържани от тях граждани на САЩ.\r\nТака че посещението на действащ американски президент в Северна Корея би било голям подарък за Ким и е озадачаващо, че нашият Велик Майстор-на-сделките отстъпва толкова от самото начало. Просто е смайващо, че Тръмп премина от заплахи да \"унищожи напълно\" Северна Корея през септември, като след това заяви, че ядреният му бутон е по-голям от този на Ким, към планирането на уютна среща на върха. По-нормалната процедура би била първо да се преговаря по уреждането на срещата и да гарантираме, че сме получили всички възможни отстъпки и второ - да гарантираме, че срещата на високо равнище ще служи на по-общата цел за решаване на ядрената криза.\r\nТова би означавало първо в Пхенян да бъдат изпратени дипломати, които да извършат подготвителна работа и да видят какво споразумение може да бъде постигнато - и разбира се, да гарантират освобождаването на тримата американци, задържани в Северна Корея. Изпратете съветника по въпросите на националната сигурност Хърбърт Р. Макмастър или директора на ЦРУ Майк Помпео. (Държавният секретар на САЩ Рекс Тилърсън също би бил сред възможните кандидатури, но севернокорейци подигравателно са ми казвали, че той не е от влиятелните хора във Вашингтон).\r\nДипломати от двете страни ще подготвят срещата през идните няколко месеца, за да уточнят какво може да бъде постигнато - но обещавайки да извърши посещението до май, Тръмп сам се отказа от възможности за влияние и за пазарене. Той ще отиде, а това е нещо, което севернокорейците силно желаят.\r\nЧестно казано, друго притеснение относно срещата на върха между Тръмп и Ким е, че американският президент може да се съгласи необмислено на някоя вятърничава схема, за да постигне споразумение. (\"Да изтегля войските на САЩ от Окинава и Южна Корея? Няма проблем, ако ми построите една стена.\")\r\nНа някои срещи във Вашингтон Тръмп е поемал такива ангажименти, че след това негови помощници е трябвало да обясняват, че той не е имал предвид това, което е казал, но поемането на нехайно или глупаво обещание към Северна Корея би било доста по-проблематично. При налагането на митата за стомана и алуминий видяхме, че Тръмп не следва винаги съветите на помощниците си и изглежда не премисля всичките си действия - а Северна Корея е далеч по-труден проблем.\r\nЗа Тръмп съобщението за срещата на върха носи и допълнителна полза, доколкото измества заглавията на първите страници от темите за порноактриса и разследването за предполагаемата руска намеса. Може би Тръмп е премислил внимателно тази среща, а може би просто иска да смени темата.\r\nОсвен това ние трябва да успокоим нашите съюзници и партньори в Азия, особено Южна Корея и Япония, че няма да ги изоставим в резултат на някакво споразумение със Северна Корея. Тръмп би трябвало да ги включи в обсъжданията и планирането.\r\nВъпреки това е окуражително, че Ким отправи тази покана, че не възразява на подновяването на военните учения на САЩ и че изглежда говори за прекратяване на ядрените и ракетни изпитания. Последната част е най-важна: ако е готов да прекъсне изпитанията, може да е възможно да се постигне споразумение.\r\nПодобно споразумение би включвало Северна Корея да се откаже от ядрената си програма (и да спре всички опити) в замяна на прекратяване на санкциите и нормализиране на отношенията, като КНДР поеме и някои ангажименти за човешките права.\r\nЕдин очевиден въпрос - дали Тръмп заслужава признание за подтикването на севернокорейците да направят отстъпки, като спирането на опитите? Отговорът, според мен, е че може би заслужава - в две отношения.\r\nПърво, Тръмп засили икономическия натиск върху Северна Корея с налагането на допълнителни санкции и осигуряването на по-голяма подкрепа от Китай. Страданията бяха очевидни през септември, когато посетих Северна Корея. Ким се опитва да превърне повишаването на жизнения стандарт в отличителна черта на това ръководство и санкциите заплашиха този стълб на легитимността му.\r\nВторо, изказванията на Тръмп за военни удари може да са или да не са разклатили Северна Корея, но със сигурност ужасиха Южна Корея. Резултатът се изрази в умел дипломатически подход на Юга към Севера, което доведе до севернокорейското обещание за спиране на опитите.\r\nТака че нека признаем известни заслуги на подхода на Тръмп. Но има достатъчно причини да проявяваме скептицизъм по въпроса накъде води всичко това. Никой никога не е спечелил пари, залагайки на умереността на Северна Корея и Ким може да има нереалистични представи на какво ще се съгласят САЩ. Ако Ким смята, че Тръмп ще приеме да изтегли американски войски от Корейския полуостров, срещата на върха може да... се взриви.\r\nВсе още реално не знаем какви са очакванията на Ким и една провалена среща на върха може да доведе до нова ескалация и от двете страни, поставяйки ни в по-лоша позиция от началната. Сред експертите все още има спекулации, че Ким може да иска да проведе ядрен опит в атмосферата, за да докаже, че има ракетни и ядрени програми, които могат да работят така, както казва. Възможно е да си представим, че след една провалена среща на върха той може да премине към подобен атмосферен опит.\r\nНезависимо от цялата несигурност, можем да си представим път за подобряване на отношенията между САЩ и Северна Корея. Възможността за напредък е вълнуваща - но може да се окаже задънена улица, водеща до бездна. Иска ми се пътят да беше започнал с подробни обсъждания на равнище съветник по националната сигурност и едва след това да се стигне до среща на върха, но поне това подсказва, че и двете страни признават, че пътят напред минава през преговорите, а не през танковете.\r\n", "date": "2018.03.09", "title": "Хазартният ход на Тръмп със Северна Корея: Подарък за Ким Чен Ун?"}
{"url": "https://www.dnes.bg/notifikacii/2018/03/09/gubi-li-sasht-svetovnata-si-hegemoniia-zaradi-iran.370181", "text": "Изострилата се ситуация около иранската ядрена сделка буди интерес и сама по себе си, и като показателен пример как точно Съединените американски щати губят своя статут на глобална свръхдържава, пише в свой  анализ РИА Новости.От една страна, нещата изглеждат направо грозни. Вашингтон все така агресивно натиска за преразглеждане на иранската сделка, заплашвайки едностранно да се изтегли от нея. Тези дни чухме поредно изявление в този смисъл от вицепрезидента Майк Пенс.Ще припомним, че иранското споразумение далеч не е първото застрашено от изхвърляне във вашингтонското кошче за боклук.Знае се, че тази участ вече сполетя Транстихоокеанското търговско партньорство и Парижкото споразумение за климата, откъдето САЩ едностранно се оттеглиха през мандата на днешната администрация. Освен това Щатите загърбиха идеята за Трансатлантическо търговско споразумение, а преговорите за него (сякаш) бяха стигнали вече финалната права. Американците смениха и позициите си по ред други договорености, настоявайки да получат \"по-честни\" условия.Както личи, традиционната американска политика: \"днешният президент не го е грижа какво бил подписал и за какво се бил разбрал предходният президент\" този път е добила такъв размах, такава демонстративна откритост, че наглостта й чак стъписва донякъде партньорите на САЩ.От друга страна, в това поведение фактически прозира, макар и в крайно груба форма, класическата формула: един джентълмен играе по правилата, а престане ли да печели - променя тези правила. Но дяволът, както обикновено, се крие в подробностите. Оттук произтича един забавен, но съвсем закономерен феномен.Докато \"джентълменът\" е на върха на могъществото си, няма и особена нужда да изкривява условията в своя полза. Колкото повече губи сили, толкова повече шмекерува и преиначава правилата. Въпреки това си остава най-силният, най-влиятелен играч, тъй че от шмекеруването му се оплакват най-вече потърпевши, твърде слаби и небиещи на очи, за да привлича общо внимание тяхното възмущение.Идва обаче и следващият етап, когато отделните дребни промени в правилата вече не гарантират печалби и \"джентълменът\", като му падне пердето, тръгва да играе съвсем без правила.Тук обаче се открояват два важни момента. Първо, с поведението си той вече крайно е ядосал не само слабо влиятелните, но и други ключови играчи, които до време са си затваряли очите за неговите изпълнения. Нещо повече, ситуацията вече носи на тези ключови играчи директни и сериозни загуби.И второ, в очите на всички останали участници някогашният \"джентълмен\" отдавна се е превърнал в жесток деребей без никакви задръжки - налага се да бъде спрян като прекомерно опасен за всички. Точно този стадий виждаме днес в отношенията на САЩ с останалия свят. Глобалният хегемон е в крайно затруднени отношения дори с най-сигурните си съюзници като Япония и Европа.При това положение иранската сделка наистина е крайно показателна, защото в случая нещата далеч не опират вече само до Иран като \"страна парий\".Европа е твърде заинтересована да има в лицето на Техеран партньор - и в политически, и в икономически план. Едрият европейски бизнес активно се връща в Иран - твърде важна и голяма държава, за да бъде пренебрегвана, и европейците съвсем не искат пак да им слагат прът в колелата американците, които си гонят интереса. Още повече тъй недодялано.Тъкмо затова около иранската сделка се оформи противопоставяне, в което Щатите фактически се изправят сами срещу целия останал свят.Европа се обяви категорично срещу отказ от ядрената сделка. МААЕ потвърди, че Иран изпълнява ангажиментите си по нея. Няма защо да споменаваме позициите на Русия, Китай и други страни, подкрепящи уреждането на проблема. Единствено изключение тук е Израел, който одобрява действията на САЩ.А всичко става на фона на започващата търговска война на САЩ срещу Европа, Китай и дори Канада, както и на множество други рязко изострили се противоречия между Щатите и техни доскорошни верни съюзници.Само допреди две-три години повечето прогнози обещаваха Щатите да задържат глобалната лидерска позиция и успешно да натрапят на своите съюзници васали всякакви, най-неизгодни за тях условия. Но днес става все по-ясно, че примерно Европа продължава да играе самостоятелно и успешно отблъсква опитите да я принуждават към неизгодни стъпки.Най-поучително в цялата история е, че САЩ излизат губещи от всяка възможна развръзка на ситуацията около иранската ядрена сделка - и ако шумните им заплахи излязат блъф, след който няма да последват никакви реални стъпки, и в случай че все пак предприемат нещо, като изострят за пореден път ситуацията, опълчвайки срещу себе си останалия свят, включително Европа. Вторият вариант изглежда впрочем все по-малко вероятен; според повечето експерти Вашингтон ще се ограничи със словесни заплахи.САЩ окончателно са навлезли във фаза, в която всеки отказ да спазват правилата не заякчава статута им на глобална свръхсила, а приближава момента, в който ще изгубят короната на световен хегемон.\r\n ", "date": "2018.03.09", "title": "Губи ли САЩ световната си хегемония заради Иран"}
{"url": "https://www.dnes.bg/temida/2018/03/09/zatvor-za-rumynec-vkaral-nelegalno-irakchanin-u-nas.370237", "text": "Румънски гражданин, превел нелегален мигрант от Ирак през българската граница, е наказан с \"лишаване от свобода\" за единайсет месеца с тригодишен изпитателен срок, както и да заплати глоба в размер на 10 000 лева. \r\nДо наказанието се стигна, след като Районният съд в Генерал Тошево одобри сключеното споразумение между прокуратурата и подсъдимия, съобщи пресцентърът на Съдебната палата в Добрич.\r\nТрийсет и пет годишният румънец се е признал за виновен, че на 29 декември 2017 година на ГКПП-Кардам е превел мъж от Ирак без разрешение на надлежните органи на властта. Подсъдимият е използвал управлявания от него товарен автомобил с ремарке, като скрил иракчанина под леглото в кабината на камиона. \r\nОпределението на съда е окончателно и не подлежи на обжалване, посочват от пресцентъра.\r\nРайонният съд е одобрил и споразумение, сключено между укрития в камиона иракчанин и прокуратурата. Мигрантът е получил наказание от десет месеца \"лишаване от свобода\" с тригодишен изпитателен срок.", "date": "2018.03.09", "title": "Затвор за румънец, вкарал нелегално иракчанин у нас"}
{"url": "https://www.dnes.bg/obshtestvo/2018/03/09/mariia-gabriel-sred-10-te-nai-vliiatelni-evropeiki.370260", "text": "Електронното издание \"Toute l'Europe\" (\"Цяла Европа\"), отразяващо функционирането на ЕС и актуални теми от европейския дневен ред, публикува портрети на жени, които определя като най-влиятелните в Европа и чиято работа си струва да бъде следена през 2018 г. \r\nБългарският комисар по цифровата икономика и общество Мария Габриел намира своето място в челната петица сред жени, изявени партийни лидери, министър-председатели, депутати и комисари.\r\nИзданието отбелязва, че техните решения могат да променят значително посоката на европейската политика в следващите няколко месеца, съобщи представителството на Европейската комисия в България.\r\nБългарският еврокомисар е определена като \"диригент на цифровия единен пазар\". Правейки преглед на кариерата й като успешен евродепутат в два последователни мандата и сега като еврокомисар, Toute l'Europe посочва, че тя е заела комисарския пост в ключов момент. \r\nЕвропейската комисия си е поставила 2018 година като крайна цел за финализиране на преговорите по законодателните предложения в обхвата на цифровия единен пазар, но в същото време много от предложенията са на ранен преговорен етап. \r\nИзданието посочва, че сред направените от българския еврокомисар ключови предложения са свързаните с реформата на авторското право, засилването на законодателството за неприкосновеността на личния живот онлайн, както и регулирането на уеб гигантите.", "date": "2018.03.09", "title": "Мария Габриел – сред 10-те най-влиятелни европейки"}
{"url": "https://www.dnes.bg/akoshtete-vqrvaite/2018/03/09/tvyrde-lichno-zodiite-koito-ne-si-spestiavat-mnenieto.370211", "text": "В днешната действителност за мнозина се оказва трудно винаги да казват какво мислят. Много често не се гледа с добро око на изказвания, които са неудобни или не се харесват, независимо, че изразяват самата истина.\r\nВъпреки това има и такива хора, които не се интересуват от това, което мислят останалите – за тях е важно да споделят своето мнение на висок глас.\r\nА ако сте сред тези зодии, със сигурност за вас е невъзможно да си премълчите.\r\n\r\nКогато представител на тази зодия поеме нов проект или кауза, ще го направи с цялото си сърце и глас. Те са уверени и ентусиазирани, което им позволява да бъдат силни и горди. Те не се страхуват да се изправят срещу насилниците или да говорят за онова, в което вярват.\r\nРодените под този знак не се интересуват дали другите искат да чуят мнението им или искат от тях да смекчат изразните средства. Те ще изразят мислите си с възможно най-силния и ясен глас.Вижте кои са останалите зодии в Tialoto.bg\r\n ", "date": "2018.03.09", "title": "Твърде лично: Зодиите, които не си спестяват мнението"}
{"url": "https://www.dnes.bg/world/2018/03/09/10-000-v-bratislava-protestiraha-sreshtu-korupciiata.370263", "text": "Най-малко 10 000 души се събраха тази вечер на площад в Братислава, за да протестират срещу корупцията и да поискат оставката на министър-председателя Роберт Фицо, съобщи Франс прес.\r\nДемонстрацията бе организирана след убийството на разследващия журналист Ян Куциак, което шокира Словакия и имаше силен отзвук и в чужбина.\n\r\nПреди да бъде застрелян заедно с годеницата си, журналистът се е готвел да публикува статия за предполагаеми връзки между словашки политици и италиански бизнесмени, заподозрени във връзки с калабрийската мафия ндрангета.\r\nДемонстрантите издигнаха плакати, някои от които бяха учтиви (\"Моля, подайте оставка\"), други - по-агресивни (\"Фицо спи с мафията\"), а трети - лаконични (\"Тъжно ми е\" или \"Негодници\").\r\nПротестът започна мирно, с различни речи, въпреки опасенията на Фицо, че ще се стигне до насилие.\r\nПреди седмица хиляди хора, включително 25 000 в Братислава, участваха в антикорупционни демонстрации и поискаха оставката на премиера от левицата и на вътрешния му министър Роберт Калиняк.\r\nПолитическата криза накара една от партиите от управляващата коалиция, \"Мост-Хид\", да обмисли излизане от правителството, ако Калиняк не подаде оставка. Ако партията вземе това решение, очаквано в понеделник вечерта, Словакия ще се ориентира към съставяне на правителство на малцинството или към предсрочни избори. /БТА/", "date": "2018.03.09", "title": "10 000 в Братислава протестираха срещу корупцията"}
{"url": "https://www.dnes.bg/mish-mash/2018/03/09/45-godishniiat-sudan-umirashtiiat-gigant-sled-koito-idva-kraia.370194", "text": "\nПоследните 3 останали северни бели носорога на земята изживяват дните си в природен резерват в Кения. \r\nСред тях само един единствен е мъжки, но битката му да продължи изчезващия род е обречена.\r\nСудан. Така се казва последният мъжки северен бял носорог. Той е на 45 години, напреднала възраст за един носорог, и за съжаление изживява останалите си дни. От началото на годината той често е болен, като досега имаше 2 сериозни инфекции на един от задните си крака.\r\nНосорозите обикновено живеят между 30 и 40 години, а реално единствено непрестанната грижа на ветеринарите държат Судан още на крака.\r\nНо дори и да се излекува и да поживее още, шансовете му да създаде потомство са на практика нулеви. Около него са последните 2 женски – Пату и Найзин, за които се предполага, че са негови дъщеря и внучка. Заради напредналата възраст на Судан, както и заради родословието на женските, създаването на поколение на практика е обречено на провал.\r\nТака е въпрос на години северният бял носорог, който на практика е изчезнал от природата от 2007 година, да изчезне завинаги като вид. А причината е ясна – бракониерите, които избиваха този вид безжалостно заради парите, които прибират от рога на носорога. \r\nИ все пак все още има малка надежда: Учените се надяват да спасят северния бял носорог от изчезване като използват за сурогатни майки южни бели носорози. Ако ли не умиращият гигант ще бъде последния, а след него идва края. \r\n ", "date": "2018.03.09", "title": "45-годишният Судан. Умиращият гигант, след който идва края!"}
{"url": "https://www.dnes.bg/akoshtete-vqrvaite/2018/03/09/4-neshta-s-koito-provaliate-vryzkata-si.370189", "text": "Ако си имате партньор, вероятно знаете и какво е да се карате с него. Защо се получават конфликти? Защото нещо не е изказано навреме и по правилния начин, а когато напрежението се събере става скандал.\r\n \r\nПонякога всеки пренебрегва малките неща и не забелязва как създава повод за спор. Ако вие правите тези неща, значи съсипвате връзката си:\r\n \r\n \r\nТова е по-типично за мъжете, но някои дами също имат проблем в комуникацията с партньора понякога.\r\n \r\nАко вие не си вдигате телефона, не отговаряте на съобщенията или често гледате телевизия докато партньора ви разказва нещо, значи саботирате комуникацията помежду ви.\r\n \r\nПомислете каква е причината за това. Ако смятате, че човекът до вас е досаден, вероятно отношенията ви се нуждаят от преосмисляне.\r\n \r\n \r\nАко обикновено се притичате на помощ на вашия партньор само когато той ви помоли за това, значи не ви е грижа достатъчно.\r\n \r\nДа наблюдавате безучастно как той се мъчи с нещо и не може да се справи в дадена ситуация означава, че неговите трудности не са особено важни за вас.", "date": "2018.03.09", "title": "4 неща, с които проваляте връзката си"}
{"url": "https://www.dnes.bg/world/2018/03/09/naprejenie-v-slovakiia-protesti-za-ubiistvoto-na-kuciak.370221", "text": "Тримата първи в Словакия днес се срещнаха в опит да съставят обща декларация, чиято цел беше да намали напрежението в страната след убийствата на разследващ журналист и годеницата му, предаде Асошиейтед прес.\r\nПрезидентът Андрей Киска и премиерът Роберт Фицо бяха подготвили за днешната си среща с председателя на парламента Андрей Данко свои варианти на документа. След срещата им Данко каза само, че не е постигнато съгласие по текста на общата декларация.\r\nДнес в цяла Словакия са планирани големи антиправителствени протести. Участниците в тях настояват за задълбочено разследване на убийствата на Ян Куциак и Мартина Кушнирова, чиито тела бяха намерени в дома им на 25 февруари, и за промени в правителството, посочва БТА.\n\n\r\nПоследното, незавършено разследване на 27-годишния Куциак е за влиянието на италианската мафия в Словакия и възможните й връзки с хора, близки до премиера. Той на свой ред намекна, че зад протестите може да стои милиардерът Джордж Сорос. Фицо каза също, че има информация, че протестите може да прераснат в насилие. \r\nСъщевременно евродепутати от почти всички групи заминаха днес на двудневно посещение в Словакия, където ще извършат проверка по убийството на разследващия журналист Ян Куциак, съобщи пресслужбата на Европейския парламент.\r\nПредвижда се евродепутатите да разговарят с представители на неправителствени организации, на правителството, с журналисти. Уточнява се, че са насрочени разговори с президента Андрей Киска и с премиера Роберт Фицо, както и с ръководителя на полицията и с представители на разплащателната агенция по земеделски проекти. Евродепутатите ще посетят селището, където бяха застреляни Куциак и неговата годеница.\r\nСлед края на посещението евродепутатите ще изготвят открит доклад. Документът ще бъде връчен на ръководството на ЕП. Окончателното решение за пътуването на евродепутатите е било взето снощи. Следващата седмица въпросът с убийството на Куциак ще бъде обсъден от ЕП на заседание в Страсбург, се отбелязва в съобщението.\r\nУбитият журналист разследваше връзки на словашкото правителство с италианската мафия в областта на земеделието. Според разкритите данни италианските мафиоти са злоупотребявали със средства от фондовете на ЕС за земеделие.", "date": "2018.03.09", "title": "Напрежение в Словакия: Протести за убийството на Куциак"}
{"url": "https://www.dnes.bg/akoshtete-vqrvaite/2018/03/09/tainite-poslaniia-v-synishtata-da-synuvash-kuche.370187", "text": "Сънят може да ви напомня, че някой или нещо в живота ви се нуждае от защита. Или пък вие самите имате нужда от това?\r\n \r\nАко кучето в съня ви е приятелски настроено, това означава, че някой ви търси и иска да бъдете до него.\r\n \r\nКучето е знак за вярност и приятелство - вероятно този човек е близък за вас, но в момента сте отдалечени.\r\n \r\nАко сте видели домашно куче, което ви пази и вие се чувствате сигурен с него, значи ви очаква щастие и спокойни дни.\r\n \r\nАко кучето е улично и върви след вас, значи имате много верен човек до себе си, който не оценявате и не забелязвате.\r\n \r\nАко сънувате, че ви напада куче, трябва да обърнете внимание на емоционалния си свят - вероятно не можете да разчитате на близките си и това много ви тежи. Поговорете с тях и споделете своите тревоги.\r\n \r\nАко ви нападат глутница кучета, значи вие се чувствате сам срещу всички. Това може да е знак за депресия.", "date": "2018.03.09", "title": "Тайните послания в сънищата: Да сънуваш куче!"}
{"url": "https://www.dnes.bg/notifikacii/2018/03/09/sled-dylgi-pregovori-germaniia-si-ima-pravitelstvo.370255", "text": "Германската канцлерка Ангела Меркел изрази надежда, че новото правителство ще пристъпи към работа следващата седмица, предаде ТАСС.\r\n\"Имаме много планове, включително да се гарантира конкурентоспособността на германската икономика\", подчерта канцлерката на пресконференция в Мюнхен след среща с бизнес лидери, пише БТА.\r\nБундестагът ще гласува на 14 март кандидатурата на Меркел за канцлерския пост. Християндемократическият съюз (ХДС), Християнсоциалният съюз (ХСС) и Германската социалдемократическа партия (ГСДП) заедно имат 399 от общо 709 места в парламента, така че се очаква да няма проблеми с преизбирането й на поста. След като президентът връчи на Меркел и членовете на кабинета й грамоти за назначаване, което може да се случи в сряда, правителството ще започне официално работа.\r\nНовият кабинет ще включва шестима министри от ГСДП, петима от ХДС и трима от ХСС, отбелязва ДПА.\r\nРъководител на  ще стане , близък съюзник на Меркел, също от ХДС.\r\n ще стане кметът на Хамбург  от ГСДП.\r\nДействащият министър на правосъдието  от ГСДП ще стане . Неговият досегашен пост получава сегашната министърка по въпросите на семейството Катарина Барли от същата партия.\r\n  от ХДС запазва поста си.\r\nЛидерът на ХСС  става министър на .\r\n ще бъдат поверени на , 45-годишен депутат от ГСДП.\r\nНачело на ще бъде назначен  от ХДС, досегашен началник на канцеларията на федералния канцлер.\r\nЗа ще отговаря от ГСДП.\r\n ще бъде  от ГСДП.\r\n става , един от най-изявените критици на Меркел в ХДС.\r\n ще бъде, относително неизвестна депутатка от ХДС.\r\nще стане , бивш генерален секретар на ХСС.\r\n от ХСС запазва поста си.\r\nЗаместник-водачката на ХДС  поема ", "date": "2018.03.09", "title": "След дълги преговори Германия си има правителство"}
{"url": "https://www.dnes.bg/stranata/2018/03/09/tragediiata-v-sredec-tuba-iskra-ot-pechkata-i-vzriv.370206", "text": "Загазоване на стаята, в която е спяло цялото семейство, е довело до взрива и жестокия пожар в Средец.В нощта срещу 7 март в огъня загинаха бащата Антон и две от децата, а няколко часа по-късно в болница издъхна и майка им Анка. Другите две деца – на 8 и на 11 години са в Клиниката по изгаряния във Варна. По-голямото е в тежко състояние, с 85 % изгаряния.Семейството е спяло в едно помещение, в което са се съхранявали и масла, а и туба с гориво. В него се е получило загазоване, заради което една искра от печката с дърва е предизвикала взрив, пише \"\".\"Този обемен взрив не е разрушителен, но при него всичко пламва едновременно - хора, покъщнина, всичко\", обясняват пожарникари.\n\n\"Беше към 22:10 ч., чух силни крясъци. Като дойдох видях жената да излиза горяща с едното дете. Успях да спася едно от децата в къщата. После исках да вляза отново, но вече не беше възможно. Всичко гореше\", разказва за ужаса съседът на семейството Вълчо.Той потвърждава думите на други от ромската махала, че пожарникарите се забавили много, а в пожарните нямало вода. Според младежа огнеборците били в цивилни дрехи и дори някои от тях подпийнали.От Областната противопожарна служба в Бургас обаче опровергават думите му. Началникът комисар Васил Василев е категоричен, че пожарните автомобили няма как да отидат без вода.\"Истината е, че имаме технически проблем с единия автомобил и това е отразено в реално време - 1 час след завръщането на колите. Не се е отворил електро-пневматичен кран. Вторият автомобил тръгва по друг път, тъй като мястото е трудно достъпно. Този автомобил е по-тежък от първия и пристига 5-6 минути по-късно. Не е вярно, че 40 минути са се забавили нашите служители, както се твърди\", обясни той.Комисар Вълчев отрича колегите му да са били пияни, а за дрехите на огнеборците обясни, че са втора употреба.\"Да, нямаме необходимото оборудване, колите са стари, но не бива да се коментира така безотговорно, че пожарната нямала вода и да се настройват хората срещу нас\", смята комисар Василев.Според експерти дори да е нямало проблем с първата пожарна хората в пламналата постройка не са имали никакъв шанс заради получения обемен взрив в загазованото помещение.", "date": "2018.03.09", "title": "Трагедията в Средец: Туба, искра от печката и взрив"}
{"url": "https://www.dnes.bg/politika/2018/03/09/ot-dondukov-2-triabva-centyr-za-reakciia-pri-bedstviia.370205", "text": "България се нуждае от Национален център за наблюдение, реакция и управление в случаи на природни бедствия и кризи, който в реално време да идентифицира потенциални заплахи за населението и да предприема своевременни мерки за защита на гражданите.\n\n\nТова беше общата позиция на среща на \"Дондуков\" 2 на президента Румен Радев с началника на отбраната ген. Андрей Боцев, директора на главна дирекция \"Пожарна безопасност и защита на населението\" към МВР главен комисар Николай Николов, Петър Горновски, председател на Държавната агенция за метрологичен и технически надзор (ДАМТН) и Кирил Войнов, директор на главна дирекция \"Надзор на язовирните стени и съоръженията\" в ДАМТН.Срещата се проведе по повод обявеното бедствено положение в Община Хайредин и опасността от наводнения в страната, уточниха от прессекретариата на държавния глава. Директорът на главна дирекция \"Пожарна безопасност и защита на населението\" към МВР главен комисар Николай Николов увери държавния глава, че няма пряка заплаха за населението и са взети всички необходими мерки и има готовност за реакция при необходимост. Николай Николов изрази признателността си за доброто взаимодействие с Българската армия в случаи на бедствия и кризи.\r\n \r\nУчастниците в срещата бяха единодушни, че в България трябва да се създаде система за техническо наблюдение на язовирите на национално ниво, каквито мерки са предприети в Бургаска област. Отговорните институции са потърсили и експертизата на Института за космически изследвания и технологии (ИКИТ) при БАН за въвеждането на сателитно наблюдение на опасните язовири у нас. Председателят на ДАМТН Петър Горновски информира, че са предприети действия и за класифициране и профилактика на опасните водоеми в България.\r\n \r\nНачините на финансиране и изразходване на ресурсите, с които разполагат общините, техническото оборудване, обучението на кадри и доброволци, както и стимулирането на инженерното образование сред младежите, също бяха сред темите на срещата. ", "date": "2018.03.09", "title": "От \"Дондуков\" 2: Трябва Център за реакция при бедствия!"}
{"url": "https://www.dnes.bg/sofia/2018/03/09/bukvalna-razruha-parche-ot-bibliotekata-se-otkyrti.370228", "text": "\nГолямо парче от фриза на козирката на Народната библиотека \"Св. Св. Кирил и Методий\" в София се откърти и падна пред сградата, информира репортер на .\r\nВ момента на инцидента не е имало хора там.\r\nПървото парче от козирката на Народната библиотека е паднало малко след 18:00 часа в четвъртък (8 март).\r\nНа място веднага са били изпратени екипи на пожарната и полицията. Районът е отцепен и обезопасен с лента.\r\nКъм момента е ясно, че ремонтът на козирката е неизбежен. Какъв и колко сериозен ще бъде той, ще стане ясно в понеделник, когато група специалисти ще направят оглед.", "date": "2018.03.09", "title": "Буквална разруха: Парче от Библиотеката се откърти"}
{"url": "https://www.dnes.bg/sport/2018/03/09/tervel-shte-se-boksira-sreshtu-bivsh-svetoven-shampion.370183", "text": "Руснакът Валери Брудов ще бъде съперник на Тервел Пулев на международната боксова гала-вечер в Берлин на 10 март.  41-годишният Брудов е бивш междинен шампион на Световната боксова асоциация (WBA), като има 18 години опит на професионалния ринг. Срещу името му стоят 44 победи, 30 от тях с нокаут. Той печели безапелационно първите си 30 срещи при професионалистите, а до момента е допуснал само 13 загуби (8 с нокаут), но от 2015 година насам има само 3 успеха в 11 мача. Първият опит на Брудов да стане шампион на планетата завършва с неуспех. На 27 януари 2006 година в Атлантик Сити (САЩ) той губи с единодушно съдийско решение от Върджил Хил.  Вторият му опит да атакува върха в WBA обаче е сполучлив. На 2 декември 2006 година в зала \"Берси\" в Париж побеждава с технически нокаут друго голямо име в полутежка категория - Луис Пинеда (Панама). До момента в кариерата си Валери Брудов е бил общо седем пъти официален претендент за световната титла. В актива му правят впечатление мачове с едни от най-добрите боксьори в категорията, като Кжиштоф Влодарчик, Гийермо Джоунс, Тони Белю, Рахим Чахкиев, Ола Афолаби и Ноел Гевор. Също Валери Брудов има победа над българина Явор Маринчев през 2009 година. За Тервел Пулев предстоящата битка в Берлин ще бъде девета в професионалната му кариера. Първите му 8 мача той приключи с убедителни победи в своя полза, всичките с нокаут, а последният успех дойде само преди седмица в Чикаго. ", "date": "2018.03.09", "title": "Тервел ще се боксира срещу бивш световен шампион"}
{"url": "https://www.dnes.bg/politika/2018/03/09/dalavera-s-kolite-na-deputatite-chinovnichka-otmykna-480-bona.370157", "text": "Чиновничка от парламента прибра почти половин милион лева от далавера с депутатски автомобили. Десислава Алексиева-Русинова измамила четирима потенциални купувачи на вип колите и така забогатяла с 480 000 лева.44-годишната жена работила като държавен експерт в Дирекция \"Автомобилно обслужване\", а далаверите правила в от 2011 г. до 2013 г. Чиновничката вече е дадена на съд, Софийската районна прокуратура внесе обвинителен акт срещу нея. Очаква се съдът да насрочи дата за делото.Според събраните доказателства Русинова няма правомощия за провеждането на търгове за продажба на употребявани автомобили. Колите се водят държавна собственост и са зачислени към автопарка на парламента.Практиката е парламентарните коли да се даряват на държавни органи и учреждения след като отпадане на необходимостта от употребата им по предназначение.Въпреки това Десислава Алексиева-Русинова решила да набави за себе си облага по неправомерен начин, възползвайки се от служебното си положение. Тя използвала това, че четирима познати на нейни приятели не познавали реда за придобиване на движими вещи, които са държавна собственост, и решила да печели от това пари за себе си, съобщиха от разследването, цитирани от \"България днес\".Прокуратурата е установила, че на различни дати от март 2011 г. до септември 2012 г. Русинова се свързала с потенциалните \"купувачи\" на коли от автопарка на Народното събрание. Пред тях тя се представила като служител на парламента й им предложила съдействие за участие в търгове за продажба на различни марки автомобили.Клиентите заявили интерес към голям брой коли, някои от тях искали да купят по над десет автомобила, сред които и микробуси. Русинова им обещала да им помогне това да се случи, като срещу услугата изискала и получила от тях различни суми. По тази схема успяла да измъкне от четиримата общо 480 235 лева.Измамените не получили автомобилите, за закупуването на които им било обещано съдействие, по простата причина, че колите не се продавали на търг. След като не успели да си вземат обратно и парите, дадени за участие в несъществуващото наддаване, те подали сигнали в полицията. Така измамната схема на чиновничката от парламентарния гараж е разбита и срещу нея започва разследване.Повдигнато й е обвинение за измама, извършена от длъжностно лице, в големи размери. За него законът предвижда наказание \"лишаване от свобода\" от една до осем години.", "date": "2018.03.09", "title": "Далавера с колите на депутатите: Чиновничка отмъкна 480 бона"}
{"url": "https://www.dnes.bg/notifikacii/2018/03/09/vivacom-s-tezi-zakoni-5g-niama-kak-da-ima-v-bylgariia.370226", "text": "Главният изпълнителен директор на българския мобилен оператор Vivacom Атанас Добрев не е толкова голям оптимист за развитието на 5G мрежата в страната ни, колкото някои негови колеги от бранша. Нещо повече, той дори заяви в разговор с и Bloomberg TV Bulgaria, че с текущото законодателство 5G ще остане мираж за България.\"За да стане реалност 5G и за да стане истински видимо за клиентите, трябва да се промени законодателството. Трябва да се раздадат нови честоти. Тоест, трябва да се намалят цените на лицензите и да се промени законодателството. Защото 5G ще изисква много повече базови станции“, поясни днес Добрев пред двете медии.Припомняме, че само преди месец Тодор Ташев, главен технически директор на Мтел, заяви за Investor.bg и Bloomberg TV Bulgaria, че нoвoтo пoĸoлeниe 5G мoбилни мpeжи, които ще пoзвoлят cĸopocт нa пpeнoc нa дaнни oт нaд 10 Gbрѕ, може да са факт в края на 2020 г. или 2021 г.“5G с текущото строително законодателство, независимо какво говорят конкурентите ни, няма да има. Защото за да има пълноценна мрежа, ще трябва трите оператора да построят десетки хиляди базови станции – нещо, което е невъзможно да се направи в рамките на текущото законодателство“, каза днес Добрев.Vivacom се похвали и с друго ключово събитие - рефинансирането на облигационната емисия в размер на 400 млн. евро. Преди най-големия ѝ падеж компанията майка БТК е намерила нов кредитор и по-добри условия на финансиране.“Успяхме да рефинансираме облигацията със синдикиран заем, който бе аранжиран от Citi Bank”, каза още Добрев. „Очакваме в рамките на следващия месец облигацията да бъде погасена в комбинация с новия заем и средства от нашия баланс“.Кредитор става консорциум от 12 банки и инвестиционни фондове. Договорено е финансиране за 350 млн. евро, което ще позволи да се рефинансира облигационната емисия с падеж през ноември. Новата лихва е значително по-ниска от досегашната и е около 3,5%. Удължен и увеличен е и размерът на договора със Societe Generale за револвиращия кредит на компанията.Иначе компанията отчете и финансовите си резултати за 2017 г., които показват, че тя отново е лидер по приходи. Само че ръстът им отново се забавя, като сега той възлиза на 1,6 на сто до 890 млн. лева спрямо нарастване от 2,5 на сто преди година и ръст от 5,2 на сто преди две години.  ", "date": "2018.03.09", "title": "Vivacom: С тези закони 5G  няма как да има в България"}
{"url": "https://www.dnes.bg/obshtestvo/2018/03/09/za-kakyv-hliab-plashtame-i-iadem-80-ot-kachestvoto-neustanoveno.370161", "text": "Освен двойния стандарт в предлагането на хранителни продукти у нас и в чужбина, който заблуждава потребителя, на родния пазар се продава хляб с незнаен произход.Статистиката показва, че 8 от 10 хляба на практика са без установено качество и състав. Причината за това е, че от 1000 фурни в страната само 200 са се регистрирали доброволно като производители, каза Марияна Кукушева, председател на Федерацията на хлебопроизводителите и сладкарите.Регистрирането им в Агенцията по храните не е задължително, което е вратичка те обикновено да се записват като търговски дружества само в общините, за да плащат патентно право, обясни тя и допълни, че при натравяне на човек, купил си храна, произведена от такава фирма, той трудно може да предяви претенции, пише \"Монитор\".Кукушева припомни, че в останалите страни от ЕС регистрацията на производителите на хляб и храни е задължителна, като в някои от държавите с това се занимават браншовите асоциации. Според нея именно те са в състояние да се справят със сивия сектор в хлебопроизводството. По думите й обаче първо най-после трябва да се приеме Закона за храните и силно се надява това да стане до края на годината.Сред предложенията й е и на учениците вместо евтини закуски, да се дават ваучери на стойността на закуските, за да могат да преценят какво да си купят.На втория форум с участието на еврокомисаря за здравеопазването и безопасността на храните Витянис Андриукайтис вчера бе дискутиран и проблемът с двойния стандарт на храните, нашумял през последните няколко години най-вече в страните от Източна Европа.\"Има двоен стандарт и това бе доказано - каза председателят на земеделската комисия в Народното събрание Десислава Танева. - Потребителят трябва да има право на избор на продуктите, а храната продавана под една марка да има едно съдържание. \r\nТака и големите компании, които държат големите пазари ще предложат и продукти с различно наименование, за да не се подвежда потребителят... да се чувства равнопоставен на единния европейски пазар\" - добави Танева и предложи да има и единен европейски орган за контрол на двойните стандарти, който ще може по-лесно да се противопостави на влиянието на големите транснационални компании в хранителния сектор.\r\nЕврокомисарят Витянис Андрюкайтис, който е и лекар, предложи да се помисли за замяната на захарта в детските храни с мед, който според, него като лекар е по-безвреден и има повече енергия, необходима за организма на подрастващите.\r\nОтносно вредните съставки в храните - консервантите, овкусителите и ароматизаторите, консумирани от европейците, той даде идея да се създаде официален портал, в който да има официални данни от изследвания, а не хората да се информират за качествата на храните от интернет.", "date": "2018.03.09", "title": "За какъв хляб плащаме и ядем? 80% от качеството – неустановено!"}
{"url": "https://www.dnes.bg/world/2018/03/09/princesa-madalena-rodi-tretoto-si-dete-momichence.370229", "text": "Шведското кралско семейство, което е най-голямото в Европа, се сдоби с нов член - принцеса Мадалена роди третото си дете, което е момиченце, съобщава ДПА, цитирана от БТА.\r\nОт Двореца съобщиха, че майката и новороденото се чувстват добре. Малката принцеса се е родила в 00:41 часа местно време. На раждането на бебето е присъствал съпругът на принцеса Мадалена, банкерът Кристофър О'Нийл.\r\n\"Ние сме безкрайно радостни от появата на нов член в нашето семейство!\", заяви О'Нийл след раждането. \r\nПринцеса Мадалена е най-малката дъщеря на крал Карл XVI Густав и на кралица Силвия. \r\nНовородената принцеса надали ще се възкачи някога на престола, тъй като тя е девета по линията на наследяване на шведската корона. Тя е седмото внуче на шведската кралска двойка.\r\nНай-голямата внучка на крал Карл XVI Густав и кралица София, принцеса Естел, навърши шест години през месец февруари, припомня агенцията.", "date": "2018.03.09", "title": "Принцеса Мадалена роди третото си дете – момиченце"}
{"url": "https://www.dnes.bg/politika/2018/03/09/kasting-politik-prodyljava-slavi-tyrsi-oshte-meraklii.370218", "text": "Слави Трифонов продължава да търси българи, които имат качества да станат част от бъдещия му политически проект, съобщиха от екипа му в писмо до медиите.\n\n\"Уважаеми сънародници, тъй като ненавиждам общите приказки, а уважавам конкретиката, ще проведа срещи с всички избрани българи от последното събеседване и ще започнем да изработваме конкретни, практични и реални стъпки по отношение на смяната на сегашното статукво и превръщането на България в модерна държава\", се чете в позицията на Трифонов.\"Освен всичко това, тъй като получаваме още много предложения от българи в България и по света, които искат да се включат, ние ще проведем още събеседвания, за да изпълним безусловно своите цели, така че всички българи, които искат да се включат и имат необходимия капацитет и качества са добре дошли\", се чете още в позицията. \r\n ", "date": "2018.03.09", "title": "Кастинг \"политик\" продължава: Слави търси още мераклии"}
{"url": "https://www.dnes.bg/notifikacii/2018/03/09/aleksa-ima-dve-maiki-a-murat-e-princesa-kak-vyobshte-da-se-obiasni.370051", "text": "Едно помагало за сексуалното възпитание на децата, раздавано на възпитателките и възпитателите в берлинските детски градини, предизвика бурни дискусии. Берлинската община, управлявана от коалиция между  социалдемократи, леви и зелени, разпространи брошура под заглавие \"Мурат играе на принцеса, Алекса има две майки, а Софи вече се казва Бен\". Според авторите ѝ, тази брошура, която е първата по рода си в немскоезичното пространство, е замислена като помагало за възпитателите в яслите и детските градини, където се дават деца на възраст от една до шест години. \r\nДяснопопулистката партия \"Алтернатива за Германия\" остро критикува брошурата с твърдението, че това е опит на Левицата и на Зелените да превъзпитат децата от най-ранна възраст, а християндемократите смятат, че е прекалено рано пред децата в предучилищна възраст да се говори по проблемите на сексуалната идентичност. Срещу брошурата вече върви петиция в интернет, която миналия месец беше събрала над 40 хиляди подписа, пише \"\".\r\nВажно е да се знае, че брошурата всъщност е помагало за възпитателите, а не четиво за малките. Авторите ѝ искат да помогнат на възпитателите и възпитателките, които във всекидневната си работа се сблъскват с такива въпроси като: Как да отговорим на онези родители, които не искат хомосексуални възпитатели в детските градини? Какво да правим, ако едно момченце дойде в детската градина, облечено с рокля? Как да реагираме, ако Том се подиграва на Леа, че няма баща, но има две майки?\r\nНужна ли е такава брошура? – питат се мнозина. Седмичникът \"Ди Цайт\" дава думата на една 53-годишна берлинска възпитателка, която ръководи детска градина от \"Монтесори\". Дагмар Беренд се отнася спокойно към дискусията и говори за практическото приложение на въпросната брошура. Според нея, брошурата е навременна, тъй като във всекидневната работа на възпитателите повечето поставени въпроси отдавна са на дневен ред. Въпроси задават и самите деца. \"Чувствам се по-добре, когато знам, че съм в състояние спонтанно и открито да реагирам на детските въпроси, свързани със сексуалната ориентация“, казва Дагмар Беренд и продължава:\r\n\"За мен изобщо не беше лесно, когато насреща ми застана бащата на едно от децата, който говореше за \"своя мъж.\r\n\"Децата  са много наблюдателни, техните антени са особено фини. Те добре осъзнават промените, настъпващи около тях и изпитват парещ интерес, когато, примерно, тяхно приятелче си тръгва към къщи със своите две майки. В Германия хомосексуалните двойки имат право на брак и да осиновяват деца. Малките в градината научават тези факти и се питат като какво е това да заминеш на почивка с двамата си татковци.\"\r\nВъзпитателката уточнява, че само един процент от децата в нейната градина живеят в домакинство с еднополови родители и разказва:\r\n\"За мен лично изобщо не беше лесно, когато насреща ми застана бащата на едно от децата, който говореше за \"своя мъж\". Аз самата трябваше да намеря начин да се справя със ситуацията. Как да наричам неговия партньор? Дали да казвам \"Вашия мъж\" или \"Вашата жена\" - налагаше се тепърва да свиквам с това. Много ми помогна фактът, че хомосексуалните двойки говорят съвсем открито за себе си и за децата, които са осиновили или взели за отглеждане. Разбира се, те винаги са тревожат, че децата им може да попаднат в изолация. Тоест, за нас е важно да знаем как действаме, ако – примерно – един баща забрани за своя син да си играе с малкия Фриц, осиновен от хомосексуална двойка. (…) В това отношение брошурата може да ни помогне.\"\r\n\"Никой не бива да бъде дискриминиран заради половата си ориентация\"\r\nВ отговор на критиките, че брошурата съдейства за една твърде ранна \"сексуализация\" на децата в предучилищна възраст, Дагмар Беренд казва:\r\n\"Никога не е твърде рано. Част от развитието на едно дете още през първите му години е заниманието със собственото тяло. Тук не става въпрос толкова за \"откриването\" на собствения пол, колкото за това детето да се чувства добре в собственото си тяло. Родителите се стряскат от тази тема, просто защото тя ги засяга лично: тя е важна за тяхната собствена социализация, за социалната им роля и за отношението им към собствената сексуалност. Много възрастни така и не са се научили да говорят открито по тези въпроси. И за тях е сериозно предизвикателство, когато се окаже, че малките им деца трябва да вникват в темата с максимална откритост и без предразсъдъци. Семействата в нашата детска градина произхождат от най-различни културни и религиозни кръгове. Естествено, не на всички им е приятно, че децата разглеждат детски книжки с понякога съвсем откровено съдържание или пък че разговарят с други деца, чиито родители са гейове или лесбийки. Но децата искат да знаят, примерно, как бебето попада в корема на майката. И имат правото да получат честен отговор на всеки свой въпрос. Една от нашите задачи е и да им покажем, че никой не бива да бъде дискриминиран и изолиран заради пола си или заради семейните условия, в които живее.\"\r\nВ редица критични публикации около въпросната спорна брошура се казва, че авторите ѝ отделят непропорционално много място на въпросите за транссексуалността, които на практика нямат почти никакво значение в детските градини. Това признава и Дагмар Беренд, която е възпитателка от 34 години насам. Някои от препоръките в брошурата са просто нелепи, коментира \"Ди Цайт\", а авторката на ДВ Жан Данхонг пише:\r\n\"Дъното обаче все още не достигнато. Така например сексуалният педагог Уве Зилерт, един от първопроходниците на джендър-революцията, смята, че на децата не бива да се забранява да наблюдават родителите си по време на полов акт. А неговата колежка Елизабет Туидер предлага в часовете за сексуална просвета да се въведат и практически упражнения. Ако някой ден наистина се стигне дотам, направо ще ми домъчнее за моята комплексирана и срамежливо-благочестива китайска родина\", иронично заключава Жан Данхонг. Според нея, в случая става дума за идеология, която тя нарича – джендър-идеология и пише: \"Как да познаем, че става дума за идеология? По това, че налагането ѝ е обявено за абсолютен приоритет. \r\nКак иначе да си обясним, че управляващата в Берлин коалиция постоянно пести за учители и часове в началното училище, че не се притеснява  от огромните слабости на учениците по четене и писане, но не пести средства и усилия, за да разяснява на децата в детските градини разнообразието на половете и сексуалните ориентации?\".", "date": "2018.03.09", "title": "Алекса има две майки, а Мурат е принцеса. Как въобще да се обясни?"}
{"url": "https://www.dnes.bg/stranata/2018/03/09/bezsynna-nosht-vyv-vrachansko-zaradi-iaz-rogozen.370213", "text": "\r\n                        \r\n                        \r\n                        \r\n                    Безсънна нощ преживяха хората от врачанските села Рoгозен, Бързина и Ботево заради повишаване нивото на язовир \"Рогозен\".\r\nБедствено остава положението в общината, язовирът е под 24-часово наблюдение, а пожарни екипи с помпи се включиха в опитите да бъде намалено нивото на водата.\r\nХората от околните села идват непрекъснато да наблюдават.\r\nСпоред властта и експертите няма опасност за хората, защото проблемният преливник е рисков, но не е директна заплаха за населението, съобщи \r\nИменно страхът накара и хората от Мизия, които преживяха голямото наводнение, да наблюдават реката и да изпитват ужас от всеки покачен сантиметър, особено след като тя преля из нивите преди града.\r\n ", "date": "2018.03.09", "title": "Безсънна нощ във Врачанско заради яз. \"Рогозен\""}
{"url": "https://www.dnes.bg/notifikacii/2018/03/09/pochinalata-rodilka-se-vyrnala-za-rajdaneto-ot-holandiia.370231", "text": "Починалата в кърджалийската болница 23-годишна родилка е живяла в Холандия и се е върнала заради раждането, съобщиха нейни близки. За младата жена това е било първа бременост. Преди месец и половина в родния край се завърнал и съпругът й.Неговите родители живеели от години в Холандия и затова младото семейство отишло там на гурбет. След като станало ясно, че ще имат бебе, двамата решили, че ще се върнат да живеят в чернооченското село Водач.\n\r\n\"Двамата бяха много щастливи, че ще си имат дете. Дори стаята му беше готова. Сега ще трябва да погребем майката и бебето\", споделиха съседи на почерненото семейство, цитирани от \"\r\nВсички жители на Водач са в шок от случилото се. В селото твърдят, че жената не е имала сериозни здравословни проблеми, а досега бременността й протичала нормално.\r\nПо случая е образувано досъдебно производство, което е под наблюдение на окръжна прокуратура, съобщиха от ведомството.По делото е извършен оглед и е назначена е тройна съдебно-медицинска експертиза. Предстоят разпити на свидетели и други процесуални действия. Срокът на разследването е двумесечен, уточниха от прокуратурата.\r\nРъководството на болницата също е назначило и вътрешна проверка. Предстои такава да бъде извършена и от Изпълнителна агенция \"Медицински одит\". Според лекари това е първият смъртен случай на родилка в отделението за последните три десетилетия.", "date": "2018.03.09", "title": "Починалата родилка се върнала за раждането от Холандия "}
{"url": "https://www.dnes.bg/obshtestvo/2018/03/09/dokoga-taka-jenata-vkyshti-da-sheta-shefyt-v-ofisa-myj.370219", "text": "В България липсват достатъчно условия, които да насърчават жените да се включват активно на пазара на труда, смята Виолета Иванова от Института за социални и синдикални изследвания към КНСБ.Около 600 хиляди жени в момента са икономически неактивни, те не желаят да се включат на пазара на труда, като 30% от тях - 230 хиляди жени, посочват като причина за това семейството и лични ангажименти, допълни Виолета Иванова.\n\nСпоред нея това означава, че нямаме достатъчно добри условия да съчетаваме трудовия и семейния живот, да насърчаваме кариерното развитие на жените, за да се смали разликата в заплащането на двата пола.В момента разликата във възнагражденията между жените и мъжете е 13,2 на сто, пресметна Иванова, като уточни, че това е с държавния сектор, а ако той се изключи от наблюдението, статистиката посочва, че разликата е 14,4%.По думите на експерта тези данни са на средно ниво, но има много икономически отрасли, в които тези различия са огромни и достигат близо 30%.Разликата е огромна най-вече в здравеопазването, но дори и в промишлеността има големи различия във възнагражденията - 24 на сто, а там около 70% са наетите жени, отбеляза изследователят.Иванова допълни, цитирана от БТА, че жените са с по-висок дял на заетост в нископлатените отрасли - лека промишленост, шивашка промишленост, производство на мебели, на облекло, докато във високоплатените сектори като информационните технологии, създаване и разпространение на електроенергия, където заплатите са средно над 2000 лева, процентът на участието на жените е по-малък.Разликата в заплащането на висшистите е около 15% в полза на мъжете, а в България с висше образование са близо 60 процента от жените, допълни още Иванова. Експертът отбеляза, че въпреки високия дял на завършващите висше образование жени, около 27 на сто са работодателите жени, а около 36 процента са на ръководни позиции и разликата във възнагражденията на управленски позиции също е голяма - около 20 процента между самите ръководители. Според Виолета Иванова има един стъклен таван - жените стигат до някакво ниво в ръководните позиции, но във висшите ръководни длъжности достигат много малко.Според изпълнителния директор на \"Галъп интернешънъл\" Първан Симеонов все повече на преден план излизат професии, които не са свързани с физическа сила и жените по естествен път ще имат възможността да бъдат равноправни.Социологът отбеляза, че в България има успешни модели на жени лидери - най-харесваните български политици през последните години са жени, като това се дължи най-вече на техните лични качества. Според Симеонов дебатът за различните джендър идентичности, превратно или непревратно разбрана тема, е важен, защото обществото е получило импулс да си говори за това.\"Важно е да го върнем от тази леко истерична фаза, която достигна към основната тема -равноправието и ненасилието\", заяви социологът.Той цитира изводи от скорошно проучване на агенцията, според които има висока обществена оценка и неподобаваш обществен статус за жените. Тествахме колко са живи и жилави стереотипите , свързани с половата идентичност в българското общество, и достигнахме до извода, че обществото е склонно да дава предимство на жените в чисто човешките взаимоотношенията, в отношението им към парите, в лоялността, коректността, каза Симеонов. По думите му обществото е склонно да признае, че в редица сфери жените имат повече качества от мъжете, но при все това те остават подценени и живеят със знанието за подцененост. Другият извод е, че остава стереотипът мъжете да ръководят, а жените да обслужват, мъжете да произвеждат, а жените да разменят, едните да отговарят за постиженията, а другите за отношенията, допълни Симеонов.Социологът допълни, че е важно, че българското общество не стига до крайности, като около Истанбулската конвенция социолозите са задали твърдения като \" мъжът може да удря жена\" и се е оказало, че дяловете на тези , които споделят подобно мнение са между 5 и 7 процента, което се равнява на 250 000 -300 000 души. Проблемът не е голям, но не и пренебрежимо малък, коментира социологът.По думите му е важно да се защитават ценностите, но и да се отговори доколко патриархалните отговарят на съвременния начин на живот.", "date": "2018.03.09", "title": "Докога така: Жената вкъщи да шета, шефът в офиса – мъж!"}
{"url": "https://www.dnes.bg/notifikacii/2018/03/09/2-pyti-za-24-chasa-policai-arestuvaha-jrica.370186", "text": "27-годишна жрица попадна 2 пъти в ареста в Добрич само в рамките на 24 часа заради предлаганите услуги, съобщават от МВР.На 7 март, около 16:10, часа в района на село Оброчище, обл. Добрич, в момент на предлагане на услуги срещу заплащане по неморален начин е установена криминално проявена 27-годишна жена от областния град, която е задържана за 24 часа.Малко след като е пусната от ареста, на 8 март, около 15:50 часа, същата жена отново е спипана от органите на реда в Оброчище, в момент на предлагане на услуги срещу заплащане.Младата жена отново е задържана.", "date": "2018.03.09", "title": "2 пъти за 24 часа: Полицаи арестуваха жрица"}
{"url": "https://www.dnes.bg/health/2018/03/09/hranite-s-e101-sa-obogateni-s-vajen-vitamin.370120", "text": "Факт е, че много от добавките към храната, които се означават с буква Е и няколко цифри след нея, са потенциално опасни за здравето и някои от тях не са одобрени за ползване в Европейския съюз.Факт е обаче и това, че сред Е-тата, които откриваме на етикетите на храните, има и такива, които са не само безопасни, но и полезни в определени дози. Именно в тази група попада Е101. Е101 всъщност е кодът на витамин В2 - рибофлавин, с който той се обозначава в хранителната индустрия. Всички добавки, които се означават с Е и първа цифра 1, представляват бои, ползващи се за оцветяване или подобряване цвета на хранителните продукти. Е101 придава характерен жълт цвят на храните, в които се включва. Той се дължи на специфичното жълто оцветяване след оксидиране на рибофлавина. Именно в оксидираната си форма рибофлавинът се ползва като боя в хранитлената промишленост.  ", "date": "2018.03.09", "title": "Храните с Е101 са обогатени с важен витамин"}
{"url": "https://www.dnes.bg/sport/2018/03/09/nakazaha-vutov-za-tri-macha-propuska-cska-levski.370202", "text": "Атакуващият халф на Левски Антонио Вутов беше наказан за три мача заради червения картон, който получи при победата с 3:2 над Черно море във Варна.\r\nТака той ще пропусне домакинството на Етър в неделя, голямото дерби с ЦСКА на 18 март, както и първия мач след разделянето на първенството. Освен това Вутов е глобен и с 800 лв.\r\nДисквалифициран за срещата с \"болярите\" е и Милош Цветкович за натрупани официални предупреждения.\r\nЕто решениятя на Дисциплинарната комисия на БФС:\r\nСъс спиране от състезателни права за 1 среща и глоба са наказани Джоди Лукоки (Лудогорец), Димитър Велковски (Локомотив Пд), Мариян Огнянов (Черно море), Георги Илиев Русев (Черно море), Стефан Велев (Славия), Валери Домовчийски (Верея), Петър Патев (Дунав) и Иван Скерлев (Етър). Футболистът на Верея Венцислав Бенгюзов пък е заказан за 2 срещи.\r\nПО ДОКЛАД\r\nЗа нерегламентирано използване на факли, на основание чл.37, ал.1, т.22.2, б.А от ДП /2017/2018/ - ДК наказва ПФК \"Берое\" гр. Стара Загора с имуществена санкция в размер на 300 лева.\r\nЗа хвърлени предмети, на основание чл.37, ал.1, т.4, б.А, предложение 1 от ДП /2017-2018/ ДК наказва ПФК \"Берое\" гр. Стара Загора с имуществена санкция в размер на 1000 лева.\r\nЗа нерегламентирано използване на факли, на основание чл.37, ал.1, т.22.2, б.А от ДП /2017/2018/ - ДК наказва ПФК \"Черно море\" гр. Варна с имуществена санкция в размер на 300 лева.\r\nПо сезиране от Комисия \"Етика и феърплей\", на основание чл.4, във връзка с чл.5, ал.1 и чл.6, ал.8 от ДП /2017/2018/, за нецензурни и вулгарни скандирания - ДК наказва ПФК \"Черно море\" гр. Варна с имуществена санкция в размер на 1000 лева.\r\nЗа нерегламентирано използване на бомбички, на основание чл.37, ал.1, т.22.2, б.Б от ДП /2017/2018/ - ДК наказва ПФК \"Левски\" гр. София с имуществена санкция в размер на 1000 лева.\r\nПо сезиране от Комисия \"Етика и феърплей\", на основание чл.4, във връзка с чл.5, ал.1 и чл.6, ал.8 от ДП /2017/2018/, за нецензурни и вулгарни скандирания - ДК наказва ПФК \"Левски\" гр. София с имуществена санкция в размер на 1000 лева.\r\nПо сезиране от Комисия \"Етика и феърплей\", на основание чл.4, във връзка с чл.5, ал.1 и чл.6, ал.8 от ДП /2017/2018/, за нецензурни и вулгарни скандирания - ДК наказва ПФК \"ЦСКА-София\" гр. София с имуществена санкция в размер на 1000 лева.\r\n", "date": "2018.03.09", "title": "Наказаха Вутов за три мача, пропуска ЦСКА - Левски"}
{"url": "https://www.dnes.bg/notifikacii/2018/03/09/feldsher-na-adres-porednata-jertva-na-besni-rodnini.370204", "text": "Нападнаха екип на Спешна помощ в ботевградското село Новачене. Инцидентът е станал днес преди обед, след като екипът е бил извикан по сигнал за жена, получила хипертонична криза.\n\n\nБлизки на болната са нападнали, удряли и блъскали шофьора на линейката и фелдшера след отказа им да допуснат в превозното средство да се качат роднини на жената. Екипът на Спешна помощ е подал сигнал в полицията. След поредния пребит медик, отзовал се на адрес, от \"Спешна помощ\" в София също отчетоха ръст на нападенията над лекари. От началото на годината има 10 случая на физически нападения над екипи. Всеки ден има случаи на закани от страна на недоволни пациенти. Най-често скандалите между пациенти и екипите на \"Бърза помощ\" стават заради претенции от страна на хората за забавени линейки.Катя Сунгарска от \"Спешна помощ\" коментира, че една от най-честите причини за физическите нападения са пиянството и наркотиците, които водят до неадекватенност.\"Често се случва и хора, които смятат, че линейката трябва да стои до входа им и когато те имат проблем, веднага екипът да стигне до тях, а когато ние не отидем на първата минута, а отидем на осмата или на десетата, вече това предизвиква агресия, най-вече у близките\", каза тя.В същото време много голяма част от повикванията към \"Спешна помощ\" са сигнали, които не са свързани с пряка заплаха за живота на пациента, обясняват от службата.\"Тези пациенти, които викат линейка, защото имат 38 градуса температура, защото са си изкълчили пръста или защото от една седмица ги боли нещо, те са най-агресивните. Това сме го установили в практиката. От много отдавна е така…\", обясни Сунгарска, цитирана от БНР.", "date": "2018.03.09", "title": "Фелдшер на адрес – поредната жертва на бесни роднини"}
{"url": "https://www.dnes.bg/stranata/2018/03/09/mlada-jena-pochina-pri-rajdane-v-bolnica-v-kyrdjali.370174", "text": "Млада жена почина в кърджалийска болница при раждане. Драмата се е разиграла в ранните часове на днешния ден.23-годишната родилка е от чернооченското село Водач.Късно снощи жената била докарана от свои близки в болницата по спешност след като получила болки. Жената е починала по по време на раждането, съобщи .От МБАЛ \"Д-р Атанас Дафовски\" потвърдиха новината за смъртта на родилката. Образувано е досъдебно производство.Ръководството на болницата е назначило вътрешна проверка. По случая работи и Регионалната здравна инспекция.", "date": "2018.03.09", "title": "Млада жена почина при раждане в болница в Кърджали"}
{"url": "https://www.dnes.bg/politika/2018/03/09/jozef-dol-ot-sofiia-boiko-shefyt-na-evropa-bsp-kyde-sa.370170", "text": "Лидерът на европейската десница Жозеф Дол засипа с похвали премиера Бойко Борисов и обвини социалистите, че му завиждат. Според президента на Европейската народна партия, който е на посещение у нас, българските социалисти не съществуват откакто България е еврошеф.\"От вчера съм в България и усетих, че социалистите са много завистливи за всичко, което ГЕРБ прави тук. Според мен българските социалисти не съществуват откакто България пое Председателството, защото Бойко е най-успешният шеф в Европа. Единственият начин да се покажат е да говорят за Бойко и какво прави Бойко\", коментира Дол, цитиран от пресцентъра на ГЕРБ.Президентът на ЕНП се срещна с кметовете и председателите на общински съвети от цялата страна, избрани с листата на ГЕРБ. Разговорът се проведе преди началото на форума на Групата на ЕНП в Комитета на регионите, който се провежда в София. Президентът на ЕНП бе категоричен, че България трябва да е горда с председателството на Съвета на ЕС.\nНа срещата си с кметовете Дол ги поздрави за успешното развитие на българските региони в последните години. Според него управляваните от ГЕРБ населени места са придобили истински европейски облик в последните години.Градоначалниците благодариха на ЕНП и обясниха, че европейската солидарност и финансирането на важните за българите проекти от страна на ЕС са от голямо значение за населените места. Всеки от тях даде примери защо кохезионната политика е важна за страната.\"България се доказа като надежден партньор и отговорна страна-членка на ЕС. Кохезионната политика намалява разликите между държавите и това се вижда в много от българските градове, придобили европейски облик в последните години\", обясни още Жозеф Дол.\"Той поздрави градоначалниците от ГЕРБ, че взимат добри и мъдри решения, с които разрешават проблемите на хората. Той ги посъветва да следват примера на зам.-председателя на ГЕРБ Цветан Цветанов, който е направил така, че т.нар. политическите елити да остават на равнището на проблемите на хората\", се казва още в съобщението на ГЕРБ.\"Вие познавате семействата, развитието на регионите, работните места, вие сте корените на вашата партия –ГЕРБ. Благодаря на моите приятели Бойко и Цветан, които ме послушаха при формирането на ГЕРБ и днес успехът на България се основава на отношението на ГЕРБ към всеки човек\", добави Дол и похвали кметовете на София, Варна, Бургас, Габрово, Пловдив и др.Дол похвали и Мария Габриел, че е изключителен еврокомисар.\"Въпреки че пое поста по време на средата на мандата тя показа, че само една решителна жена като нея може толкова бързо да се ориентира в ситуацията. Мария върши наистина страхотна работа по цифровизацията и съм сигурен, че ще докара интернет дори в най-малките селца в ЕС\", добави той и коментира, че това ще бъде печеливш ход за ГЕРБ преди изборите за Европейски парламент.  ", "date": "2018.03.09", "title": "Жозеф Дол от София: Бойко – шефът на Европа! БСП къде са?"}
{"url": "https://www.dnes.bg/obshtestvo/2018/03/09/razvod-razruha-i-edno-razbito-detsko-syrce-mama-i-tate-sa-moiat-jivot.370163", "text": "Това е история за едно разбито детско сърце. Ударено вчера, когато всяко дете празнува деня на мама. Разказа я във Facebook моя приятелка, учител в столично училище. Разказ за болката, за травмите, които нанасяме на децата си, когато не искаме да обърнем гръб на егоизма си, за убиеца, който разрушава семействата ни.Семействата ни стават все по-богати, материално обезпечени, децата привидно задоволени с всичко.... А дали е така? Живеем в тотален недоимък на любов, нежност, разбирателство, уважение, милост, вярност, себеобуздание, търпение, жертвоготовност... Кой е техният убиец?Не е Истанбулската конвенцията, нея я победихме! Събудихме се, изправихме се и застанахме като един срещу заплахата за семействата ни.  Тя се пръкна скоро, поразмята полите си, показа голотиите си и си  замина, но той остана! Многоликият убиец на българските семейства!Според статистиката  всеки втори брак в България завършва с развод. Една трета от всички деца  в България са деца на разведени родители. Няма човек в страната, който  да не е засегнат лично или поне да няма близък или познат, който да е  потърпевш от тях. И всяко трето дете у нас минава през ада, когато семействата се разпадат.Ето историята, разказана в социалната мрежа от приятелката ми М.Б., която е начален учител. За болката в детското сърце, когато мама и тате се разделят:\"Цял следобед и вечерта съм плакала. Ходя си с тая тетрадка и я стискам, и  се моля. Ето и сега ще ревна. Болката на майката, болката за детето ми е  позната, много позната и изстрадана. Никого не обвинявам... Знам  историята, още когато майката дойде да запише детето в училище и ми разказа.  Тогава плаках с майката, вчера с детето.Има дни, отбелязани с червено в календара, които трябва да отчетеш като  празник. Има и дни, които се превръщат в празници тогава, когато създаваш  нещо, когато твориш и успяваш, когато правиш някого щастлив, когато  обичаш и от любовта ти се ражда нещо красиво. А когато това е  дете... Няма такова щастие и по-голям празник.Има дни, в които  летиш и сякаш небесата няма да ти стигнат да поберат радостта ти, но има  и дни, в които и земята е малка, за да понесе мъката...Днес е пра", "date": "2018.03.09", "title": "Развод, разруха и едно разбито детско сърце: Мама и тате са моят живот!"}
{"url": "https://www.dnes.bg/politika/2018/03/09/60-bona-za-glasuvane-s-biometrichni-danni-v-ns.370165", "text": "60 хиляди лева без ДДС дава парламентът за поддръжката на системата за гласуване с биометрични данни.\r\nОбществената поръчка за това вече е отворена. Срокът на изпълнението ѝ е 12 месеца.\r\nФирмата, която ще я спечели, ще се ангажира да осигури извънгаранционната поддръжка на системата, в това число компонентни части, транспорт, софтуер и лиценз за него.\r\nСистемата за гласуване с биометрични данни за народните избранници заработи в началото на 2010 г. Тя гарантира 100% идентификация на всеки депутат и така се сложи край на порочната практика на гласуването с чужди карти.\r\nБиометричните данни от 3 пръста на всеки народен представител се съхраняват под формата на криптиран шаблон във всички пултове, което позволява да се гласува от всяко място в залата. Търсенето и разпознаването в рамките на тези 720 шаблона става за 2 секунди, след което се извършва сравнение на биометричните данни с тези на картата с радиочестотна идентификация (RFID картата) на народния представител. \r\nПри съвпадение, пултът преминава в режим на гласуване, като се активира клавиатурата с трите бутона – \"за\", \"против\" и \"въздържал се\".\r\nВ пленарната зала е изградено специално работно място за системен оператор, който следи и управлява подсистемата за биометрични показатели в реално време.", "date": "2018.03.09", "title": "60 бона за гласуване с биометрични данни в НС"}
{"url": "https://www.dnes.bg/cars/2018/03/09/nai-malkiiat-suv-na-lexus-na-pazara-v-dve-versii.370160", "text": "Японският производител Lexus избра автосалона в Женева за премиера на най-новия и най-малък SUV в гамата си. Моделът се казва UX и заема мястото на хечбека CT200h, който така и не успя да се наложи на пазарите.Кросовуърът е разработен от същия екип, който е правил и модела CT, като начело на него е жена – Чика Како.Дължината на Lexus UX е 4495 мм и така той е със 145 мм по-къс от модела NX. В същото време японският SUV е с 55 мм по-дълъг от основния си конкурент BMW X1, а разликата с Audi Q3, Mercedes GLA и Range Rover Evoque е още по-голяма. Широчината на UX е 1840 мм, височината - 1520 мм, а разстоянието между двете оси - 2640 мм.\r\nДизайнът на представения в Женева сериен модел значително се различава от агресивния концептуален прототип, който видяхме в Париж през есента на 2016 г. Острите ръбове и линии са премахнати, а задните врати са получили традиционните дръжки. В конструкцията на UX широко е използван алуминий, като от него са направени вратите, крилете и капакът.\r\nИнтериорът представлява виртуална комбинация от прибори, сензорен панел за управление на мултимедийната системи и нестандартни дефектори на вентилацията. ", "date": "2018.03.09", "title": "Най-малкият SUV на Lexus на пазара в две версии"}
{"url": "https://www.dnes.bg/akoshtete-vqrvaite/2018/03/09/koia-chetka-za-kakva-kosa-e-podhodiashta.370188", "text": "Знаете ли каква е една от основните причини за падането на твърде много коса и накъсаните краища и цъфтежи?\r\n \r\nБез значение колко различни масла за коса опитвате, много е важно с какво разресвате косата си. Вижте с каква четка трябва да го правите според нейния тип:\r\n \r\n \r\nТази четка е най-подходяща за права коса и помага да се премахнат всички заплитания с лекота. Тя осигурява мекота за скалпа, а събирането на паднали косми е лесно.\r\n \r\nАко косата ви е къдрава определено трябва да се отървете от четката. Тя може да наруши формата на вашите къдрици и да причини накъсване.\r\n \r\nВместо това използвайте гребен и то едър. Той ще ви помогне да дефинирате къдриците и е идеален за мокра коса, защото предпазва от накъсване.", "date": "2018.03.09", "title": "Коя четка за каква коса е подходяща?"}
{"url": "https://www.dnes.bg/politika/2018/03/09/koaliciiata-ne-e-v-risk-obidite-na-simeonov-negov-griah.370185", "text": "Коалицията на \"Обединените патриоти\" не е в риск въпреки отказа на Валери Сименов да се извини за отправените обидни квалификации към главата на руската православна църква патриарх Кирил. Това стана ясно от думите на вицепремиера Красимир Каракачанов в парламента.\n\n\nСлед , който нарече патриарх Кирил \"хитрец\" и \"цигарен митрополит\", ПГ на \"Обединени патриоти\" се разграничи от думите му. Това породи съмнения за стабилността на коалицията, които обаче Каракачанов опроверга.\r\n\"Дали ще се извини или не, това си е негово лично решение. Но не смятам, че с подобни думи и епитети трябва да определяш главата на една православна църква\", настоя Каракачанов.\r\nТой допълни, че оставка на вицето Симеонов не стои на дневен ред.\r\n\"Смятам, че времето лекува всичко. И с един нормален човешки диалог, без излишни емоции, които се натрупват, нещата ще бъдат решавани\", настоя Каракачанов.\r\nВъпреки това той коментира, че не одобрява дадените квалификации и че те не са били съгласувани с коалицията. Той допълни и че всеки вицепремиер, министър или депутат трябва да си дава сметка за думите си и как биха повлияли на двустранните отношения.\r\n\"Не приемаме, който и да е външен фактор, от Изток или Запад, да квалифицира българските институции по някакъв начин и да ги критикува. Но има разлика между това да защитиш българските институции и това да излезеш с нападки срещу главата на православната църква\", добави Каракачанов.\r\n\"Нормално е, когато имаш в коалицията хора с различно мнение по темата, все пак, като излизаш с подобни крайни изказвания, поне да ги съгласуваш с този, който знаеш, че няма да ги одобри\", каза още вицепремиерът.\r\nВолен Сидеров също коментира темата и каза, че отказът на Симеонов да се извини \"си остава негов грях\". Той добави, че сега предстоят разговори с групата какво ще се направи оттук нататък и предположи, че Симеонов може и да промени мнението си.\r\nЗапитан дали коалицията може и без Валери Симеонов, Сидеров каза, че може без всеки.\r\n\"Без всеки може коалицията - без мене, без Симеонов, без Каракачанов. Никой не е женен за тази коалиция. Въпросът е да върви в правилната посока политиката и да не правим дипломатически гафове\", заключи националистът.", "date": "2018.03.09", "title": "Коалицията не е в риск! Обидите на Симеонов – негов грях! "}
{"url": "https://www.dnes.bg/politika/2018/03/09/grajdanski-organizacii-s-podpisi-za-promeni-v-nk.370192", "text": "Граждански организации настояват за промени в Наказателния кодекс и да се разшири обхвата на случаите на неизбежна отбрана. Това стана ясно след среща на \"Обединените патриоти\" с представители на Сдружението \"Велика България\", мотоклан \"Велика България\" и организацията на частните детективи, които са предоставили на депутатите подписите за промени в законодателството.\r\nТе са събрани по време на протестите с искане за освобождаването на д-р Димитров, който простреля смъртоносно крадец в гаража си.\r\n\"Предложенията са за разширяване на обхвата на неизбежната отбрана - да бъдат включени всички случаи на проникване в дома, във вилни имоти, стопански постройки, нападение в моторни средства\", обясни Искрен Веселинов.\r\nТой обясни, че патриотите подкрепят мнението на гражданите и обеща, че техните виждания ще бъдат представени пред работната група.\r\n\"Поемаме ангажимента да бъдем постоянен мотор да се движи тая тема и да не остане забутана в небитието. Тази работна група трябва да излезе с читав проект на закон, за да може всеки да се чувства в правото си да се защити, когато е застрашен живота, честта, здравето му\", настоя патриотът.\r\n ", "date": "2018.03.09", "title": "Граждански организации с подписи за промени в НК"}
{"url": "https://www.dnes.bg/balkani/2018/03/09/blizyk-na-erdogan-turskiiat-flag-pak-shte-se-vee-nad-atina.370162", "text": "Лидерът на екстремно-дясната турска \"Партия на големия съюз\" Мустафа Дестичи обяви, че с помощта на Аллах турският флаг отново ще се вее над Атина. Това пише електронното издание на гръцкия вестник To Vima, цитирано от \"Фокус\".Авторът на статията припомня, че Дестичи обяви преди време, че неговата партия ще се съюзи с управляващата \"Партия на справедливостта и развитието\" на турския президент Реджеп Таийп Ердоган за следващите избори.\r\nС провокативното си изказване от вчера той отвърна на изгарянето на турски флаг на партиен митинг на гръцката екстремно дясна партия \"Златна зора\".Дестичи призна, че е вбесен от това, че, фашистите са си позволили подобно действие и призова гръцките власти да арестуват извършителите.\r\n\"Това, което казваме на гърците и гръцкото правителство е, че те трябва да помнят, че величествения, червен турски флаг с полумесеца се вееше над техните територии не толкова отдавна. С помощта на Аллах, това знаме, което те изгориха и оскверниха ще се вее над Атина отново\", заяви Дестичи.\r\n ", "date": "2018.03.09", "title": "Близък на Ердоган: Турският флаг пак ще се вее над Атина!"}
{"url": "https://www.dnes.bg/pop/2018/03/09/vesi-boneva-vajni-sa-ne-statuetkite-a-podkrepata.370166", "text": "\r\n                        \r\n                        \r\n                        \r\n                    Веси Бонева стана победител в категорията \"Поп музика\" в първото издание на \"Хайлайф\" наградите \"Знаменитост на годината\".Бляскавото събитие събра на едно място известни обществени лица. Общо 17 приза бяха разпределени в различните категории.Бонева очарова всички не само със своя глас, но и с изящния си тоалет.\"Аз работя с български дизайнери, защото харесвам талантливите хора, които с любов създават неща и не са в масовката\", обясни пред  певицата.Веси Бонева е трогната от наградата, но за нея това не е най-важното.\"Не статуетките, а нашите стъпки, хората, които ни подкрепят, ни дават най-големите награди\", категорична бе тя.", "date": "2018.03.09", "title": "Веси Бонева: Важни са не статуетките, а подкрепата!"}
{"url": "https://www.dnes.bg/politika/2018/03/09/mareshki-besen-na-simeonov-na-siderov-da-se-razgranichim.370169", "text": "Заради неуместните изказвания на вицепремиера Валери Симеонов и на лидера на коалиционния му партньор \"Атака\" Волен Сидеров, парламентът трябвало да излезе с декларация и да се разграничи от тях.\n\n\nПредложението за това дойде от лидера \"Воля\" Веселин Марешки, който се възмути от факта, че Симеонов нарече руския патриарх Кирил цигарен митрополит, а Сидеров пък вчера коментира: \"Ако вицепремиерът бе отправил такива думи, като към патриарх Кирил, към главния равин на Израел, дали щеше да е още вицепремиер!? Но с православието можем да се гъбаркаме... Ако отправи такива думи той няма да е вече на поста си, а дори физически\".Според Марешки недопустимото поведение на националистите вече минава всякакви граници.Заради това още в сряда на председателския съвет в НС той ще поиска депутатите да излязат с декларация, защото няма реакция на правителството за обидите, които отправи вицепремиерът от ОП към руския духовник и глава на РПЦ.\"Трудно ми е да си го обясня\", призна Марешки, който смята, че досега е трябвало вече да има оставки.В същото време той не поиска главата на вицепремиера, защото, по думите му, \" за Валери Симеонов си носи отговорност правителството\".\"Сидеров надмина Симеонов\", оцени още Марешки.", "date": "2018.03.09", "title": "Марешки бесен на Симеонов, на Сидеров: Да се разграничим!"}
{"url": "https://www.dnes.bg/politika/2018/03/09/borisov-jivial-sym-po-vremeto-na-sssr-no-ot-evropa-po-hubavo-niama.370195", "text": "Премиерът Бойко Борисов за за пореден път обяви Европа за най-доброто място за живот.\"Няма спор за никой в Европа, включително и за тези, които най-силно хейтят Европа, че това е най-доброто място за живот. Кой би напуснал Европа?\", каза той по време на форум на ЕНП под мотото: \"Европа започва във Вашето село/град/регион\", който се провежда в София.Според Борисов именно в Европа е най-добрата инфраструктура, иновациите, екологията, дори \"абсурдни социални системи\".\"Всичко най-добро е направено тук в Европа. Няма никакъв спор. Аз съм живял и по времето на Съветския съюз, каква радост беше, когато отидем на запад да видим свят\", спомни си лидерът на ГЕРБ. Той нарече това нещо нечувано.\n\n\"Аз покрай спорта имах възможност да видя. Разликите бяха колосални. Сега отиваш в Братислава, Прага, Будапеща и между Виена няма разлика – само за 10-15 години. По-навреме трябва да отчитаме коварството на тези, за които говорите\", каза още Бойко Борисов.Пред форума той обяви, че България е решила проблема с мигрантите изцяло, но проблемът идвал откъм Шенген. Според него и в Румъния са спокойни за мигрантите, защото \"България пази\" и попита дали откъм Шенген знаят колко ни е трудно тук.\"Защо се случи Brexit – защото се уплашиха хората като видяха 40 000 души на тунела. Защо 5-6 месеца Германия не може да направи правителство, при положение, че се къпе в пари? Най-социалната и мощната държава – това е, защото подплашихме населението си\", каза още българският премиер.Той припомни предложението си горещите точки да се изтеглят извън ЕС и как е бил обявен за едва ли не най-нехуманния човек.\"Ако това не го направим сега и веднага, макар че много сме се приближи в тази посока, само през КПП-та, само през проверка на всеки един, който идва в Европа, само тогава хората ще се успокоят\", отсече Борисов.Той коментира и успехите на ГЕРБ в България и обясни, че те се дължат на това, че партията няма нито едно неизпълнено обещание.\"Кохезионната политика трябва да продължи. Тя трябва да остане за всички страни. След като ги няма вноските от Великобритания, единственият шанс е да се повиши вноската за всички страни\", коментира Борисов.Той изрази надежда, че ЕНП ще е победителят на предстоящите европейски избори. Борисов отново акцентира на бъдещето на Западните Балкани.\"Не дадем ли перспектива на държавите от Западните Балкани, ще оставим една черна дупка, която да генерира несигурност. Да бъде сфера на чужди влияния. Младите хора да четем повече история. Младите поколения не помнят социализма, фашизма, войните, а това са чудовищни неща, които могат много бързо да ни се случат, особено на Балканите\", каза премиерът.Той призова ЕС да \"отрегулира отношенията си с големите ни съседи – Русия и Турция\".", "date": "2018.03.09", "title": "Борисов: Живял съм по времето на СССР, но от Европа по-хубаво няма!"}
{"url": "https://www.dnes.bg/zvezdi/2018/03/09/diskretno-giiermo-del-toro-se-razvel-oshte-2017-a.370199", "text": "\r\nОказа се обаче, че двамата кинаджии са само приятели и нямат интимни отношения. Така че Морган не е причина за дискретния развод през миналата година на Дел Торо със съпругата му Лоренца, с която са били семейство 31 години, съобщи в. \"Дейли Мейл\".\r\nМексиканецът и Ким започнали да работят заедно по филма от края на лятото, а с Лоренца вече не са били заедно.\r\n\"Разделихме се през февруари и се разведохме през септември - каза режисьорът пред мексиканското сп. \"Реформа\", предаде БТА. - Много малко хора обаче знаеха\".\r\nНа \"Оскар\"-ите Дел Торо спомена в благодарствената си реч сценаристката, двете си дъщери, но не и дългогодишната си бивша съпруга. \r\nВръзката между него и Лоренца е още от времето, когато двамата са били студенти в Гуадалахара, Мексико. Тя е сценограф и е работила по неговия късометражен хорър \"Доня Лупе\" от 1985 г. През 1986 г. кинаджиите минават под венчило.", "date": "2018.03.09", "title": "Дискретно! Гийермо дел Торо се развел още 2017-а"}
{"url": "https://www.dnes.bg/notifikacii/2018/03/09/zaplahi-shamari-nevrysten-ograbi-starec.370173", "text": "Пореден обир и побой над възрастен човек е регистриран в полицията. Тийнейджър от Варна е нападнал и обрал 78-годишен пенсионер в дома му в село Житница. Непълнолетният вандал е задържан, а старецът е прегледан в болница. Той няма травми въпреки шамарите, които е отнесъл. На 7-и март късно вечерта възрастният мъж, който живеел сам, подал сигнал на 112, че неизвестен за него младеж е нахлул в дома му и след заплахи и удари му откраднал наличните 350 лева и други вещи, след което е избягал. Полицаите бързо успели да стигнат до крадеца и ден о-късно е задържан. Той бил добре познат на разследващите, защото имал няколко регистрации в МВР за подобни престъпления. По случая е образувано досъдебно производство, материалите са докладвани на Районна прокуратура – Провадия. Откраднатите вещи са намерени и иззети. На момчето е повдигнато обвинение, пише \"24 часа\". ", "date": "2018.03.09", "title": "Заплахи, шамари... Невръстен ограби старец"}
{"url": "https://www.dnes.bg/stranata/2018/03/09/syprichastni-sbrali-130-bona-za-garanciiata-na-marin-rachev.370176", "text": "Гаранцията от 130 хиляди лeва., която Специализираният съд наложи на кмета на Септември Марин Рачев, заради повдигнатите му обвинения за корупционни практики, е платена. Това съобщи самият Рачев в съда в Пазарджик днес, преди поредното заседание на делото, което се води срещу него за укриване на данъци в особено големи размери.\n\n\n\nГрадоначалникът обясни, че парите за гаранцията му, дори повече от необходимото, са събрани от \"съпричастни хора, които не искат община Септември да бъде въвличана в схемата на така наречените \"спасители\" /НПО \"Да спасим Община Септември\" - б.а./.Според Рачев атаката срещу него е заради находището на минерална вода в местното село Варвара. Оттам идвали нещата, които се случват в общината, обобщи септемврийският кмет, цитиран от \"\".Минути преди неговото изявление председателят на сдружението \"Да спасим община Септември\" Николай Баташки съобщи за нови частични скандални данни от проверката на АДФИ в септемврийска община. От тях става ясно, че за периода от януари до август 2017г. в Септември е доставяно гориво без обществена поръчка от фирма \"Ойл транс ПЗ\", управлявана от Владимира Бояджийска, която е братовчедка на кметската съпруга Васка Рачева. Горивата са доставяни от бензиностанция в покрайнините на Септември, която е брандирана с името \"Рачев\".При друга сделка от 2016г., за изместване на електрически стълб от пътното платно на пътя Ветрен-Славовица изпълнението отново е възложено на фирма на Бояджийска - \"Строителна техника ПЗ\". Поръчката е на стойност 20 хиляди лв., без ДДС. От своя страна Владимира Бояджийска възлага преместването на електрическия стълб на подизпълнители, на които плаща 5000 лв., без ДДС. Договорът между \"Строителна техника ПЗ\" и община Септември е подписан от тогавашния зам. кмет Даниела Малешкова, която в момента е депутат от ГЕРБ.", "date": "2018.03.09", "title": "Съпричастни сбрали 130 бона за гаранцията на Марин Рачев"}
{"url": "https://www.dnes.bg/snimka-na-denia/2018/03/09/proletta-nastypva-utre-ni-chakat-slynce-i-do-20-c.370175", "text": "През нощта ще преобладава ясно време с минимални температури между минус 1 и 4 градуса. Утре ще е предимно слънчево, с разкъсана висока облачност. Ще духа слаб югозападен вятър. Според прогнозата на НИМХ температурите ще се повишат още и максималните ще бъдат между 15 и 20 градуса.Атмосферното налягане през деня слабо ще се понижи и ще стане малко по-ниско от средното за март.\r\nНад Черноморието ще преобладава слънчево време. Ще духа слаб югозападен вятър. Максималните температури ще са между 15 и 18 градуса. Температурата на морската вода е 5-6 градуса. Вълнението на морето ще е 1-2 бала.Над планините ще е предимно слънчево. Ще духа до умерен, по билата - и силен, запад-югозападен вятър. Максималната температура на височина 1200 метра ще е около 10 градуса, на 2000 метра - около 4 градуса.В неделя ще преобладава слънчево време с разкъсана средна и висока облачност. Затоплянето ще продължи и максималните температури ще достигнат 17-22 градуса; минимални - предимно между 1 и 6 градуса.В понеделник облачността над страната ще се увеличава и вплътнява. След обяд от запад ще започнат превалявания от дъжд. В западната половина от страната вятърът ще се ориентира от запад, докато в Източна България все още ще е умерен, от югозапад. Температурите ще се задържат по-високи от обичайните за март.", "date": "2018.03.09", "title": "Пролетта настъпва! Утре ни чакат слънце и до 20°C"}
{"url": "https://www.dnes.bg/stranata/2018/03/09/romka-rodi-12-to-si-dete-na-ploshtad-kmetyt-shokiran.370132", "text": "Кметът на град Баня Стамен Гешев стана неволен свидетел на раждане на пложада на поверения му град. 40-годишната родилка Веска получила контракции, докато вървяла пеша в градчето и нямала никакво време да ходи в болница.\r\nБащата на детето й се паникьосал и се развикал, виждайки как жена му започва да ражда, пише \"Монитор\".\nСлучайни минувачи се обадили на общопрактикуващи лекари, които работят близо до центъра. На площада веднага отишли две джипита, акушерка и една медицинска сестра, които помогнали момченцето да бъде изродено. То било 12-то за Веска.\r\nПървоначално детето не давало признаци на живот, но опитните лекарки почистили устата му, потупали го по гръбчето и то проплакало. Новороденото и майката били закарани в местната здравна служба, където сложили родилката на системи. Там измили бебето, премерили го – то тежало 3 килограма. Повили го в чисти пелени и повикали линейка, която откарала Веска и сина й в болницата в Карлово. \"Когато се приближих, бях шокиран - Веска раждаше направо върху плочките. Продължи около 20 минути\", казва градоначалникът.", "date": "2018.03.09", "title": "Ромка роди 12-то си дете на площад, кметът шокиран"}
{"url": "https://www.dnes.bg/muzika/2018/03/09/mariia-ilieva-s-georgi-jiveem-v-razlichni-dyrjavi.370133", "text": "Мария Илиева се завърна на сцената след като роди своя син Александър с участие в Пловдив снощи, а утре й предстои и във Варна.\r\nПевицата пътува заедно с детето за първите си два концерта. \r\n\"Сигурна съм, че е наследил пътешественическия дух от мен. Ще пътуваме заедно, защото искам да му покажа света. Много е общителен, любопитен и вярвам, че трябва да се дават възможности на малкото човеченце да опознае прекрасността на живота\", заяви тя пред bTV.\r\nТя призна, че като всички майки сънят й убягва и сама се е кръстила Сомнамбулия Илиева. Казва че се е роботизирала и дори може да дава уроци по смяна на памперс без напишкване. Не е имала време и за прословутата следродилна депресия. \"Бях един ден в следродилна депресия, не ми хареса и излязох\", пошегува се Мария.\r\nВ грижите по отглеждането на Александър ѝ помага жена на име Хали, но майка ѝ Ваня Монева е безценна помощ и присъствие. С Георги - бащата на сина ѝ, живеят в различни държави, но той прави всичко възможно по грижите за детето. \"Не ми е нужно да живеем заедно. Смятам, че Георги е прекрасен баща\", категорична беше певицата.\r\nТя разкри и подробности за срещата с голямата си любов. Запознали са се чрез общи приятели на парти. \r\n\"Стана бързо и спонтанно. В началото той дори не ме позна. Стана с лекота, въпрос на химия, нямаше много време за размисли. Моите изисквания са солидни на тези години, но тогава той ги покри\", разкри Илиева.\r\nЧувства се обичана и твърди, че са добър екип с нейния \"принц\" и вече работят по въпроса с построяването на \"замък\".", "date": "2018.03.09", "title": "Мария Илиева: С Георги живеем в различни държави!"}
{"url": "https://www.dnes.bg/football/2018/03/09/liubimec-na-cska-nakaza-lacio-i-smylcha-olimpiko.370134", "text": "Бившият любимец на феновете на ЦСКА Жуниор Мораеш донесе скъпоценното равенство на Динамо Киев - 2:2 като гост на Лацио в първи мач от осминафиналите на Лига Европа. След нулево първо полувреме двата отбора се надпреварваха да бележат през второто, а Мораеш вкара в 79-та минута за 2:2.\r\nПреди това Динамо поведе в 52-та минута чрез Виктор Циганков, а \"орлите\" успяха да направят обрат след попадения на Чиро Имобиле (54) и Фелипе Андерсон (62). В 95-та минута Имобиле удари и греда. Така реваншът в Украйна се очертава да бъде повече от интересен.\r\nДвубоят започна равностойно, но постепенно “орлите” овладяха инициативата. В 13-та минута Филипе Андерсон опита удар от далечно разстояние, но топката мина малко встрани от гредата. Малко след това и Душан Баста отправи силен удар, но точно пред голлинията негов съотборник сложи без да иска тялото си и спаси гостите.\r\nКато цяло това бяха най-интересните моменти през първата част, в която гостите от Киев предимно се бранеха и не създадоха никакви опасности за Лацио.\r\nВторото полувреме започна много интересно. В 52-та минута Динамо Киев поведе, когато Виктор Циганков дебнеше на задна греда след удар на Артьом Бесиедин. Циганков спря топката с гръб към вратата и я насочи зад голлинията ефектно с пета.\r\nОтговорът на Лацио не закъсня и само две минути по-късно Чиро Имобиле изравни. Фелипе Андерсон изведе нападателя сам срещу Денис Бойко, а голмайсторът на Лацио само това и чакаше - 1:1.\r\nДобрите изяви на “орлите” продължиха и в 62-та минута стигнаха до пълен обрат. Сергей Милинкович-Савич намери по прекрасен начин връхлитащия на скорост Андерсон, който с премерен удар с левия крак вкара втори гол за Лацио.\r\nДинамо обаче загатна, че не се е предал, когато в 66-та минута Йосип Пиварич бе останал сам срещу Томаш Стракоша. Вратарят на италианците обаче успя да спаси. Украинците все пак стигнаха до изравнителния гол в 79-та минута. Жуниор Мораеш получи една топка на границата на наказателното поле с гръб към вратата. Бившият нападател на ЦСКА се обърна и без да гледа прати топката по прекрасен начин зад Стракоша - 2:2.\r\nДо края Лацио натисна в търсенето на трети гол, но гостите от Украйна се отбраняваха много добре и опитваха с контраатаки да направят вечерта за домакините още по-тежка. В 5-та минута на даденото продължение Имобиле бе изпуснат от защитниците на гостите и технично копна топката над Бойко. Топката обаче така и не пожела да влезе във вратата и се отби в страничната греда.", "date": "2018.03.09", "title": "Любимец на ЦСКА наказа Лацио и смълча \"Олимпико\""}
{"url": "https://www.dnes.bg/stranata/2018/03/09/iaz-rogozen-1-preliva-ostava-bedstvieto-v-hairedin.370135", "text": "Бедственото положение в Хайредин остава заради преливащия язовир \"Рогозен 1\". Снощи нивото на водата започна да спада, но през нощта отново заваля.\r\nВчера стана ясно, че водата изтича през преливник, който е частично повреден, а това създава риск за повреда на целия язовир.\r\nЕвакуирани са няколко души от най-близкото населено място, съобщава bTV. Работи се с помпи и сифонни системи на място, които да спаднат нивото на водата.  \r\nНивата на реките в цялата страна са повишени, като най-значително е покачването в северната част на България – на реките Огоста, Скът и Янтра.\r\nСпоред институциите ситуацията е под контрол и пряка опасност за населените места няма.", "date": "2018.03.09", "title": "Яз. \"Рогозен 1\" прелива, остава бедствието в Хайредин"}
{"url": "https://www.dnes.bg/video-prognoza/2018/03/09/gradusite-se-pokachvat-slynceto-se-pokazva-dnes.370136", "text": "\r\n                        \r\n                        \r\n                        \r\n                    Днес на много места слънцето ще се показва, а облаците ще бъдат разкъсани. Ще усетим пролетни температури, въпреки студената сутрин в някои населени места. Към Балканите започват да се пренасят по-топли въздушни маси.\r\nТака прогнозира времето климатологът на  Симеон Матев. За компенсация на неприветливото време на 8 март, уикендът ще бъде слънчев и топъл с температури до 18 градуса.\r\n\"От днес започва почвата да съхне, а като резултат от това критичната ситуация с препълнените язовири ще утихва. През следващите 3 дни би трябвало речните нива да не се повишават, а дори да се понижават\", отбеляза той в \"България сутрин\".\r\nТемпературите днес ще са между 3 и 13 градуса, а на места максималната ще достигне 16 градуса.\r\nНад Черноморието облачността ще е по-често значителна, но валежи не се очакват. Максималните температури ще са между 9 и 12 градуса. \r\n ", "date": "2018.03.09", "title": "Градусите се покачват, слънцето се показва днес "}
{"url": "https://www.dnes.bg/televizia/2018/03/09/vasheto-ime-zvuchi-evreisko-v-edno-frensko-selo.369962", "text": "В 10 епизод на \"Едно френско село\" Ремон Шварц открива обиден надпис на стената на фабриката си, гласящ: \"Шварц мръсен еврейн\".За да успее да запази своя бизнес, Шварц трябва да докаже, че не е еврейн.  През това време родни симпатизанти опитват да помогнат на еврейско семейство да избяга.Гледайте \"Едно френско село\" всеки делник от 20:30 часа по телевизия ", "date": "2018.03.09", "title": "Вашето име звучи еврейско в \"Едно френско село\""}
{"url": "https://www.dnes.bg/index/2018/03/09/receptata-dnes-domashni-maslenki-s-pudra-zahar.370038", "text": "200 г масло100 г захар300 г брашно2 белтъка4-5 супени лъжици пудра захар Разбъркайте маслото със захарта, като предварително сте оставили маслото да се размекне на стайна температура. След това добавете брашното и белтъка. Започнете да месите. Ще се получи меко тесто. След като тестото е достатъчно гладко го разделете на малки топки, които да оформите с ръце. Можете да оформите продълговати или кръгли форми с ръце. Изпечете получените сладки на умерена фурна – не повече от 180 градуса. След като са готови ги оваляйте в пудра захар, която сте пресели с пакетче ванилия или ванилова захар.", "date": "2018.03.09", "title": "Рецептата Dnes: Домашни масленки с пудра захар "}
{"url": "https://www.dnes.bg/politika/2018/03/09/kadiev-za-chez-sdelkata-e-syglasuvana-s-kabineta.370138", "text": "\r\n                        \r\n                        \r\n                        \r\n                    \"Сделката за ЧЕЗ е корумпирана от самото начало и със сигурност е била съгласувана с правителството. В момента правителството участва в тази сделка - то продава ЧЕЗ на себе си\", заяви лидерът на партия \"Нормална държава\" Георги Кадиев пред .\r\nПрез седмицата се проведоха финални преговори между купувача на дружеството Гинка Върбакова и ЧЕЗ, а резултатът от тях се очаква да бъде обявен днес. Българската държава поиска да контролира част от активите на компанията, но в същото време ЧЕЗ води арбитражно дело срещу страната ни.\n\n\n\n\r\nНай-вероятно държавата би успяла да влезе с контролен дял, ако преди това постигне споразумение с чехите за отпадане на арбитражния иск, смята Георги Кадиев. Той обаче не иска това да се случи.\r\n\"За да влезе България с контролен дял, означава да купи 34% от тези, които се продават. Държавата трябва да изпрати много силен сигнал, че не харесва тази сделка, който банките ще разберат и няма да я финансират\", категоричен бе Кадиев.\r\nСпоред него или трябва да се върви към цялостно придобиване на ЧЕЗ в България, което обаче ще излезе много скъпо, или към налагане на условия, които да привлекат стратегически инвеститор, какъвто по негово мнение Гинка Върбакова не е.\r\nВ \"България сутрин\" лидерът на \"Нормална държава\" посочи и друг проблем - бизнесът на Върбакова бил малък. Кадиев настоя, че и към този момент не е ясно какво точно ще бъде финансирането на сделката и откъде ще дойдат парите.\r\n\"От 20 години са приятелки с министъра на енергетиката и видиш ли не са си говорили нито веднъж\", коментира Кадиев по повод оставката на енергийния министър Теменужка Петкова, която не бе приета от премиера Борисов.\r\nТой подчерта, че ще има още протести пред КЕВР, но той не е разговарял с лидера на БСП Корнелия Нинова, с чиято партия протестираха заедно преди дни пред Министерския съвет.", "date": "2018.03.09", "title": "Кадиев за ЧЕЗ: Сделката е съгласувана с кабинета!"}
{"url": "https://www.dnes.bg/usa/2018/03/09/ot-prezident-vodesht-obama-iska-svoe-shou.370139", "text": "Бившият президент на САЩ Барак Обама е вероятно в напреднали  преговори с мултимедийната компания \"Нетфликс\" (Netflix) за продуциране  на свое шоу, предаде ДПА, като се позова на \"Ню Йорк таймс\".Компанията, която разпространява развлекателни програми и филми сред  близо 118 милиона абонати, ще плаща хонорари на Обама и съпругата му  Мишел за ексклузивни изяви, пише БТА.Форматът и броят на епизодите подлежат на  уточнение, пише вестникт, но обсъжданите идеи включват дебати с водещ  Обама по теми, свързани главно с периода на неговите два президентски  мандата.Семейство Обама се държи далеч от шумни светски прояви, откак  напусна Белия дом в началото на миналата година.Понастоящем и двамата  съпрузи работят върху свои мемоари, за които вероятно ще получат  хонорари за десетки милиони.Обама пише и в \"Туитър\", където има над 100  млн. последователи - знак, че има готова публика за бъдещите си  програми в \"Нетфликс\", отбеляза ДПА.", "date": "2018.03.09", "title": "От президент – водещ! Обама иска свое шоу"}
{"url": "https://www.dnes.bg/politika/2018/03/09/dyrjavata-se-smili-oprostiava-700-uslugi-za-biznesa.370140", "text": "С 4 млн. лева от еврофондове България ще променя модела на административно обслужване, съобщава .Проектът е най-мащабният до момента, свързан с администрацията и ще бъде представен в Министерския съвет.Ще бъдат анализирани 8 хил. регистъра от гледна точка на качеството и пълнотата на данните. Над 700 услуги за бизнеса пък ще бъдат опростени.Целта на проекта е комплексно административно обслужване и въвеждане на електронното управление.\r\n ", "date": "2018.03.09", "title": "Държавата се смили! Опростява 700 услуги за бизнеса"}
{"url": "https://www.dnes.bg/notifikacii/2018/03/09/prometei-brani-ruskoto-nebe-600-km-bori-20-celi-ednovremenno.370142", "text": "Руските зенитни системи последен модел С-500 \"Прометей\" или \"Триумфатор-М\" се произвеждат вече серийно в новопостроените заводи на военнопромишления концерн \"Алмаз-Антей\" в градовете Киров и Нижни Новгород, информира в. \"Известия\", като се позовава на вицепремиера Дмитрий Рогозин.\r\nИздание изтъква \"доста високите характеристики\" на новия комплекс - обсег до 600 км, възможност за сваляне на балистични ракети със среден обсег и бойни глави на междуконтинентални ракети във финалната фаза от полета им. \r\nС-500 могат да обстрелват едновременно до 20 цели и да се интегрират с други подобни системи руско производство.\r\nТова осигурява формирането на райони с концентрирана противовъздушна и противоракетна отбрана (ПВО и ПРО), чието \"разбиване\" изисква твърде големи усилия и крие риск от сериозни загуби за противника при липса на гаранции за успех, се казва в статията.\r\nГолемите възможности на С-500, надминаващи на моменти качествата на американските системи THAAD и \"Иджис ашор\" (Aegis Ashore), карат мнозина експерти да се питат може ли да бъде създадена руска национална система за ПРО. \r\nЦелта на новия комплекс обаче е друга. С оглед географското положение на Русия създаването на сигурна ПРО за цялата територия на страната е невъзможно и безсмислено. Затова пък С-500 ще осигури прикриването на цели райони от въздушни, в бъдеще и от космически удари. Така ще бъдат защитени от внезапни атаки критично важни инфраструктурни и военни обекти - позиции на ракетните войски, промишлени зони, флотски бази и др., пояснява изданието.\r\n\"Днес никой не може да постигне военно превъзходство във въздуха над САЩ\" - това обяснява \"много сериозното отношение\" към ПВО, посочва всекидневникът и уточнява, че първите дивизиони С-500 ще пазят въздушното пространство над Москва.\r\nПроизвежданите в Русия средства за ПВО осигуряват на страната стабилен доход от износ на оръжия и появата на С-500 най-вероятно ще засили интереса към руските предложения на този пазар. Тези системи впрочем няма да са евтини, предупреждава \"Известия\".(БТА)", "date": "2018.03.09", "title": "\"Прометей\" брани руското небе! 600 км, бори 20 цели – едновременно"}
{"url": "https://www.dnes.bg/notifikacii/2018/03/09/e-registyr-na-chinovnicite-rushvetchii-spokoino-ne-e-u-nas.370143", "text": "Русия откри електронен регистър, в който ще се вписват данни за държавни служители, уволнени като заподозрени в корупция и изгубили доверие, пише \"Росийская газета\".\r\nСайтът ще предоставя свободен достъп до анкетните данни на съответния чиновник, информация за държавния орган и поста, от който е бил уволнен.\r\nРегистърът с адрес  е формиран с постановление на руското правителство от 5 март.\r\nСпоред статистика на вътрешното министерство миналата година в Русия са регистрирани близо 30 000 престъпления с корупционен характер. Около 27 000 от тях са разкрити.\r\nВ анекс към правителственото постановление, утвърдено от премиера Дмитрий Медведев, се описват нарушенията, заради които едно лице може да бъде включено в \"черния списък\".\r\nПо данни на главния прокурор Юрий Чайка през периода 2016-2017 г. в Русия са били уволнени като изгубили доверие почти 1500 души. \r\nПо този начин се уволняват само хора, извършили груби корупционни нарушения, отбелязва \"Комерсант\" и допълва: \"Ще бъдат преброени всички рушветчии в Русия\".", "date": "2018.03.09", "title": "Е-регистър на чиновниците-рушветчии. Спокойно, не е у нас!"}
{"url": "https://www.dnes.bg/stranata/2018/03/09/snegotopene-a-iazovirite-niama-miasto-za-pritesnenie.370141", "text": "\r\n                        \r\n                        \r\n                        \r\n                    \r\nНа извънреден брифинг снощи ресорните министри, отговарящи за състоянието на язовирите у нас успокоиха, че повод за притеснение няма.\r\n\"Засега няма данни за преливащи реки. Нивата на всички такива в страната са около и над праговете за високи води, което е съвсем нормално за сезона\", обясни пред дежурният хидролог от НИМХ към БАН Снежана Балабанова.\r\nТя информира какво е актуалното състояние на реките в страната, като представи карта, изобразяваща снеготопенето, комбинирано с валежи от вчера.\r\n\"Днес това ще се отрази като оток в реките\", поясни тя.\r\nНа картата се забеляза червен код, съсредоточен в Централна България и по-конкретно - във водосбора на реките Тунджа и Янтра.\r\nЧрез втора карта за сравнение на прогнозите, Снежана Балабанова посочи, че актуалната информация към този момент за река Янтра при Велико Търново, показва, че водните стоежи са около 260, което не било притеснително.\r\n ", "date": "2018.03.09", "title": "Снеготопене, а язовирите? Няма място за притеснение!"}
{"url": "https://www.dnes.bg/football/2018/03/09/iunaited-vs-livyrpul-koi-e-po-skyp.370144", "text": "Манчестър Юнайтед – Ливърпул е гвоздеят от 30-ия кръг на английската Висша лига. Това заяви редакторът на Gol.bg Веселин Коларов в предаването  по . Той направи съпоставка между цените на двата най-титулувани клуба на Острова, позовавайки се на авторитетния сайт Transfermarkt. \"Юнайтед е с почти 200 милиона евро по-скъп.  В Топ 5 на най-високо оценените футболисти в отборите има голяма разлика. Тя се отличава най-много при Алексис Санчес (70 млн. евро), който заема 3-то място при \"червените дяволи\" и вторият най-скъп играч на \"мърсисайдци\" Садио Мане (50 млн. евро)\", обясни гостът. Той заяви още, че френският национал Пол Погба (90 млн. евро) е №1 по този показател сред двата гранда, но припомни и проблемите, които халфът има в последно време с мениджъра на Юнайтед Жозе Моуриньо. По думите му, дербито на \"Театъра на мечтите\" се явява като директна битка за сребърните медали във Висшата лига, тъй като титлата на Манчестър Сити едва ли подлежи на съмнение. ", "date": "2018.03.09", "title": "Юнайтед vs. Ливърпул: Кой е по-скъп?"}
{"url": "https://www.dnes.bg/stranata/2018/03/09/chelen-sblysyk-8-godishno-i-myj-v-kritichno-systoianie.370152", "text": "8-годишно дете и мъж са с опасност за живота, след като два автомобила са се сблъскали на пътя между град Първомай и село Градина, съобщават от Областната дирекция на МВР - Пловдив.Сигналът за пътнотранспортното произшествие е подаден минути преди 19:00 часа снощи.\"Мерцедес\" е предприел изпреварване, навлязъл е в лентата за насрещно движение и се е ударил в лек автомобил \"Сузуки\".В болница са откарани двамата водачи – 45-годишен мъж от Първомай и 37-годишен мъж от Асеновград, както и 8-годишно момиче, пътувало във втората кола.По данни на лекарите, състоянието на по-възрастния шофьор и на детето, е е тежко.Извършен е оглед на местопроизшествието. На водачите на МПС-ата е взета кръвна проба. Образувано е досъдебно производство.", "date": "2018.03.09", "title": "Челен сблъсък! 8-годишно и мъж в критично състояние"}
{"url": "https://www.dnes.bg/politika/2018/03/09/prokuror-ne-pipaite-zakonite-za-otdelni-sluchai.370145", "text": "\r\n                        \r\n                        \r\n                        \r\n                    Премиерът Бойко Борисов разпореди на министрите на правосъдието и вътрешните работи Цецка Цачева и Валентин Радев текстовете в Наказателния кодекс, касаещи неизбежната отбрана, да бъдат прецизирани.Припомняме, че искането на министър-председателя идва след разразилия се казус от последните дни в Пловдив, където лекар простреля смъртоносно мъж, който се опитвал да обере гаража му.\n\n\nСлед случая последва и лавинообразна обществена реакция с протести както в Пловдив, така и в София за освобождаването на д-р Иван Димитров, а и за законодателни промени.\"Не може от отделен случай да се търси промяна в основен наказателен закон. Трябва да погледнем нещата в правен, социален и политически аспект. Малко държави в Европа имат такъв член 12, както ние. Прокуратурата не може да бъде орган, който да се занимава с управление на кризи, като реакцията на хората.Не беше нормално някои от медиите да обвиняват прокуратурата в мълчание. Не трябва едно гражданско недоволство да минава на политическа вълна\" обясни бившият зам.-градски прокурор на София Роман Василев.Юристът посочи пред , че при евентуална промяната на законодателството трябва да се търси баланс между практиката, народопсихологията и опита.\"Не мога да се съглася институтът на неизбежната отбрана да бъде разширен до такава степен, каквато се предлага. Така всеки ще се сдобие с оръжие и ще го използва къде правомерно, къде неправомерно. Българското законодателство не бива да се пипа поради отделни случаи\", подчерта Василев.", "date": "2018.03.09", "title": "Прокурор: Не пипайте законите за отделни случаи!"}
{"url": "https://www.dnes.bg/sofia/2018/03/09/edin-potynal-glas-opasen-most-debne-peshehodci-i-shofiori.370077", "text": "Сигнал за необезопасен мост на ул. \"Деспот Слав\" в столичния квартал \"Павлово\" бе от гражданин към Столичната община чрез платформата HelpBook.\r\nЧрез нея той ни запознава с това, че състоянието на моста е такова от години, както се вижда от приложената от Google Street View снимка (снимката по-горе, бел.ред.), подчертава авторът на сигнала, отбелязвайки, че по този начин се създава опасност за пешеходците и шофьорите - да паднат в канала. \r\nГражданинът уточнява, че вече е подавал сигнал към Столичната община за този случай на 21.04.2017 г. Тогава е получил отговор от администрацията на район \"Витоша\" от 29.06.2017 г., в който твърдят, че проблемът е насочен по компетентност до Дирекция \"Транспортна инфраструктура\" към Столичната община.\"По случая след тази дата в район \"Витоша\" няма постъпила последваща информация\", четем в документа, изпратен до гражданина и подписан от Борислав Томирков, зам.-кмет на СО район \"Витоша\".\"И нещата спират дотук, без разрешаване на проблема\", коментира сигнализиращият, подчертавайки, че състоянието на моста е същото и не са предприети никакви действия.Той ни отвежда на една виртуална разходка в района, питайки се трябва ли някой да пострада, за да бъде обезопасен този мост.На снимките от преди няколко дни се вижда положението в момента:\r\nНа моста има място да мине една кола (това се вижда по мокрите следи от гумите на преминалите автомобили), а от тази снимка се добива представа за това какво виждат шофьорите, идвайки отдолу:\"Представете си, че пешеходец минава по моста по тъмно и бива застигнат от кола, идваща отдолу. Ако шофьорът не знае, че има мост, и реши да отбие встрани, за да мине на безопасно разстояние от пешеходеца, твърде вероятно е колата да падне в канала\", коментира авторът на сигнала.\"Надявам се Столичната община да предприеме нужните действия за укрепване и обезопасяване на моста в кратки срокове\", пише още той.Ако видите нередност, проблем, с който се сблъсквате всеки ден и искате да подадете сигнал - направете го онлайн в !\r\nПлатформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.03.09", "title": "Един потънал глас: Опасен мост дебне пешеходци и шофьори!"}
{"url": "https://www.dnes.bg/obshtestvo/2018/03/09/borbata-na-asia-da-ima-bebence-ot-pochinaliia-si-syprug.370130", "text": "Една майка се бори да роди дете със замразения генетичен материал на загиналия си съпруг, но здравна наредба засега я спира. В нейната битка се включва и омбудсманът Мая Манолова.\r\nИсторията на Ася и съпругът й започва като на хиляди двойки у нас. На 20 юни 2017 г. те замразяват ембриони, но заради здравословен проблем при жената процедурата се отлага. Две седмици по-късно - на 13 юли, съпругът на Ася умира при трудова злополука, разказва \"\". \r\nСлед инцидента тя решава, че иска да сбъдне общата им мечта. Отива в клиниката, за да завърши процедурата. Лекарят се съгласява, но седмица по-късно получава покана да подпише документ за унищожаване на материала.\r\nАся е в шок, защото при подписването на договора нямало подобни условия, каквито били записани в Наредба 28 на здравното министерство от 2007 г.\r\nТя търси помощ от самото министерство, Агенцията по трансплантации и от Мая Манолова. Омбудсманът изпраща писмо с искане от здравния министър да отмени наредбата за забрана на инвитро след смъртта на партньор. \r\nИ в момента в здравното министерство работна група готви промяна в текстовете. Работата по тях е започнала още през 2013 г., но заради честите смени в ръководството все още не са финализирани.Ася постоянно проверява дали промените са качени за обществено обсъждане, но подозира, че забавянето е заради правен казус. Въпросът дали детето ще бъде официален наследник на бащата, щом е заченато след смъртта му, забавя процеса за промяна в наредбата.\r\nЮристи обяснили, че това е превантивна мярка срещу злоупотреби в случаи на възможност за голямо наследство.\r\n\"Надеждата да имаме дете ме крепи\", казва 38-годишната Ася. Със съпруга си мечтали да имат дете и продали са част от имота си, за да платят първоначалната вноска за процедурата. Жената е решена, че ако се наложи, ще изтегли кредит за останалите 4000 лв., за да завърши процедурата. \r\nГенетичният материал на загиналия съпруг и на Ася се съхранява в инвитро клиника. Ембрионите са блокирани до настъпване на промяна. Вариантите са жената да се откаже и те да бъдат унищожени или да се изчака промяната в наредбата.", "date": "2018.03.09", "title": "Борбата на Ася: Да има бебенце от починалия си съпруг"}
{"url": "https://www.dnes.bg/usa/2018/03/09/trymp-se-sreshta-s-kim-chen-un-postignat-e-goliam-napredyk.370131", "text": "Президентът на САЩ Доналд Тръмп заяви тази нощ, че е постигнат \"голям напредък\" със Северна Корея, но санкциите срещу нея ще останат до сключването на споразумение, предоха осведомителните агенции.\r\n\"Ким Чен Ун е говорел пред южнокорейските представители за денуклеаризация, не само за замразяване на ядрените си оръжейни програми\", написа Тръмп в Twitter.\n\"Също без ракетни тестове на Северна Корея през този период време. Голям напредък бе постигнат, на санкциите ще останат, докато бъде постигнато споразумение\", пише президентът на САЩ и добавя: \"Срещата се планира\". \r\nТръмп е приел поканата за среща с лидера на Северна Корея, като мястото и датата ще бъдат определени допълнително, съобщи говорителката на Белия дом Сара Сандърс.\r\n\"Президентът Тръмп оцени високо приятните думи на южнокорейската делегация и президента на Южна Корея Мун. Той ще приеме поканата за среща с Ким Чен Ун на място и във време, които ще бъдат определени. Очакваме денуклеаризация на Северна Корея. Междувременно всички санкции и максимален натиск трябва да останат\", се казва в изявлението на Сандърс.\r\nПреди това директорът на южнокорейската Служба за национална сигурност Чун Ею Йо, който оглавява делегация във Вашингтон, съобщи, че Ким Чен Ун е обещал да се въздържа от нови ядрени и ракетни тестове. Пратеникът на Сеул каза още, че Тръмп изразил желание да се срещне с лидера на Севера до месец май.", "date": "2018.03.09", "title": "Тръмп се среща с Ким Чен Ун, постигнат е \"голям напредък\""}
{"url": "https://www.dnes.bg/zvezdi/2018/03/09/ornela-muti-na-63-goliamoto-ime-na-italianskoto-kino.370059", "text": "\nНа 9 март рожден ден празнува една от големите звезди на италианското и европейско кино - Орнела Мути. Тя е родена през 1955 година в италианската столица Рим с името Франческа Романа Ривели.\r\nВ своята кариера, стартирала в началото на 70-те години на XX век, Орнела Мути е участвала в повече от 60 филма, като има спечелени и редица престижни награди.\r\n\r\nБащата на голямата актриса е неаполитанец, а майка й е естонка с руски корени. Баба й и дядо й по майчина линия са имигранти в прибалтийската страна от Санкт Петербург.\r\nИма по-голяма сестра – Клаудия.\r\nВ юношеските си години Орнела работи като модел, а дебюта й в киното е едва на 15 години. Това става през 1970 година във филма „La Moglie più bella“ (Най-красивата съпруга).\r\nВ началото на своята кариера Мути е популярна само в своята родина. Това обаче се променя през 1980 година, когато младата актриса прави дебюта си в англоговорящ филм с ролята на принцеса Аура във „Флаш гордън“.\r\nПрез 1994 година списание \"Class\" определя Орнела Мути като най-красивата жена в света.\r\nОрнела Мути има 3 деца – 2 дъщери и един син. Синът й Андреа Факинети също е актьор.\r\nОт 2008 година голямата актриса пусна и своя линия бижута. Те се продават в специални магазини на марката в Париж, Милано, Рим, Москва, Рига и други градове.\r\nПреди години италианската актриса получи условна присъда и глоба, защото излъгала, че е болна, за да пропусне участие в театрална постановка. Вместо това тя е била на вечеря с Владимир Путин. Съдът установи, че през декември 2010 г. тя е убедила лекар да й издаде фалшив болничен, че има ларингит и не може да изпълнява ролята си в постановка в театър в град Триесте, за която получила хонорар от 25 000 евро.", "date": "2018.03.09", "title": "Орнела Мути на 63: Голямото име на италианското кино"}
{"url": "https://www.dnes.bg/health/2018/03/09/kak-da-se-izsledvame-za-zaushka-peritonit.370118", "text": "В сезона на респираторните вирусни инфекции циркулират редица вируси, които стават повод за епидемична обстановка и често отсъствие както на учещи, така и на работещите. Заушката е инфекция, която се характеризира със сезонност основно – месеците март и април. Заушка или наричано още епидемичен паротит е остро инфекциозно заболяване, което се характеризира с доброкачествено засягане на околоушната жлеза и възможност за засягане на други екзокринни жлези (панкреас, яйчници, тестиси). Причинител на заболяването е паротитният вирус. Източник на инфекцията е болен или човек с нетипично или безсимптомно протичане. Механизмът на предаване на инфекцията е въздушно-капков – излъчване чрез слюнката при говор, кихане или кашляне, както и заразяване по контактно-битов механизъм. Заушката е заразно заболяване, към което хората са силно възприемчиви. Имунитетът след прекарана инфекция е пожизнен. Инкубационният период на заболяването е 12-35 дни. След неговото изтичане настъпва влошаване в общото състояние, покачване на температурата. Децата могат да се оплакват от наличието на шум и болки в ушите. Околоушните жлези отичат, стават болезнени. Най-често засягането е едностранно и след няколко дни се засяга и възпалява и другата жлеза. Обратно развитие настъпва на 4-5 ден с нормализиране на температурата и спадане на отока.  ", "date": "2018.03.09", "title": "Как да се изследваме за заушка (перитонит)"}
{"url": "https://www.dnes.bg/za-da-se-razbirame/2018/03/09/5-te-otlichitelni-cherti-na-deteto-ot-zodiia-deva.370108", "text": "Децата, родени под знака на Дева, са сред най-грижовните и сладки мъничета в зодиака. Понякога може да ви изправят на нокти с пакостите си, но лъчезарната им усмивка бързо ще изтрие яда ви като с магическа пръчица.Вижте кои са 5-те характерни черти на хлапетата от зодия Дева.Още от ранна детска възраст ще откриете, че мъничето Дева обича да помага и да съдейства, за каквото и да го помолите. Когато стане време за вечеря, то с готовност ще предложи да помогне за подредбата на масата или сервирането на чиниите. Децата Деви често предлагат своята помощ и това ги превръща в една от най-миролюбивите и добронамерени зодии.Щом сте родители на дете Дева, трябва да сте много добре подготвени и обосновани, когато поставяте правилата вкъщи. Девите са сред най-умните и находчиви зодии и бързо ще открият пролуките във вашите методи на възпитание. Затова бъдете готови да отговаряте на много логично зададени въпроси, чиито отговори ще ви затруднят максимално.", "date": "2018.03.09", "title": "5-те отличителни черти на детето от зодия Дева"}
{"url": "https://www.dnes.bg/usa/2018/03/09/dryzka-sreshta-svetyt-komentira-trymp-i-kim-chen-un.370146", "text": "Доналд Тръмп прие поканата на севернокорейския лидер Ким Чен Ун за безпрецедентна среща на върха, за да обсъдят бъдещето на ракетно-ядрената програма на изправения пред доста проблеми режим в Северна Корея, пише \"Гардиън\".\r\nАко срещата действително се състои, тя ще бъде първата между двете страни. Пхенян отдавна се стремеше към такава среща на върха със САЩ, която да отразява притежавания от него според режима статут на регионална военна сила.\nПрез 2000 г. Бил Клинтън беше близо до среща с бащата на Ким Чен Ун - Ким Чен Ир, но до края на управлението на бившия американски президент през януари 2001 г. така и не бяха постигнати необходимите договорености.\r\n\"Индипендънт\" пише, че през първата година от мандата на Тръмп постоянно е присъствала сянката на все по-голямата войнственост на Пхенян, която е подложила на изпитание капацитета на международната дипломация и е събудила призрака на ядрената война.\r\nСамият Тръмп неведнъж се е заричал, че никога няма да повтори грешката на предшествениците си да бъде въвлечен в продължителните преговори, на които Северна Корея винаги е изкопчвала отстъпки от САЩ, но е запазвала ключови елементи от ядрената си програма, посочва \"Ню Йорк таймс\".\r\nДа се срещне с Ким тъкмо сега, а не в края на преговори, когато вероятно Америка щеше да е постигнала отстъпки от страна на КНДР, е огромен жест на президента. Но Тръмп и Ким имат склонност към дръзки и драстични ходове, а личното им участие в бъдещи преговори означава, че разговорите може да поемат в неочаквани посоки, коментира вестникът.\r\n\"Уолстрийт джърнъл\" определя приемането на поканата от американския президент за среща със севернокорейския лидер като исторически дипломатически пробив.\r\n\"Файненшъл таймс\" пък изтъква, че тихата дипломация на южнокорейския президент Мун Дже Ин е дала тласък за напредък на Корейския полуостров.\r\n\"Вашингтон пост\" подчертава, че решението на Тръмп да приеме да участва в такава среща видимо крие и значителен риск, защото тя ще се състои без категоричните предварителни условия, поставяни от предишните правителства на САЩ. \r\n/БТА/\r\n ", "date": "2018.03.09", "title": "Дръзка среща! Светът коментира Тръмп и Ким Чен Ун"}
{"url": "https://www.dnes.bg/stranata/2018/03/09/predlagat-istorika-plamen-pavlov-za-pocheten-grajdanin-na-tyrnovo.370158", "text": "Историкът проф. Пламен Павлов е предложен за почетен гражданин на Велико Търново. Предложението е подкрепено от всички членове на комисията в Общинския съвет, която е разгледала постъпилите номинации, съобщи председателят на Общинския съвет Венцислав Спирдонов пред БТА.\r\nПреподавателят в катедра \"Стара и средновековна история\" във ВТУ \"Св. св. Кирил и Методий\" проф. Пламен Павлов е издигнат за почетен гражданин на старата столица от дирекционния съвет на Регионалния исторически музей.\r\nВ предложението се посочва, че той има стотици публикации в престижни национални и международни издания, в които прави ценни научни открития, а от 1984 г., когато става преподавател във Великотърновския университет, животът му е свързан завинаги с Велико Търново.\r\nРешението на комисията е подкрепено и със становище на кмета Даниел Панов, уточни Спирдонов.\r\nРешението ще бъде предложено за гласуване от общинските съветници на тържествената сесия на Великотърновския общински съвет на 22 март - празникът на Велико Търново.", "date": "2018.03.09", "title": "Предлагат историка Пламен Павлов за почетен гражданин на Търново"}
{"url": "https://www.dnes.bg/obshtestvo/2018/03/09/lekuval-romi-te-go-obirat-i-drugi-istorii-za-lekaria-ubil-kradec.370149", "text": "Лекува роми, а те го обират. Бабаит човек, а се разплакал като видял ранено дете. Ходи по-рано на работа и си тръгва по-късно. Обожава децата си, а жена си поискал с букет от 3000 рози.Тези и други истории разказват близки и познати за рентгенолога Иван Димитров, който за няколко часа стана един от най-известните лекари у нас, след като застреля крадец край дома си.Убитият Георги Джевизов – Плъха също е ром, с няколко излежани присъди за кражби.\"Основно лекуваме хора от малцинствата. Въпреки че сме получавали заплахи за живота си и продължаваме да получаваме от тях, доктор Димитров казваше, че всеки човешки живот е важен и ако едно същество е добро, ти също трябва да си добър към него\", разказват колеги на лекаря от УМБАЛ-Пловдив пред \"168 часа\".\n\n\n\nКолегите му са сигурни, че той го е направил при самозащита и това е бил единственият начин да опази себе си и имуществото си.Иван Попов, един от младите лекари в болницата казва, че му помагал да навлезе в работата. Спомня си преди време, когато са били на гости на д-р Димитров, заедно с други негови колеги, той самият споделил, че в дома му е станала кражба.\"Аз останах до последно, като му помагах да разчисти масата - спомня си младежът. - Под беседката на двора беше извадил телевизор. Направи ми впечатление, че си го прибира и ми стана смешно. Попитах го защо, а той ми каза: \"Тук постоянно влизат и крадат каквото могат. Беше странно, защото дворът е малък и трудно се влиза в него, а имаше и други къщи наоколо. Тогава той ми се оплака, че си е патил и затова прибира всичко. Определено не е било прецедент, случилото се преди дни\".Той споделя, че лекарят бил изключително привързан към дъщерите си.\"Когато се роди първата, той се радваше като малко дете - спомня си колегата му. - Всеки ден разказваше за нея, дори и обикновените битовизми как примерно е паднала и си е ожулила коляното. Така го представяше, сякаш е станало нещо страшно. Преживяваше го много\".За съпругата си Жулиета д-р Димитров разказвал, че се запознал с нея благодарение на техен общ познат в родното й село Крумово.\"Още като я видях, разбрах, че това е моето момиче\", казвал пред останалите лекари. Малко след като се запознали той дори отишъл до дома й с 3000 рози.\"Обсипал къщата й с тях и я направил истински щастлива - споделят още те. - Каза, че го е сторил само за да покаже чувствата си. И други негови приятели могат да го потвърдят, защото и на тях е разказвал за този жест. Обича я безкрайно много\".Познати на семейството твърдят, че те винаги са живели в Пловдив, но често през почивните дни ходели до селото на съпругата му.Семейството на Димитров спазвало една и съща традиция всяка година. Те задължително лятото ходели на море в Гърция. Почивката на лекаря била важна за него, тъй като на дежурствата, които кара в болницата, се случвало да идват както 50, така и 150 човека само за ден.\"Той е винаги точен по отношение на работата си, тоест идва винаги половин час по-рано и си тръгва половин час по-късно от болницата - разказват колеги на Иван. - За него това е много важно и постоянно го повтаря. Веднъж един от отделението закъсня и той като го видя, разбира се, не му се скара, но му каза: \"Недей, защото сам знаеш, че и секундите са важни понякога, нали затова сме лекари, за да сме точни\".Голяма част от познатите на лекаря го определят и като чувствителен човек.\"Всеки го гледа, че е висок и здрав мъж, но не знаят всъщност как изпитва всяко нещо, което вижда и чува - разказва колега на Иван. - Преди години беше станала катастрофа в Пловдив и в една от колите имаше дете. То не беше тежко ранено, но когато го вкарваха в болницата, докторът го видя на входа. Гледаше към него няколко минути и тогава очите му се насълзиха. Не можех да повярвам, но се разплака. Просто седеше, гледаше детето и сълзите му се стичаха по бузите. Това се случи само за момент, а след това се обърна и тръгна\".", "date": "2018.03.09", "title": "Лекувал роми, те го обират! И други истории за лекаря, убил крадец"}
{"url": "https://www.dnes.bg/bulgaria/2018/03/09/tejka-katastrofa-s-tri-tir-a-zatvori-e-79.370164", "text": "Затвориха пътя Е-79 заради тежка катастрофа, съобщиха от полицейската дирекция в Монтана. Три ТИР-а са се сблъскали на пътя Е-79 в 6:50 часа тази сутрин в района на село Смоляновци,.\r\nДвижението е пренасочено по пътя III-112 през село Горна Вереница. На мястото веднага е изпратена оперативна група.Към момента няма данни за жартви и ранени.", "date": "2018.03.09", "title": "Тежка катастрофа с три ТИР-а затвори Е-79"}
{"url": "https://www.dnes.bg/sofia/2018/03/09/sled-snega-dupki-stolichnata-obshtina-gi-pochva-pylni-gi.370147", "text": "След подобряване на метеорологичните условия започна активна работа за отстраняване на появилите се дефекти по булеварди и улици в София, по които не е ремонтирана настилката, а след обилния снеговалеж и топенето се отвориха дупки.Това обяви инж. Васил Начевски, директор на Дирекция \"Транспортна инфраструктура\" към Столичната община.\"Не е въпрос на некачествен асфалт, а на амортизирана настилка, няма дефекти на рехабилитирани улици и булеварди\", категоричен бе той пред БНТ.Инж. Начевски увери, че се работи усилено, за да се отстранят по най-бързия начин дефектите.\"При добри метеорологични условия до 2-3 седмици състоянието ще бъде много по-добро\", обеща той.", "date": "2018.03.09", "title": "След снега – дупки! Столичната община ги почва, пълни ги..."}
{"url": "https://www.dnes.bg/world/2018/03/09/kamikadze-se-vzrivi-v-kabul-nai-malko-7-jertvi.370167", "text": "Камикадзе се взри в афганистанската столица Кабул, най-малко седем души са загинали.\"Нападението изглежда беше насочено срещу събралите се да отдадат почит на Абдул Али Мазари, политически лидер от шиитското малцинство на хазарейците, убит от талибаните през 1995 г.\", съобщи заместник-говорител на вътрешното министерство, цитиран от Reuters и БТА.Атентаторът бил спрян на контролен пункт и именно там задействал взривното устройство. При атаката са загинали един полицай и шестима мирни граждани.Групировка, свързана с Ислямска държава, пое отговорността за серия от нападения срещу шиитски джамии и места, където се събират хазарейци.Много афганистански и западни представители на силите за сигурност обаче изразяват съмнения, че тя ги организира самостоятелно.", "date": "2018.03.09", "title": "Камикадзе се взриви в Кабул, най-малко 7 жертви"}
{"url": "https://www.dnes.bg/politika/2018/03/09/jozef-dol-cenim-visoko-rabotata-na-pravitelstvoto.370151", "text": "Европейската народна партия /ЕНП/ оценява високо работата на правителството на премиера Бойко Борисов и парламентарното мнозинство около ГЕРБ в Народното събрание, заяви председателят на ЕНП Жозеф Дол на работна закуска с председателя на ПГ на ГЕРБ и заместник-председател на партията Цветан Цветанов, съобщиха от ГЕРБ.\r\nНа срещата Цветанов е запознал Дол с политическата обстановка в България и с изпълнението на приоритетите на Българското председателство на Съвета на ЕС. Дол е подчертал, че стабилността в България, която се гарантира от работата на правителството и мнозинството, дава допълнителни гаранции за стабилността в целия регион на Балканите. \r\nЦветан Цветанов е посочил, че стремежът на България е с гарантирането на европейските перспективи пред страните от Западните Балкани да се гарантира още повече сигурността на целия ЕС и стабилността в региона.\r\nПредседателят на ЕНП Жозеф Дол и заместник-председателят на ГЕРБ Цветан Цветанов са се обединили около извода, че кохезионната политика е от изключителна важност както за региона, така и за целия ЕС, и са оценили предстоящия днес форум в София на Групата на ЕНП в Комитета на регионите като отлична възможност за дебатиране на проблемите и предизвикателствата пред отделните региони на ЕС.", "date": "2018.03.09", "title": "Жозеф Дол: Ценим високо работата на правителството!"}
{"url": "https://www.dnes.bg/notifikacii/2018/03/09/jenskata-zaplata-s-chetvyrt-pod-myjkata-dokoga.370153", "text": "\r\n                        \r\n                        \r\n                        \r\n                    Женската заплата е с четвърт под мъжката. Най-голямата разлика във възнагражденията има в Здравеопазването. Мъжете взимат с 25% повече заплати от жените, показват данните на Националния статистически институт.Средната заплата за цялата 2016 г. е 11, 379 лв., това означава, че на месец работниците са взели средно по 948 лв. за труда си, като мъжете получават 212 лв. повече от жените.\n\"Това е несправедливо! По-лошото е, че тази тенденция се задълбочава. По-важно е да говорим какво се прави, за да се реши този проблем. Жените предприемачи примерно имат по-труден достъп до финанси\", посочи финансистът Мика Зайкова.Пред  актьорът Сашо Дойнов разгледа казуса през призмата на хумора, но в едно беше категоричен – тази неправда трябва да секне.\"Харесвам жените още от дете. Искам заплатите им да са по-високи от нашите. Против тази несправедливост съм! Възнагражденията им трябва да се качват шеметно и да ни гледат нас мъжете, защото малко останахме\", коментира артистът.Подходът на гостите към неравнопоставеността във финансово отношение между мъжете и жените бе различен, но се съгласиха, че човек трябва да получава възнаграждение на базата на това, което произвежда, а не на полов принцип. ", "date": "2018.03.09", "title": "Женската заплата – с четвърт под мъжката. Докога?"}
{"url": "https://www.dnes.bg/politika/2018/03/09/pravomoshtiia-za-kevr-kontrol-na-sdelkite-s-erp-tata.370155", "text": "КЕВР да може да контролира сделките, когато се продават значителни дялове от енергийни дружества. Такива промени в Закона за енергетиката са внесли \"Обединени патриоти\".\nПредложенията идват след шумния скандал с продажбата на ЧЕЗ на малко известната пазарджишка фирма \"Инерком\".Законопроектът предвижда да се разширят правомощията на КЕВР и да се запълнят празноти в сега действащия закон. С текстовете Комисията ще може да се намесва и разрешава сделки, когато се продават повече от 20% от капитала на търговски дружества, които имат лиценз за пренос или разпространение на електрическа, топлинна енергия или газ.Ако не се спазва новосъздадената разпоредба ще се отнема лиценза на дружеството, е записано още в проекта.\r\nСпоред вносителите разпоредбата е необходима, за да бъде защитен българския интерес и националната сигурност, както и да се гарантира прозрачност в един от най-важните сектори в икономиката.\r\nОт съществено значение е дружествата-купувачи да бъдат стратегически инвеститори, които да могат да гарантират дългосрочното устойчиво развитие на енергийната система на страната, се отбелязва още в мотивите.", "date": "2018.03.09", "title": "Правомощия за КЕВР: Контрол на сделките с ЕРП-тата"}
{"url": "https://www.dnes.bg/festivali/2018/03/09/fortisimo-v-klas-praznuva-v-5-grada-na-5-sceni.370171", "text": "\r\n                        \r\n                        \r\n                        \r\n                    \"Фортисимо в клас\" празнува финал на 5 сцени. С публика от над 22 000 деца тази година образователната програма гостува в 5 града - София, Враца, Пловдив, Плевен и Видин.\r\n\"Фортисимо в клас\" е направено по сходна програма на \"Пасифик Симфони Оркестра\" в Америка, но сме го видоизменили - тази и миналата година сме сложили гъдулка, Печенката преподава бийтбокс на децата. Това е единствената национална образователна програма. Покрай играта учим децата на квалитетната класическа музика\", обясни диригентът Хари Ешкенази пред \r\nФлейтистът Мария Костадинова е един от учителите в програмата \"Фортисимо в клас\". В \"България сутрин\" тя посочи, че удоволствието е огромно, а децата очакват с нетърпение преподавателите и искат автографи от тях. \r\n\"В уроците по инструменти им представяме известни теми от филми и игри, по този начин те още повече се запленяват\", отбеляза тя.\r\n\"Използваме Холивуд като мост, за да ги научим на класическа музика\", допълни Хари Ешкенази.\r\n ", "date": "2018.03.09", "title": "\"Фортисимо в клас\" празнува в 5 града на 5 сцени"}
{"url": "https://www.dnes.bg/football/2018/03/09/grisho-sreshtu-verdasko-na-mastyrsa-v-indiyn-uels.370156", "text": "Испанецът Фернандо Вердаско ще бъде първият съперник на българина Григор Димитров в турнира в Индиън Уелс, който е с награден фонд от 7,97 милиона долара.В срещата от първия кръг Вердаско се наложи с 6:2, 1:6, 6:2 над аржентинеца Гуидо Пея и във втория кръг ще срещне поставения под №3 българин, който се класира за тази фаза на надпреварата без игра.Двубоят между Димитров и Вердаско е част от съботната програма на турнира, а началният му час ще бъде определен допълнително. По-късно тази вечер Димитров стартира участието си на двойки, където ще си партнира с аржентинеца Хуан Мартин дел Потро. Техни съперници в първия кръг са опитните испанци Марк Лопес и Фелисиано Лопес.", "date": "2018.03.09", "title": "Гришо срещу Вердаско на Мастърса в Индиън Уелс"}
{"url": "https://www.dnes.bg/stranata/2018/03/09/opasen-most-a-burgazlii-ogradi-gi-ne-spirat.370159", "text": "\nЕдин от символите на Бургас - мостът, е в тежко състояние след зимата. Над морето са надвиснали ламарини от укрепващата конструкция, липсват плочки и висят осветителни кабели. \r\nПреди седмица в началото на моста бяха поставени огради, с цел да ограничат достъпа до съоръжението и да предотвратят евентуални инциденти. \r\nТова обаче не спира мнозина, които отварят оградите и се разхождат по опасния мост. \r\nОбщинско предприятие \"Общински имоти\" е ангажирано с отстраняването на повредите и се очаква да започне ремонт в началото на следващата седмица, информира \"Булфото\".", "date": "2018.03.09", "title": "Опасен мост! А бургазлии огради ги не спират"}
{"url": "https://www.dnes.bg/sofia/2018/03/09/za-2-leva-po-4-linii-ot-7-april-trygva-noshtniiat-avtobus.370179", "text": "\r\n                        \r\n                        \r\n                        \r\n                    София реши – пуска нощен градски транспорт! Първите нощни автобуси ще тръгнат на 7 април – в нощта на Великден. Проектът е експериментален и ще продължи до края на годината. \"Ако се окаже, че към нощният градски транспорт има интерес, той ще стане постоянен\", обяви столичния зам.-кмет на транспорта Евгени Крусев.Нощните автобуси ще се по четири линии, сборният им пункт ще бъде площад \"Княз Александър I\", където хората ще могат да се прекачват, информира .\n\nНа площада, където се пресичат четирите линии, всеки пристигнал автобус ще изчаква 5 минути, за да може пътниците да извършат трансфер. Спирката ще бъде обозначена като автобусна, уточниха от Центъра за градска мобилност.Линиите са номерирани като N1, N2, N3 и  N4, и ще се движат съответно по маршрути: ж.к. \"Люлин 1,2\"- ж.к. \"Младост 4\" с 50 спирки, кв. \"Обеля\" – ж.к. \"Студентски град\" с 38 спирки, ж.к. \"Овча Купел 2\" – ж.к. \"Левски\" (Автостанция Изток) – 33 спирки  и ж.к. \"Дружба 2\" – ж.к. \"Гоце Делчев\" - 49 спирки в едната посока и 55 в другата.Билетът за всички нощни маршрути ще е един на цена 2 лева. Той ще важи за цялата нощ и ще има дата. Билетът ще се продава от кондуктор, какъвто ще има във всеки автобус и няма да има нужда да се продупчва. В нощните автобуси ще има и засилени мерки за сигурност. Във всеки от  тях ще има паник бутон и преграда, която ще разделя шофьора от  пътниците. Ще има и видеонаблюдение.От Общината са говорили с различни фирми да купуват на служителите си ваучери за нощния градски транспорт вместо за такси.Рейсовете ще се движат от 0 до 4 ч. през нощта на интервал от 40 минути.Спирките на нощните автобуси ще бъдат обозначени със специален знак. Ако няма хора на спирката, автобусът няма да спира. Ако някой иска да слезе, трябва да заяви това с натискане на бутон.Както и с дневния градски транспорт, така и с нощния пътниците ще могат да следят на всяка спирка кога ще дойде автобусът. Справка ще може да се направи и в сайта на Центъра за градска мобилност. ", "date": "2018.03.09", "title": "За 2 лева по 4 линии от 7 април: Тръгва нощният автобус"}
{"url": "https://www.dnes.bg/index/2018/03/09/poetyt-dobromir-banev-falshiv-moi-profil-iska-pari.370208", "text": "Поетът Добромир Банев алармира, че \"доброжелател\" e откраднал неговите данни и снимки и e създал свой профил във Facebook.\"Възмутен съм, че няма ред и регламент в социалната мрежа\" - каза потърпевшият пред Dnes.bg.Той разказа, че преди малко повече от две часа научил за измамата от фотографката на последната му книга: \"Аз съм в другото такси\".\"Evelinna Takova: Това е профилът на мой приятел, от който е открадната самоличността, снимките...\" - гласи постът й, с който информира Добромир Банев.От фалшивия профил, който е пълен със снимки на Банев, но е на някой си Ferguson Andrea Kane, се \"вее\" призив за набиране на средства за рожден ден на дете, което го е притеснило.\"От системен оператор на социалната мрежа разбрах, че има още един фалшив профил\" - добави писателят.В момента личният му профил във Facebook е блокиран. А това е един от фалшивите: ", "date": "2018.03.09", "title": "Поетът Добромир Банев: Фалшив мой профил иска пари!"}
{"url": "https://www.dnes.bg/politika/2018/03/09/ninova-ot-fb-do-dol-razdeliate-bylgarskoto-obshtestvo.370209", "text": "\r\nТова написа лидерката на БСП Корнелия Нинова във фейсбук и продължава:\n\"Приемаме като тъжна шега думите Ви, че българските села се развиват непрекъснато. Отдаваме ги на това, че Вие не сте виждали българско село. Радваме се, че българският министър-председател е \"най-успешният шеф в Европа\" и вече е задминал г-жа Меркел и Г-н Макрон, но се питаме защо лидери от Вашето политическо семейство не го оценяват подобаващо и не ни желаят в Шенген и Еврозоната заради корупцията в управлението на този \"успешен\" премиер. \r\nНе чухме и оценката Ви за това, че ГЕРБ оттеглиха Истанбулската конвенция, на която толкова държите. Дали това не стана и под натиска на българските социалисти, които според Вас не съществуват, заедно със 70% от българите. Мълчите и за грандиозния международен скандал, в който ни забърка Вашият приятел Бойко с криминалната продажба на ЧЕЗ, навръх председателството. \r\nНе се ли притеснявате и че парите на европейските данъкоплатци потънаха в преградното съоръжение на външната граница на Европа, което се разследва от българската прокуратура. Много въпроси без отговори. \r\nГ-н Дол, казвате, че \"успехът на България се основава на отношението на ГЕРБ към всеки човек\". Надявам се, че в това - “всеки човек”, включвате и онези хиляди българи, които всяка седмица протестират на улиците на България срещу правителството. По техните думи успехът на страната ни минава през оставката на Борисов.\r\nГ-н Дол, винаги сте добре дошли в България. Ние сме гостоприемен народ, но сме и народ с достойнство. Не ни лепете етикети, не ни поучавайте и не забравяйте, че българският народ няма началници. Той има партньори в Европа, защото е равноправен на другите европейски народи\", заключава лидерката на Столетницата.", "date": "2018.03.09", "title": "Нинова от FB до Дол: Разделяте българското общество!"}
{"url": "https://www.dnes.bg/muzika/2018/03/09/jeremy-predstavia-vtoriia-si-album-s-laiv.370216", "text": "Jeremy? представя своя втори албум с голям концерт на 13 април във Военния клуб в София. Новата продукция съдържа шест парчета.Първият сингъл - You're The Voice, излезе в средата на миналия декември, като римейк на едноименния световноизвестен хит на John Farnham. Останалите пет песни са напълно нови авторски и ще бъдат официално представени по време на предстоящия лайв. \r\nКрая на 2017-а година групата отбеляза с мащабно турне в Англия, Германия, Ирландия и Шотландия. В момента музикантите са в процес на завършване на записите, както и на художественото оформление на албума, което концептуално продължава темата от дебютния и ще бъде представено публично съвсем скоро.\r\nОтносно предстоящя специален лайв, приготовленията и процесите по създаването на новите песни, от групата споделят: \"Феновете отдавна питат за новите парчета. Наистина е трудно да изберем продължението след успеха на дебютния албум.\r\nИмаме доста посоки и идеи, но най-много искахме да постигнем това цялостно, хомогенно шоу на живо, за което мислим от 2014 г. още. Този концерт във Военния клуб ще бъде първият, на който всички ще чуят и видят 100% Jeremy?.\r\nВ това отношение сме безкомпромисни - всяка една нова песен има самостоятелна тежест, но е и много конкретно поставена до другите. Допълва палитрата от емоции.\r\nВинаги и сега за нас най-важен е смисълът, цялостната идея и максимално позитивно изживяване за всички хора във всяка минута, когато сме на сцената\".\r\nБилети, чийто брой е ограничен, вече се предлагат в мрежата на Eventim.bg на цена от 15 лв.", "date": "2018.03.09", "title": "Jeremy? представя втория си албум с лайв"}
{"url": "https://www.dnes.bg/notifikacii/2018/03/09/trymp-izpylni-zakanata-si-vdigna-mitata.370182", "text": "\r\n                        \r\n                        \r\n                        \r\n                    Американският президент Доналд Тръмп изпълни заканата си и наложи новите тарифи върху вноса на алуминий и стомана. Така вносните мита ще са 25% върху стоманата и 10% върху алуминия. \r\nОчаква се промяната да влезе в сила до 15 дни. Засега Мексико и Канада са временно спасени от новите мерки. Документът бе подписан от Тръмп снощи в 22.30 ч. българско време. \n\n\n\r\nАмериканският президент обяви, че по този начин защитава националните интереси на страната си. От Белия дом уточниха, че и други държави ще могат да кандидатстват за изключение, тоест да не плащат митата. \r\nНе са известни подробностите как ще става това. Налагането на мита предизвика острата реакция на ЕС, който ще е най-силно засегнат от тарифите за внос на стомана. Брюксел заплаши Вашингтон, че ще наложи мита върху вноса на американски стоки, включително и на бърбъна, припомня ", "date": "2018.03.09", "title": "Тръмп изпълни заканата си: Вдигна митата "}
{"url": "https://www.dnes.bg/politika/2018/03/09/chez-razmisli-shte-prouchva-da-pusne-bylgariia-v-sdelkata.370217", "text": "ЧЕЗ обяви, че ще направи проучване за възможността българската държава да участва в сделката за закупуване на активите на компанията у нас, съобщи говорителят на ЧЕЗ Алице Хоракова.\n\nТя разясни, че в края на март или началото на април ще има нови срещи с представителите на \"Инерком\". Тогава адвокатите на чешката компания ще представят възможните варианти, върху които след това би могло да се преговаря, се казва в съобщение, публикувано на сайта на ЧЕЗ.Междувременно процедурата по сключения вече договор с \"Инерком\", чийто собственик е Гинка Върбакова, ще продължи.\"Въпреки че българското правителство не прояви интерес за влизане в процеса по продажбата, който протичаше през изминалата година, ЧЕЗ ще разгледа искането, представено от нашия бизнес партньор, и ще проучи  възможностите\", се казва в съобщението на компанията.От ЧЕЗ допълват, че заради ограниченията в подписания вече договор между компанията и \"Инерком\", ще изготвят комплексен анализ на всички варианти и възможни последствия от потенциалното влизане на българската държава в процеса.\"След няколко седмици преговорите ще продължат\", отбелязват от ЧЕЗ. \r\n ", "date": "2018.03.09", "title": "ЧЕЗ размисли: Ще проучва да пусне България в сделката?"}
{"url": "https://www.dnes.bg/politika/2018/03/09/milioni-vlojeni-v-sporta-a-medali-prosto-niama.370184", "text": "Милиони левове са вложени за последните години за ремонти на спортните бази за всички спортове, но медалите на нашите атлети са малко. Това призна ресорният министър Красен Кралев по време на парламентарния контрол.\r\nОт 22 зимни олимпиади имало само 6 медала, извоювани от родните спортисти.\r\nСпоред Кралев най-сериозният проблем е именно в зимните спортове, където от 2006 г. няма завоюван нито един медал на олимпиада, така че олимпийците ни не са се изложили само Пьонгчанг, но преди това и в Торино, и в Сочи.\r\nВъпреки това Кралев защити спортистите ни като обясни, че олимпийските игри са само завършек на състезания от най-висок ранг, на които родните атлети са записали добри класирания. Като пример той посочи Радослав Якулов и Александра Жекова.\r\nПри зимните спортове пък основният проблем бил лошото състояние на инфраструктурата, защото имало малко писти и само три пързалки със стандартни размери.\r\nА пък в същото време основните ангажименти на държавата са свързани точно с осигуряването на инфраструктурата и условията за подготовката на спортистите.\r\n29 милиона лева са изразходвани за атлетите от всички възрасти за подготовка, възстановяване, участие в състезания, купуване на екипировка, отчете още Красен Кралев.", "date": "2018.03.09", "title": "Милиони вложени в спорта. А медали – просто няма"}
{"url": "https://www.dnes.bg/stranata/2018/03/09/54-godishen-postrada-pri-trudova-zlopoluka-v-blagoevgrad.370222", "text": "54-годишен работник е пострадал при трудова злополука в дърводелски цех край Благоевград. Той е бил затиснат от мотокар, съобщиха от МВР.\r\nПострадалият е транспортиран в Спешен център-Благоевград за изследвания. Той е в съзнание и е контактен.\r\nНа мястото на инцидента са пристигнали и експерти на Инспекцията по труда-Благоевград, които са започнали проверка, съобщи директорът на инспекцията Славянка Симитчийска. \r\nРазпитват се свидетели на инцидента. Резултатите от проверката ще станат известни до една седмица, добави Симитчийска.", "date": "2018.03.09", "title": "54-годишен пострада при трудова злополука в Благоевград"}
{"url": "https://www.dnes.bg/politika/2018/03/09/simeonov-za-skandala-niama-da-se-izvinia-niama-za-kakvo.370196", "text": "\r\n                        \r\n                        \r\n                        \r\n                    Не стихва скандалът след посещението на руския патриарх Кирил у нас.Припомняме, че главата на руската църква се изказа остро и назидателно към президента Румен Радев по линия на речта на държавния ни глава за 3 март.\n\n\n\nРедица висши политици и анализатори коментираха случилото се. Един от тях беше и вицепремиерът Валери Симеонов, който определи патриарх Кирил като \"второразрядно ченге от КГБ и цигарен митрополит\".\r\nЛидерът на НФСБ днес обяви, че няма да се извини за думите си по адрес на патриарха и няма да подава оставка. \r\n\"Няма да се извиня, тъй като няма за какво. Не мога да допусна някой да идва в моята родина и да раздава указания на кого да благодарим и на кого не. Няма да мръдна и на сантиметър от това, което съм казал\", отсече Симеонов пред .Междувременно в парламента министърът на отбраната Красимир Каракачанов и лидерът на ПП \"Атака\" Волен Сидеров се срещнаха и обсъдиха коментарите на лидера на третия член в малката коалиция Валери Симеонов.След разговорите двамата обявиха, че думите на Симеонов щели да лежат на съвестта му, тъй като борбата била за православието.Воеводата Каракачанов бе категоричен, че колицията \"Обединените патриоти\" не е в риск от разпад.", "date": "2018.03.09", "title": "Симеонов за скандала: Няма да се извиня, няма за какво!"}
{"url": "https://www.dnes.bg/temida/2018/03/09/uchilishtna-direktorka-prisvoila-nad-13-bona.370197", "text": "Шуменският окръжен съд потвърди ефективната присъда от една година \"лишаване от свобода\" за 53-годишната директорка на Професионалната гимназия по селско стопанство във Велики Преслав - Владимира Николова, произнесена от Районния съд в града.Тя е лишена и от право да заема длъжността директор в системата на българското образование, съобщиха от Апелативната прокуратура във Варна.Николова е била предадена на съд с обвинителен акт за длъжностно присвояване на 13 208 лева. Престъплението бившата вече директорка на Професионалната гимназия по селско стопанство е извършила в периода от 29 май 2006 г. до 25 февруари 2009 г. като продължаващо деяние.Владимира Николова вече е осъждана. Призната е за виновна за документно  престъпление, извършено от нея като директорка на гимназията.Преди да  получи ефективното наказание по това досъдебно производство, тя е била  призната за виновна и осъдена за другото длъжностно присвояване на  средства на гимназията. За престъплението е получила условно  наказание 3 месеца лишаване от свобода с 3-годишен изпитателен срок.Чака се решение на въззивната инстанция след протест на Районната прокуратура във Велики Преслав и по друго производство за длъжностно присвояване, което се води срещу Владимира Николова.Ефективната присъда на Николова, потвърдена с решение на Шуменския окръжен съд, е влязла в сила.", "date": "2018.03.09", "title": "Училищна директорка присвоила над 13 бона"}
{"url": "https://www.dnes.bg/obshtestvo/2018/03/09/s-venci-i-cvetia-pochitame-33-godini-ot-atentata-na-gara-bunovo.370198", "text": "\nС поднасяне на венци и цветя и с присъствието на вицепремиера Валери Симеонов, на гара Буново беше отбелязана 33-тата годишнина от кървавия атентат в бързия влак Бургас – София. Атаката е един от най-големите терористични актове в най-новата ни история.На 9 март 1985 година във вагон с майки и деца на влака Бургас – София избухва бомба. Тя убива 7 души. Това са 12-годишният Георги Цветанов, 13-годишният Стефан Атанасов, Райна Бозукова, на 64 години, Яворка Петрова, на 38 години, Емил Николов, на 40 години, Николай Генков, на 64 години и 60-годишният Стилиян Иванов.Тежко ранени са 9 души, сред които също има две деца.Бомбата е с часовников механизъм, а часът е разчетен да съвпадне с навлизането на влака в тунела в района на гара Буново. Там паниката и липсата на достатъчно въздух биха довели до възможно най-голям брой жертви.Заради маневра на гара Златица обаче влакът закъснява с две минути и взривът избухва в 21:31 ч. на гарата, а не в тунела. Това вероятно предотвратява още по-голяма трагедия.След извършено разследване е установено, че атентатите са дело на членове на протурска нелегална организация. Според обвинението мотивът са действията на държавната власт по така наречения \"Възродителен процес\".На 25 април 1988 участниците в атентата са осъдени на смърт. Това са Елин Маджаров (Емин Мехмедали), Алцек Чакъров (Абдула Чакър) и Сава Георгиев (Саафет Реджеб). Няколко месеца по-късно същата година присъдата е потвърдена от Държавния съвет на НРБ и осъдените са екзекутирани.Днес Буново вече не е гара, а железопътна спирка. През 1990 на сградата й е открита паметна плоча. На 11 септември 2007, близо до гарата, е открит паметник на жертвите на атентата.", "date": "2018.03.09", "title": "С венци и цветя: Почитаме 33 години от атентата на гара Буново"}
