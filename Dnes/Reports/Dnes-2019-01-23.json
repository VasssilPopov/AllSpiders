{"url": "https://www.dnes.bg/temida/2019/01/23/ms-sled-syda-vtori-lift-na-bansko-niama-da-se-stroi.400052", "text": "Очаквано Министерският съвет се съобрази с решението на Върховния административен съд за Ски зона - Банско.\r\nПравителството отмени днес решението си за изграждане на нова кабинкова линия в ски зоната.\n\r\nМагистратите постановиха окончателно, че втори лифт няма да се строи, няма да се разширяват и ски пистите, могат да се извършват само ремонти на сегашните съоръжения.\r\n5-членен състав на ВАС отмени промените в плана за управление на парка с мотива, че не са спазени изискванията за екологична оценка.", "date": "2019.01.23", "title": "МС след съда: Втори лифт на Банско няма да се строи!"}
{"url": "https://www.dnes.bg/zvezdi/2019/01/23/an-hatauei-spira-da-pie-mori-ia-mahmurlukyt.400005", "text": "Ан Хатауей е решила да спре да пие алкохол в бъдеще. А причината - не искала да има махмурлук сутрин, за да може да помага на 2-годишния си син и да го приготвя за детска градина или училище.\r\nЗвездата от \"Дневниците на принцесата\" каза в предаването \"The Ellen Degeneres Show\": \"Спрях да пия през октомври, и ще е така 18 години. Ще спра да пия, когато моят син си е вкъщи, просто защото не ми харесва и той стига възраст, в която наистина ще се нуждае от мен сутрин. Една сутрин го оставих в градината, а бях с махмурлук. Не шофирах аз, но това ми беше достатъчно. Не ми хареса\".\r\n \r\n", "date": "2019.01.23", "title": "Ан Хатауей спира да пие. Мори я махмурлукът!?"}
{"url": "https://www.dnes.bg/temida/2019/01/23/prodavach-iztyrka-bileti-za-3500-leva-i-ne-gi-plati.400063", "text": "Продавач в магазин от Велико Търново изтъркал лотарийни билети за 3500 лева и не ги платил. Обвинението срещу него е внесено от Районната прокуратура във Велико Търново.\r\nМъжът бил назначен на работа в павильон на 17 януари. Всеки ден обаче управителят засичал продадените стоки и приетите нови стоки в наличност.\r\nНа 22 януари обвиняемият заел работното си място и започнал да взема от лотарийни билети, изтривал баркодовете, сканирал данните, за да провери дали билетът е печеливш и при печалба маркирал талона за изплащане.\r\nНепечелившите билети изхвърлял. През това време обслужвал и клиенти, продавайки им лотарийни билети и дори изплащал печалби на късметлии. \r\nБилетите, чиито баркод обвиняемия изтрил, обаче така и не заплатил.\r\nНа сутринта при засичането на касата, управителят установил липса на голямо количество лотарийни билети и подала сигнал в полицията.\r\nПредстои насрочване на делото за разглеждане от съда.", "date": "2019.01.23", "title": "Продавач изтърка билети за 3500 лева... И не ги плати"}
{"url": "https://www.dnes.bg/zvezdi/2019/01/23/naomi-kembyl-flirtuva-s-mladok-v-mrejata.400006", "text": "Лиъм Пейн от момчешката банда \"One Direction\" и Наоми Кембъл може да са новата светска двойка.\r\nФеновете забелязаха, че двамата упорито флиртуват в Instagram.\r\n48-годишната манекенка и актриса преди няколко дни публикува селфи в мрежата, а Лиъм написа като коментар на снимката: \"Съвършенството, събрано в един човек... Не ме гледай с тези очи\".\r\n \r\nТака последователите на Наоми заподозряха, че може да има нещо повече между нея и младия певец.\r\n \r\n\r\n ", "date": "2019.01.23", "title": "Наоми Кембъл флиртува с младок в мрежата"}
{"url": "https://www.dnes.bg/notifikacii/2019/01/23/shto-e-to-ima-edin-otkrit-basein-edin-zatvor-i-15-banki.400046", "text": "Коя е страната, която е голяма колкото Манхатън, но населението й не е 1,6 милиона, а само 38 000 души? В коя страна има само един епископ, един тунел, един открит басейн, един затвор и само един Макдоналдс, но в същото време има 15 банки?\n\r\nОтговорът е: Лихтенщайн. Разположеното между Австрия и Швейцария княжество е шестата най-малка страна в света по брой на населението. Днес то отбелязва своята 300-годишнина, но до голяма степен от него не се интересува никой освен съседите му. Има обаче някои подробности, които подсказват, че на тази страна трябва да се отделя по-голямо внимание, пише ДПА.\n\r\n\n\r\nВ тази микродържава княжеското семейство има значителен глас, но онези 25 000 жители, които се самоопределят като лихтенщайнци, не възразяват особено срещу това. През 2012 г. те отхвърлиха инициатива да се сложи край на правото на вето на княза върху решения, приети от парламента или с плебисцити. Те по-скоро подкрепят неговия свръхконсервативен политически подход. Когато князът заплаши, че ще наложи вето на облекчаване на забраната за аборти, на референдум през 2011 г. електоратът отхвърли тази мярка. Девизът на Лихтенщайн казва всичко: \"За Бог, за княза и за отечеството\".\n                \n                \r\n\n\r\nНай-високата данъчна ставка е 8 процента, а най-високи са общинските данъци. Освен 25 000 лихтенщайнци в княжеството живеят и 13 000 чужденци, които са получили така желаното право на жителство. Годишно се предоставят само няколко десетки такива разрешения за пребиваване. Около 20 000 души - над половината от работещите в княжеството - са принудени да живеят в Швейцария или Австрия.\n\r\n\r\nПетнайсетте банки, притежаващи лиценз да работят в Лихтенщайн, се занимават най-вече с управление на активи. За 2017 г. те са обслужвали активи на свои клиенти в общ размер на около 300 милиарда долара - на глава от населението това са по около 8 милиона долара на жител. В по-голямата си част тези пари са притежание на чуждестранни клиенти. Най-голямата банка ЛГТ е собственост на княжеското семейство.\n\r\n\n\r\nЛихтенщайн дълго време беше смятан за данъчен рай. Съмнителни фондации предлагаха благоприятни условия за чужденци, които искат да укрият от данъчните власти в своите страни активи с неплатени върху тях данъци. Но поверителни сведения за клиенти бяха откраднати и продадени в Германия. Заради скандала, който избухна през 2008 г., беше осъден шефът на \"Дойче пост\" (Германските пощи) Клаус Цумвинкел, който беше принуден да подаде оставка. Властите в княжеството сега настояват, че блатото вече е пресушено, а миналата есен ЕС извади Лихтенщайн от черния си списък на данъчни убежища под наблюдение.\n\r\nМакар и банковият сектор да дава 25 процента от брутния вътрешен продукт, промишленият сектор всъщност е по-голям от банковия. Няма друга страна, в която на глава от населението да има толкова много компании - 4600 или иначе казано, по една компания на осем жители. Те включват световноизвестни марки като компанията за производство на строително оборудване \"Хилти\", компанията за букси за аудио-и видеотехника \"Нойтрик\" и \"Ивоклар вивадент\", която държи две трети от световния пазар на керамични зъбни коронки. \r\n/БТА/\r\n ", "date": "2019.01.23", "title": "Що е то? Има един открит басейн, един затвор и... 15 банки!"}
{"url": "https://www.dnes.bg/akoshtete-vqrvaite/2019/01/23/kitaiskiiat-tancuvalen-komunizym-direktor-i-700-na-dvora.400027", "text": "Кой казва, че училището трябва да бъде скучно, а часовете по физическо възпитание и спорт - пълна досада?\r\nНачален учител в Китай доказва обратното всеки ден, а съвсем скоро стана и интернет сензация заради нестандартния си подход към своите ученици.\r\nВсяка сутрин 40-годишният директор Занг Пенгфей води близо 700 деца на двора на началното училище в провинциално градче в Северен Китай и всички заедно танцуват в пълен синхрон. Хореографията е специална, а танцът е в духа на съвременния джаз.\r\nИнтересната идея на директора се появява като заместител на задължителната фитнес програма на правителството, която е част от учебния процес във всяко едно начално и средно училище в страната.\r\n                    \n                    \n                Забавната и енергична танцувална тренировка според Пенгфей ще мотивира учениците да се движат повече и да не са вечно залепени за мобилния си телефон. Самата хореография включва всички необходими за едно дете упражнения - разтягане и скачане, които засилват гъвкавостта, силата и ловкостта.  \r\n\"Имаше нужда от някаква промяна. Видях, че учениците вече са отегчени до болка от познатата фитнес програма\", споделя преподавателят пред \"Дейли Мейл\".\r\nСамият Пенгфей взима идеята за хореографията от група хора, които танцували на площада през лятото. Учителят решил да научи танца и да го прави заедно със своите ученици. През октомври всички деца от учебното заведение научили хореографията, а към енергичния танц се включили постепенно и други учители, както и част от персонала.\r\n\"Постепенно започнах да забелязвам как децата търсят различни хореографии и видеа с уроци, за да научат нови движения\", казва през местните медии Пенгфей.\r\nИ така всяка сутрин, в продължение на 30 минути, директорът, учениците и преподавателите танцуват. А видеото от рутинната им сутрешна тренировка обиколи социалните мрежи и вече има над 250 милиона гледания.", "date": "2019.01.23", "title": "Китайският танцувален комунизъм! Директор и 700 – на двора"}
{"url": "https://www.dnes.bg/obshtestvo/2019/01/23/stranata-ni-zarinata-s-bokluci-a-reshenie.400082", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНяма град в България, който да няма проблем с отпадъците всеки мвесец Ежедневно чумаче за запалени сметища, а боклуците сякаш са навсякъде около нас - изкъртени кофи, обърнати контейнери.\n\r\nВ същото време сякаш не е ясно как общините се справят с проблема и оползотворяват бюджета си, за да подобрят градската среда. Велико Търново решава да пребори мръсотията около паметниците, като създаде подземни контейнери за смет. В новия бюджет на общината вече са заложени средства, като първоначално броят им ще бъде 10.\n\r\nТърновци приветстват идеята, макар и все още решение на проблема със сметоизвозването в някои квартали да няма.\n                    \n                    \n                \r\nЩе вземе ли пример от стария град и София - коментар на Иван Велков и Тодор Лилков в предаването “Директно” по телевизия.\n\r\n“Такова решение е по-скъпо, но е в пъти по-ефективно. Лошото е, че тези подземни контейнери имат и противници в столичния общински съвет”, коментира Велков, зам.-председател на Столичния общински съвет.\n\r\nПо думите му причината за това е, че хората не са съгласни да има мащабен строителен процес на място.\n\r\nСпоред Тодор Лилков проблемът с чистотата е във всички големи градове и хората подават сигнали за това. Най-бързият и мощен инструмент срещу многото боклук според Иван Велков е обществената нетърпимост, която ще реши проблема много по-бързо.\n\r\n“Гражданското общество е това, което трябва да направи забележка. Ако искаме да живеем в по-добра среда, нека сме примера”, призова Тодор Лилков от платформата \"Гражданите\".\n\r\nОсвен многото боклук големите, а и малките градове в страната са изправени пред друго предизвикателство. Проблемите с мръсния въздух в столицата изглеждат сякаш нерешими. Оказва се, обаче, пред последните дни нивото на фини прахови частици е изключително завишено и в други части на страната.\n\r\nСкорошни данни на показателя на Европейската комисия показват, че високо замърсяване на въздуха е имало в 9 града в страната, а положението в Благоевград е било най-сериозно. Очаквано, столицата също се нарежда на едно от първите места по завишени нива на фини прахови частици.\n\r\nПо този повод омбудсманът Мая Манолова организира обществена дискусия за проблемите с въздуха, който дишаме, поводът са постъпилите жалби на хора от цялата страна.", "date": "2019.01.23", "title": "Страната ни - зарината с боклуци. А решение?"}
{"url": "https://www.dnes.bg/politika/2019/01/23/premieryt-borisov-spokoen-prekrasno-si-raboti-koaliciiata.400050", "text": "\r\nВсяка политическа партия, нейните лидери си имат политика и си я развиват. Важното е да не пречи на общата работа на правителството, а то не пречи. Сутринта имахме Министерски съвет. Прекрасно си работи коалицията. Това обяви премиерът Бойко Борисов в Димитровград в коментар на поредните скандали при Обединените патриоти.\r\nПремиерът бе категоричен, че напрежението в малката коалиция не се е отразява на инвестиционния климат в страната, което по думите му е най-важното.\r\n                    \n                    \n                \"Това е най-важната политика - повишаване на доходите, работните места и високо технологични производства\", посочи още Борисов.\n\n\n\r\nТой поиска през още март \"да направим поне 3 първи копки на лотове на \"Хемус\". \"Защото виждате на юг по магистралите - завод след завод. На север няма нищо\", отсече Борисов.\r\nТой коментира и обвиненията от днес срещу депутатът от БСП Елена Йончева.\r\n\"Крадецът вика дръжте крадеца. Нито знам, нито се интересувам от тази партия и тези хора. Те за \"добро утро\", за \"добър ден\" и за \"лека нощ\" трябва да кажат Бойко Борисов. Всички свои неудачи – с Бойко Борисов\", отчете премиерът и заяви, че няма нищо общо с обвиненията срещу Йончева.\r\n\"Съжалявам, че говоря за себе си, но нито съм имал нещо общо с КТБ, нито с който и да било\", допълни премиерът.\r\nТой коментира и предстоящите избори за европарламент през май.\r\n\"Очакванията ми са, че евроизборите ще бъдат трудни, но ГЕРБ е направила  много, за да ги спечели\", посочи Борисов.\r\nПремиерът не прие резултатите от изследавне на агенция АФИС от днес, което показва преднина с около 1% на БСП пред ГЕРБ на изборите за европарламент. \r\n\"Кой е шеф на АФИС\". На кой е собственост тази агенция. А  агенция \"Рога и копита\" дава, че ГЕРБ води с 20%, коментирайте ми вие\", отсече Борисов.\r\n\"А иначе членовете на ИБ на БСП може да си направят телевизия, после  може да ме питате и какво говорят по телевизията, направили са си  социологически агенции още преди 20 години, с цел да манипулират  общественото мнение. Спомням си, когато бях кандидат за кмет, тези  агенции дадоха, че Татяна Дончева и Милен Велчев вече са ме изпреварили с  близо 20%. А ги претрепах със 70% разлика. Те затова са направени\", заяви още лидерът на ГЕРБ.\r\nВ Димитровград днес Борисов откри новия завод на индийска компания.", "date": "2019.01.23", "title": "Премиерът Борисов спокоен: Прекрасно си работи коалицията!"}
{"url": "https://www.dnes.bg/obshtestvo/2019/01/23/sybraha-nad-18-000-evro-za-zaginalite-snoubordisti-krai-bansko.400070", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Приятели на двамата загинали при лавина сноубордисти започнаха благотворителна кампания за подпомагане на техните семейства, съобщава Bulgaria ON AIR.\n\n\r\nНа 11 януари в Банско двамата мъже на 33 и 34 години загинаха, след като ги помете лавина близо до хижа Бъндерица.\r\nКакто всяка година дългогодишни приятели отиват в Банско, за да се отдадат на своето хоби – карането на сноуборд. Настига ги обаче лавина и двама от тях остават завинаги под връх Тодорка. \r\nДвамата мъже оставят сирачета две деца - на 3 и на 9 месеца. Затова преди няколко дни техните приятели започват кампания по набиране на средства за семействата им, като за момента има събрани над 18 хиляди евро.", "date": "2019.01.23", "title": "Събраха над 18 000 евро за загиналите сноубордисти край Банско"}
{"url": "https://www.dnes.bg/rusia/2019/01/23/iznenada-u-doma-5-godishni-izbiagaha-ot-detska-gradina-pri-45-c.399999", "text": "\r\nДве 5-годишни деца, напуснали детската си градина в Сибир при рекордно ниски температури, без да бъдат забелязани от учителките, са били намерени.\r\nДвете момиченца искали да изненадат родителите си и затова самички решили да си тръгнат от забавачката.\r\nТова се е случило в един от най-студените дни за годината, в които температурите паднали до -45 градуса, пише BBC.\r\nЗаради ниските температури едното дете е с измръзване, а другото е било с хипотермия.\r\nЗаписи от детската градина показват момиченцата да излизат, едното от тях гушнало плюшена играчка и без ръкавички.\r\n                    \n                    \n                Едното от момичетата е настанено в болница в Якутск с измръзване на три пръста, пишат местни медии.\r\nМайката, Евдокия Кутукова казва, че измръзването е било сериозно и дъщеря й е плакала.\r\n\"Децата са все още в шок\", казва Кутукова.\r\nТя забелязала, че дъщеря й Лена е изчезнала, когато отишла да я вземе от детска градина в Намци.\r\nЕвдокия алармирала училките и после видели, че и най-добрата приятелка на Лена, чието име не е разкрито, също липсва. Родителите на другото дете също не знаели къде е дъщеря им.\r\nТогава обаче дядото на Лена се обадил да уведоми, че внучка му се е прибрала у дома - самичка, разплакана и замръзнала.\r\nБащата на Лена обяснява, че минувач дал шала си на Лена, което спасило детето.\r\n\"Трудно е да си представим колко е студено без ръкавици, а и с играчката в ръцете й\", обясняват родителите на Лена.\r\nДругото дете се загубило по пътя за вкъщи в тъмнината и е намерено час по-късно. Тя се била приютила в близка къща.\r\n\"Благодаря на Бога, че се е сетила да влезе в чужда къща\", казва Евдокия.\r\nПреди това децата никога не са излизали сами от детската градина. Започнало е разследване, което трябва да изясни как се е стигнало до инцидента.", "date": "2019.01.23", "title": "Изненада у дома: 5-годишни \"избягаха\" от детска градина при -45°C"}
{"url": "https://www.dnes.bg/zvezdi/2019/01/23/myjete-likuvat-adriana-lima-skysa-s-gadjeto.400045", "text": "Адриана Лима отново е необвързана. След близо година и половина връзка, известният модел скъса с турския писател Метин Хара. \r\nНе е ясно каква е причината за раздялата на двамата.\r\n \r\nЛима и Хара започнаха да излизат през лятото на 2017 г. Тогава бяха забелязани да се целуват и държат за ръце на яхта в Бодрум.\r\n \r\nПисателят често споделяше общи снимки с красавицата и нейните деца. Справка в профила му показва, че последната с модела е от края на октомври 2018 г., според което излиза, че най-вероятно техните отношения са се влошили през последните месеци на изминалата година.\r\n \r\nКакто по-рано писахме Адриана Лима обяви преди няколко месеца, че се оттегля от Victoria's Secret, след близо 20 години на подиума.\r\n \r\n37-годишната манекенка има две деца – 8-годишната Валентина и 6-годишната Сиена, които са от брака ѝ с бившия ѝ съпруг Марко Ярич.\r\n \r\n", "date": "2019.01.23", "title": "Мъжете ликуват: Адриана Лима скъса с гаджето!"}
{"url": "https://www.dnes.bg/obshtestvo/2019/01/23/agenciiata-po-vpisvaniiata-ot-znachenie-za-sigurnostta.400057", "text": "Агенцията по вписванията вече е в Списъка на стратегическите обекти и дейности от значение за националната сигурност. Решението е на правителството от днес.\n\r\nСпоред кабинета се налага преосмисляне на съществуващата система за сигурност и въвеждането на допълнителни мерки и контролни механизми.\r\nЦелта е и да се огриничи рискът от нов срив, подобен на случилия се през август 2018 г., когато работа спря Търговският регистър. \r\nНа Агенцията е възложено да води и поддържа следните регистри: Имотен регистър; Регистър БУЛСТАТ; Търговски регистър и регистър на юридическите лица с нестопанска цел; Регистър на имуществените отношения между съпрузите.\r\n ", "date": "2019.01.23", "title": "Агенцията по вписванията – от значение за сигурността"}
{"url": "https://www.dnes.bg/zvezdi/2019/01/23/brat-pit-i-charliiz-teron-novata-dvoika-ot-mesec-zaedno.400048", "text": "Списание People разкри: Брад Пит и новата му любов Чарлийз Терон се запознават по време на фотосесия преди шест месеца. Двете звезди, които все още не са коментирали романтиката си, се влюбват по време на рекламна кампания още през лятото на миналата година. \r\nТогава 55-годишния Пит и 43-годишната Терон работят заедно, заедно с актьора Адам Шоу, за рекламата на часовниците на Breitling.\r\n \r\nИменно по време на снимките на тази реклама двамата прекарали известно време заедно и според новата статия в People, там е започнала и романтичната им връзка. \r\n \r\nПрез септември Breitling пусна видео на черно-бялата реклама с Брад и Чарлийз. \r\n \r\nИнформацията, че двамата са новата гореща двойка на Холивуд, беше тиражирана в събота от вестник The Sun.\r\n \r\nСпоред вестника, актьорите излизат едва от около месец, но може този период да се окаже и доста по-дълъг.\r\n\r\n", "date": "2019.01.23", "title": "Брат Пит и Чарлийз Терон – новата двойка, от месец заедно"}
{"url": "https://www.dnes.bg/usa/2019/01/23/otriha-bashtata-na-bebeto-rodeno-ot-jena-v-koma-ot-10-godini.400079", "text": "Медицински работник е арестуван за сексуален тормоз, след като жена в кома роди дете в болница във Финикс. \n \r\nСтранният случай предизвика полицейско разследване, което трябваше да докаже как жената е забременяла. Беше взета ДНК от всички служители в болницата. Виновникът се оказва 36-годишният Итън Съдърланд, който работел като медицинска сестра в заведението. Той е арестуван, а към него са повдигнати обвинения за сексуален тормоз на лице в беззащитно състояние.\r\nЖената е в кома от тригодишна, след като почти не се удавила. Сега е на 29 години, а до стаята й имат достъп много хора, тъй като се нуждае от постоянни грижи.", "date": "2019.01.23", "title": "Отриха бащата на бебето, родено от жена в кома от 10 години "}
{"url": "https://www.dnes.bg/temida/2019/01/23/resheno-ubiecyt-na-viola-shte-leji-v-zatvora-22-godini-i-6-meseca.400069", "text": "Стефан Станев, който уби по особено жесток начин 29-годишната си приятелка Виола през лятото на 2017 г., ще прекара следващите 22 години и 6 месеца от живота си зад решетките. Решението за това е на тричленен състав на Върховния касационен съд, който оставя в сила присъдата на Софийския апелативен съд. \n\n\n\n Решението на ВКС е окончателно. \n\r\nСтефан, който е наркоман и е бил лекуван, е изтезавал приятелката си Виола 50 минути преди да я убие. \n\r\nСъседи в блока в столичния квартал \"Света Троица\", където двамата живеели, чували писъците на младата жена от 5 сутринта до около 5:50 ч на 23 юни 2017 г. През това време заради съмнения в изневяра Станев я удрял по главата и тялото със стикове за голф, винкел, клал я с ножове. \n                    \n                    \n                \r\nТой довършил момичето, като забил острието във врата й и почти прерязал гърлото й. \n\r\nКомшиите чули как Виола крещяла: \"Недей\" и \"Моля те, спри\", но не подали сигнал в полицията, защото скандалите между двойката били чести. \n\r\nВеднага след убийството Станев извикал приятелката си Невена Петкова и с жест й показал, че е прерязал гърлото на Виола. Тя не му повярвала и Станев й показал трупа. \n\r\nМомичето и приятелят й Велислав Каменов се опитали да убедят Станев да се предаде, но той искал първо да се види с дъщеря си. След това 29-годишният убиец запалил мощния си джип \"Волво ХС 90\" и тръгнал към морето. \n\r\nПо пътя качил стопаджии, а край Ямбол пребил с бокс единия и задигнал портфейла му, в който имало 175 лв. Станев беше задържан в заведение в Созопол на 24 юни вечерта. \n\r\nПробата му показа, че се е друсал с амфетамини, марихуана, екстази и кокаин.\n\r\nЕдва след смъртта на младата жена стана ясно, че петима прокурори и няколко служители на МВР са подминали жалбите за заплахи и тормоз, подадени срещу Стефан от бившата му съпруга Благовеста. Ако някои им беше обърнал внимание вероятно днес Виола щеше да бъде жива. \n\r\nВ мотивите към присъдата си тричленният състав на ВКС посочва, че както първостепенният, така и апелативният съд са пределно ясни в актовете си – извършеното е \"изключително тежко“ по смисъла на НК както по начина на извършване, така и с оглед причините и умисъла на дееца за извършването му. \n\r\nПроявеното впоследствие осъзнаване, признание и съжаление за стореното не намалява обществената опасност на същото, нито снижава обществената опасност на дееца на фона на проявената от него неоправдана агресивност и жестокост, допълват магистратите. \n\r\nПравилно съдът е калкулирал в отегчаващите вината на подсъдимия обстоятелства упоритосттта му да причини смъртта на Виола Николова по всякакъв начин – чрез удушване, безуспешно, с помощта на клане с един, два и накрая три ножа с наранявания в дълбочина във врата й, с което накрая е успял, пишат още те.", "date": "2019.01.23", "title": "Решено! Убиецът на Виола ще лежи в затвора 22 години и 6 месеца"}
{"url": "https://www.dnes.bg/notifikacii/2019/01/23/svetyt-predi-i-sega-100-godishno-predizvikatelstvo.400059", "text": "\n\r\nСтотици хора се присъединиха към десетгодишното предизвикатество в Twitter, Instagram и Facebook, за да покажат как са се променили за едно деситилетие.\r\nБезобидното публикуване на снимки предизвика и други емоции у част от потребителите, които споделиха снимки, които показват как тези 10 години са се отразили на полярните шапки или животните, които ги обитават.\r\nНо ако за един човешки живот, това е дълъг период от време, исторически можем да приемем, че са едва няколко секунди. За това може да погледнем 100 години назад, когато света е изглеждал доста по-различно.\r\nОт 1919 година до днес, ежедневието на хората е било друго, а градовете - доста по-семпли. Точно тогава, мастилото, с което са сложени подписите под мирните договори след Първата световна война е все още прясно, а революцията в индустрията тепърва е трябвало да формира бъдещата икономика.\r\n                \n                Трафикът за първи път се превръща в проблем на обществото, след като все повече и повече хора можели да си позволят автомобил.\r\nСветът ставал все по-малък, тъй като всеки можел да се свърже със свой приятел в друг град, благодарение на телефона.\r\nАрхиктектурата, модата, културните норми и дори социалните ни умения се променят, еволюират в рамките на тези 100 години.", "date": "2019.01.23", "title": "Светът преди и сега... 100-годишно предизвикателство!?"}
{"url": "https://www.dnes.bg/notifikacii/2019/01/23/krajba-na-maslo-i-hiliadi-bez-tok-v-liulin.400065", "text": "4205 домакинства в столичния кв. \"Люлин\" останаха без ток рано тази сутрин заради кражба.\r\nНеизвестни източиха трансформаторното масло от работещ трансформатор, след което той аварира и се налага пълната му подмяна, съобщиха от ЧЕЗ.\r\nТова е втората такава кражба от началото на месеца, когато в почивен ден без електрозахранване останаха клиенти на дружеството в гр. Нови Искър.\r\nТрансформатори като повредения днес в кв. \"Люлин\" струват между 20 и 30 хил. лв.\r\nОт дружеството призовават за обществена нетърпимост и ефективни санкции срещу нарушителите, които да имат не само наказателен, но и възпиращ ефект.", "date": "2019.01.23", "title": "Кражба на масло и хиляди без ток в \"Люлин\""}
{"url": "https://www.dnes.bg/politika/2019/01/23/novite-bylgari-sreshtu-pari-1-mln-leva-50-ina-ot-pakistan-rusiia.400029", "text": "Около 50 души са станали българи по документи срещу пари. Става дума за даване на право на пребиваване и последващо на гражданство чрез т.нар. бързи инвестиции – в държавни ценни книжа, акции или в доверителни escrow сметки. Минимумът, който изисква законът, е 1 млн. лв., а възможността е реална от 2014 г. насам.\r\nМинистерският съвет ще предложи да бъдат отменени тези текстове, съобщи икономическият министър Емил Караниколов пред журналисти.\n\n\r\nТой уточни, че от 15 февруари миналата година има създадена работна група, която установила, че от такова гражданство няма икономическа ефективност. Така възраженията на ЕК по въпроса съвпадали с решението на правителството.\r\n                    \n                    \n                За момента няма законова процедура, която да позволява отнемане на дадено гражданство, разясни зам.-министърът на правосъдието Десислава Ахладова. Държавите, от които са дошли желаещите да станат българи срещу пари, са различни – основно Пакистан, Египет, Русия, но нямало преимущество на някоя.\r\n\"Ние не казваме, че тази инвестиция не е реална, а че България няма принос от извършване на този вид инвестиции. Държавата работи с тези средства известен период от време, но не се разкриват нови работни места, няма икономически растеж за страната ни\", допълни Ахладова.\r\nРеалните инвеститори, които се занимават с производство и създават работни места, няма да бъдат засегнати, но Министерството на икономиката ще мисли дали не е необходима промяна. Те имат право на пребиваване за 5 г. без ускорена процедура за гражданство.\r\nВ реалния сектор за 2014 г. има две заявления за общо 89 млн. лв., 2015 – едно за 13 млн. лева, 2016 също едно, за 2017 няма, за 2018 има осем за общо 491 млн. лв.\r\n ", "date": "2019.01.23", "title": "Новите българи срещу пари (1 млн. лева) – 50-ина от Пакистан, Русия..."}
{"url": "https://www.dnes.bg/notifikacii/2019/01/23/akciiata-v-4-to-ru-zakopchaha-petima-ot-ikonomicheska-policiia.400060", "text": "\n\r\nПетима души от сектор \"Икономическа полиция\" в 4-то РУ са задържани за организирана престъпна група. Сред арестуваните има и един служител на ръководна позиция, съобщи главният секретар на МВР Ивайло Иванов.\n\n\r\nТой уточни, че от доста време се работи по този случай и служителите са били задържани по време на работа.\r\nЗам.-главният прокурор Иван Гешев добави, че задържаните са изнудвали собственици на заведения и са им искали подкупи.\r\n\"Става дума за група от \"Икономическа полиция\", която се е занимавала с подкупи. Дейността се е изразявала в осигуряване на такса \"Спокойствие\" – изнудване на дребни собственици на различни заведения в района на 4 РУ за плащане на месечна такса. И в резултат на това, че тези такси явно са непосилни за някои от тях, се случи това\", обясни Гешев.\r\n                \n                Главният секретар допълни, че исканите суми са били различни, като са водени преговори за уточняването им. Търговците, които са били рекетирани, също са се занимавали с различни дейности, уточни Иванов.\r\nВ същото време на столичния булевард \"Васил Левски\" има задържани други  трима души, двама от които криминално проявени. Акцията срещу тях била  след сигнал за кражби от коли. За да ги задържат обаче, полицаите се  наложило да ползват стоп-патрони, уточни Иванов и посочи, че дори имало  преследване.                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.01.23", "title": "Акцията в 4-то РУ: Закопчаха петима от \"Икономическа полиция\" "}
{"url": "https://www.dnes.bg/obshtestvo/2019/01/23/da-obichash-boga-bylgariia-da-dadesh-vsichko-koi-e-plamen-mirianov.400020", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРубрика на \"Зад маската\" ни среща с Пламен Мирянов, архитект, режисьор, който представя красотите и културата на България по един по-различен начин.\r\nТвърди, че много обича своята родина. Решил да стане архитект, защото чувствал дълг да наследи семейния бизнес, предаван от 2 поколения. \r\n\"Допирната точка между двете е творчеството, изкуството\", разсъждава той. Но въпреки това намира работата си като архитект за далеч по-скована, отколкото режисирането. \r\nЗа себе си признава, че е труден характер, постоянен, следващ дисциплина и принципи, установени от християнската вяра. \r\n                    \n                    \n                \"Пътят ми е винаги воден от нея. Старая се да бъда най-добрата версия на себе си\", разкрива той пред .\r\n\"Всяка сутрин се моля, пея, спазването на Божиите заповеди се изгражда с години - да се контролираш, да си в баланс със себе си, да отхвърлиш всички изкушения\", допълва той.\r\nНаред със силната си вяра Пламен е фен на екстремните спортове. Най-опасното нещо, което е правил, е влизането в подводна пещера. \r\n\"Не се знаеше дали има излизане от нея. Шансът да се удавиш беше повече от 90%\", разказва режисьорът. При друг случай костенурка нанапада него и групата, с която е, в Атлантическия океан, на островите Кабо Верде. \r\n\"Когато си в такива критични моменти, когато гледаш смъртта в очите, си мислиш дали си направил всичко в живота си, дали си удовлетворен. Ако си осъществил мечтите си, изпълнил призива си, дал си своя дан за обществото, си доволен, но ако не си ги направил, съжаляваш, защото изведнъж филмът свършва\", разсъждава той.\r\nРешението му да започне кампанията, която популяризира България, става инциденто.\r\n\"Видях билборд на летището, представящ туризма в Турция. Исках да направя нещо подобно с нашите красоти. Първият клип с балоните, които летят над Белоградчик, го направих с мой приятел, който е в чужбина и много исках той да се върне отново в страната ни\", допълва режисьорът. \r\nА за клипа с хорото в Рилските езера, който беше посрещнат критично в социалните мрежи казва: \"Хората се фокусираха само върху негативното, не видяха красотата, смисъла на това, което се случи горе - колко хора се здарадваха в името на България и нашия фолклор.\"\n\r\nНа въпрос какво би искал хората да мислят за него признава: \"Този човек каквото може дава за родината, кавото може дава за другите, защото когато даваме, тогава сме най-доволни!\"\n\r\n", "date": "2019.01.23", "title": "Да обичаш Бога, България, да дадеш всичко... Кой е Пламен Мирянов?"}
{"url": "https://www.dnes.bg/muzika-drugi/2019/01/23/opernata-diva-andjela-georgiu-s-koncert-v-ndk.400067", "text": "Анджела Георгиу е сред най-талантливите оперни певици на нашето време, а след месец на нейния неповторим глас ще се наслади и българската публика. Тя прие поканата на Софийската филхармония да изнесе концерт в София, който ще се състои на 25 февруари в зала 1 на НДК.\n\r\nКъм въздействащото сопрано ще се присъедини Стивън Костело, който само на 37 години се подрежда в списъка на най-добрите тенори в света.  \n\r\nЗрителите ще чуят арии и дуети от \"Кармен\" на Бизе, \"Бохеми\" и \"Мадам Бътерфлай\" на Пучини, \"Елексир на любовта\" на Доницети, \"Ромео и Жулиета\" на Гуно и други. За откриването на концерта, диригентът и директор на Софийската филхармония - маестро Найден Тодоров, e избрал красивата увертюра от операта \"Набуко\" на Верди. \n                    \n                    \n                \r\nАнджела Георгиу пристига за първия си концерт в България само няколко седмици след като беше удостоена с престижната награда на фондация \"Пучини\" на едноименния фестивал в Торе дел Лаго. Наградата е категорично признание за изкуството на Георгиу, която в кариерата си е интерпретирала някои от най-значителните образи за сопрано, създадени от Пучини. \n\r\nВодещият на церемонията Алфонсо Синьорини определя личността на румънското сопрано като \"неудържима\" дива, която се чувства и се държи като такава. \n\r\nКонцертът на Анджела Георгиу е част от програмата по повод 90-годишния юбилей на Софийската филхармония.\n\r\nБилетите за голямото събитие вече са в продажба в мрежата на Ивентим и на касата на зала \"България\", а цените са от 60 до 200 лева.", "date": "2019.01.23", "title": "Оперната дива Анджела Георгиу с концерт в НДК"}
{"url": "https://www.dnes.bg/eu/2019/01/23/toksichni-veshtestva-v-bebeshki-peleni-vyv-franciia.400004", "text": "Токсични вещества, включително глифозат, са открити в бебешки пелени във Франция. Това сочи изследване, публикувано от френската агенция за околната среда АНСЕС (ANSES), информира Ройтерс.\n\r\nСлед проучвания на пелените за еднократна употреба и как те се използват контролиращата служба е установила доказателства за няколко химични вещества с опасно високи равнища на съдържание, посочи агенцията, цитирана от БТА.\n\r\nСпоред проучването сред веществата са бутилфенил метилпропионал, използван в козметиката, някои ароматични хидрокарбонати и глифозат, използван в борбата с вредителите в селското стопанство. Всички те представляват потенциална опасност.\n\r\nФренското правителство посочи, че производителите и търговците трябва да гарантират, че вредните вещества са премахнати от пелените за еднократна употреба.\n                    \n                    \n                \r\nПризовахме производителите и търговците да вземат мерки през следващите 15 дни за премахване на тези вещества от бебешките пелени за еднократна употреба, се посочва в съобщение на министерствата на здравеопазването, околната среда и финансите.\n\r\nГлифозатът се очаква да бъде спрян от употреба във Франция до три години, макар че се прави изключение от забраната в случаите, при които няма достатъчно надеждни алтернативи на пестицида в земеделието.", "date": "2019.01.23", "title": "Токсични вещества в бебешки пелени във Франция "}
{"url": "https://www.dnes.bg/notifikacii/2019/01/23/otlichno-feigin-deveta-sled-kratkata-programa-v-minsk.400071", "text": "Българската състезателка по фигурно пързаляне Александра Фейгин направи много добра кратка програма и се нареди на девето място след кратката програма на европейското първенство в Минск.\r\nНашето момиче дебютира по отличен начин на голямо първенство при жените, като получи за изпълнението на кратката си програма 58.80 точки и се класира за волната програма. Освен това класирането на 16-годишната е историческо, защото досега нито една българска фигурискта не е влизала в първата десетка на първенство от подобен ранг.\r\nИначе първа в класирането след кратката програма е олимпийската шампионка Алина Загитова от Русия, следвата от сънародничката си София Самодурува и швейцарката Алексия Паганини.\r\n ", "date": "2019.01.23", "title": "Отлично: Фейгин девета след кратката програма в Минск"}
{"url": "https://www.dnes.bg/politika/2019/01/23/kupuvaneto-na-grajdanstvo-symnitelna-praktika-ili.400025", "text": "По данни на Европейската комисия (ЕК) схеми за право на пребиваване на постоянен статут срещу инвестиции има в 20 европейски държави, а такива за право на гражданство – само в България, Малта и Кипър. Това каза , , в ефира на .\r\nИлчева поясни, че тези схеми са многобройни и позволяват при „сравнително леки условия и благоприятни режими“ даден човек да получи право на гражданство, след като направи определена инвестиция в страната. Според госта затягането на миграционната политика от Европейския съюз (ЕС) е пряко свързано с проверката на ЕК.\r\n\r\n                    \n                    \n                , , изрази мнение, че докладът на ЕК не отразява истината и не само в посочените 3 държави има схеми за закупуване на гражданство.\r\n\r\nСпоред госта неверността на доклада се дължи на недобрата съвместна работа на България с ЕК.\r\n\r\nТодоров изрази мнение, че все пак има необходимост да се наемат утвърдени международни компании, които имат огромен ресурс да направят проучване и да преценят дали дадено гражданство, получено след инвестиции, повишава терористичните заплахи в страната.\r\nЗа момента такива примери няма, добави той. \r\n", "date": "2019.01.23", "title": "Купуването на гражданство: Съмнителна практика или? "}
{"url": "https://www.dnes.bg/za-da-se-razbirame/2019/01/23/alfa-beta-kak-da-razpoznaem-omega-myjyt.399959", "text": "Казват, че жената е тази, която избира мъжа до себе си. Различаваме два типа мъже. Едните са алфа, а другите бета. Но забравяме, че има и трети тип и това е омега мъжът. Докато алфа типът иска винаги да изпъкне от тълпата, да демонстрира сила, влияние, интелект, бързина и това донякъде е хубаво, жените сякаш се нуждаят от нещо по-различно.\r\nНякой който да види тяхната уникалност, някой който да се чувства удобно в собствената си кожа, без да се опитва да остане сам под светлините на прожекторите. Как да разпознаем омега мъжът?\r\n\r\nОмега мъжете обикновено са интровертни типове. Освен че не искат да бъдат в центъра на вниманието в големият поток от хора, тълпите ги карат да имат нужда да презаредят емоционално. Те са си самодостатъчни, но това не означава, че не ценят добрата компания.\r\n                    \n                    \n                \r\nЕдин омега мъж може да разпознаете по това, че не манипулира нещата за своя собствена изгода. Вместо това просто позволява на нещата да бъдат такива, каквито са. За него няма смисъл да се бори за нещо, което не го интересува. Докато алфа мъжът се съревновава за най-доброто място, омега доволно гледа.\r\n", "date": "2019.01.23", "title": "Алфа, бета... Как да разпознаем омега мъжът? "}
{"url": "https://www.dnes.bg/eu/2019/01/23/razlikite-zapad-iztok-predizvikatelstvo-pred-es.400042", "text": "Задълбочаващите се различия между Северна и Южна и Западна и Източна Европа са най-голямото предизвикателство, пред което е изправен днес Европейският съюз. Това заяви президентът Румен Радев на работна среща с ръководителите на дипломатическите мисии на държавите-членки на ЕС и на Европейското икономическо пространство в България, съобщи прессекретариатът на държавния глава.\n\r\nПо думите на президента пример за това е и т.нар. пакт за мобилност, който разделя европейските държави в ущърб на конкурентоспособността на превозвачите от Източна Европа, докато продължава да има съществена разлика в заплащането на труда на служителите, работещи за едни и същи европейски компании, в зависимост от европейския регион, в който са разположени техните филиали.\r\n \r\nПодписаният договор за приятелство между Франция и Германия беше определен от президента като важна стъпка за задълбочаване на процеса на европейска интеграция и засилване на ролята на обединена Европа. \n                    \n                    \n                \r\nПрезидентът посочи обаче, че сътрудничеството в сферата на сигурността следва  да бъде открито и за останалите държави-членки на ЕС, които да бъдат част от изграждащата се \"обща стратегическа култура и обща отбранителна промишленост\". \n\r\nРумен Радев отбеляза и новите инициативи за задълбочаване на партньорството в сферата на отбраната като „Европейската инициатива за интервенция“ и призова да не се допуска изолацията на Източна Европа от споделянето на идеи, обмена на разузнавателна информация и разработване на доктрини, което би засилило фрагментацията на Европа.\n\r\nИкономическото и социално сближаване на държавите от Европейския съюз е инвестиция в бъдещето на обединена Европа и това следва да бъде заложено в Многогодишната финансова рамка на ЕС и общите политики, заяви Радев.\r\n \r\nДържавният глава призова единството и солидарността да останат водещи принципи за справяне с общите предизвикателства като постигане на по-висок икономически растеж, изграждането на сигурна и социално ангажирана Европа, справянето с миграцията и борбата с тероризма. \r\n \r\nПо време на срещата бяха обсъдени редица въпроси, свързани с дебата за бъдещето на обединена Европа, Западните Балкани, Източното партньорство, енергийната диверсификация и други актуални теми от дневния ред на Европейския съюз.\r\n ", "date": "2019.01.23", "title": "Разликите Запад - Изток – предизвикателство пред ЕС"}
{"url": "https://www.dnes.bg/usa/2019/01/23/zadyrjaha-vyv-veneciia-bylgarin-osyden-na-25-g-v-sasht.400078", "text": "Тази нощ във Венеция е арестуван 50-годишният български гражданин с канадско гражданство. Той беше обект на международно издирване заради произнесена срещу него в САЩ присъда от 25 години затвор, съобщава италианското издание \"Венеция тудей\".\r\nИмето на българина не се съобщава, предават от БТА. \r\nВъв Венеция мъжът бил отседнал в луксозен хотел със съпругата си. Апелативен съд се очаква да задейства процедурата по екстрадирането на задържания към САЩ.\r\nБългаринът е бил осъден миналата година от окръжен съд в Ню Йорк по обвинения в измама и пране на пари. Той извършил въпросните престъпления от 2008 г. до 2015 г.\r\nПрез 2015 г. българинът е бил арестуван, но след това пуснат под гаранция. Според обвинението заедно със съучастници той е успял посредством различни схеми, а също и чрез заплахи, да измами хиляди американски граждани.\r\nИзмамите са били за общо 2 милиона долара. Парите били изнесени извън САЩ посредством международни банкови мрежи.", "date": "2019.01.23", "title": "Задържаха във Венеция българин, осъден на 25 г. в САЩ"}
{"url": "https://www.dnes.bg/notifikacii/2019/01/23/smraziavasht-sms-ot-futbolista-sala-strah-me-e.400080", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Качих се на самолета, който сякаш ще се разпадне. И отивам в Кардиф.  Ако до час и половина няма новина от мен... Не знам дали ще трябва да  пратят някой да ме търси, защото няма да ме намерят. Татко, страх ме е\",   Това смразяващо гласово съобщение получава бащата на Емилиано Сала, преди машината, в която се вози, наистина да изчезне. \n\r\nВсе още продължава операцията по издирване на аржентинския футболист, след като самолетът, с който пътуваше, изчезна безследно над Ламанша в понеделник вечерта, съобщават от .\r\n                \n                Шансовете, както той самият предполага в своето съобщение, да бъде намерен жив младият талант обаче стават все по-малки. \n\r\nФенове на отбора \"Нант\" се събраха и се помолиха за Сала. Сала пътуваше от Нант за Кардиф, когато самолетът му изчезна от радарите над остров Гърнси в Ламанша. Той отивал за дебютната си тренировка в Кардиф Сити.\n\r\nСпасителни екипи са претърсили 1000 квадратни мили в морето. Във водата бяха забелязани редица плаващи предмети, но засега не може да се потвърди дали са от изчезналия самолет.\n\r\n\n\r\n ", "date": "2019.01.23", "title": "Смразяващ SMS от футболиста Сала: \"Страх ме е... \""}
{"url": "https://www.dnes.bg/temida/2019/01/23/nov-advokat-za-emiliia-kovacheva-gleda-zapisite-ot-poboia.400064", "text": "Видеозаписите с побоя над малката Никол, за който акушерката Емилия Ковачева бе осъдена на първа инстанция на 18 г. затвор, ще бъде изискан, за да бъде гледан отново, пише \"\".\r\nДискът с кадри от камерите на болницата, в която преди 4 г. се разигра драмата с 4-дневното бебе, в момента се съхранява в Софийския градски съд (СГС).\n\r\nТой ще бъде показан отново на 30 януари в зала 11 на Съдебната палата, тъй като Ковачева наскоро се отказала от защитника си Владислав Янев и го сменила с Жанет Желязкова. Адвокатката поиска да получи копие от записите, тъй като не ги е гледала, а те са основно веществено доказателство по делото.\n\n\r\n                    \n                    \n                Софийският апелативен съд (САС) реши да й даде възможност да ги види, но не на електронен носител, а в присъствие на компютърен специалист.\n\r\nАкушерката Ковачева е под домашен арест в дома на родителите си в Самоков. Тя твърди, че оргиналите на записите от камерите в болницата липсват, а по делото имало само копия. Експертиза, приета при предното разглеждане на делото сочи, че кадрите са автентични и не са манипулирани, става ясно от мотивите към присъдата на СГС.\n\r\nДелото в апелативния съд се гледа по жалба на Ковачева срещу наказанието, наложено й на 15 септември 2017 г.  Тя бе призната за виновна по обвинение в опит за убийство на новородено.\n\r\nКато свидетел вчера бе разпитана 27-годишна жена, която между 14 и 18 април 2015 г. е била в една стая с майката на Никол - Станислава Димитрова. Според нея в първите дни Никол била добре, плачела, но като й давали кърма, спирала. На 4-ия ден обаче бебето не било \"същото дете като предишните дни\". Акушерките и сестрите споменали за \"проблеми и анемия\".\n\r\n\"Дадох бебето (Никол -б.а.) на майката към 6,30 ч. Казах й, че има жълтеница\", заяви извън залата Ковачева. Тя продължава да отрича да е посягала на детето. С нея бяха родителите й Радка и Йордан Шопови, които са допуснати и като адвокати по делото. \"Съсипани сме\", каза Радка.\n\r\nРодителите на пострадалото дете се противопоставиха в съдебната зала на искането записите от болницата да се дават отново на защитата. \"Досега тя е имала достатъчно време да се запознае с материалите по делото\", каза Румен Димитров, бащата на Никол.\n\r\n\"Съдът уважи молбата на адвокат Желязкова, за да се избегне риск в бъдеще за отмяна на присъдата с мотива, че е нарушено правото на защита на Емилия Ковачева\", обясни съдия Алексей Трифонов, член на състава, който гледа делото в САС. Председател е Камен Иванов, бивш член на Висшия съдебен съвет (ВСС).", "date": "2019.01.23", "title": "Нов адвокат за Емилия Ковачева – гледа записите от побоя "}
{"url": "https://www.dnes.bg/cars/2019/01/23/shef-na-volkswagen-kolata-stava-luks-zaradi-ekolozite.400026", "text": "\"Автомобилите постепенно се превръщат в лукс, а не в средство за придвижване и затова са виновни еколозите\", заяви шефът на Надзорния съвет на концерна Volkswagen – Ханс-Дитер Петч в интервю за вестник Welt am Sonntag.\r\nТой допълни, че заради новите правила за вредни емисии възникват нови социални проблеми. Те ще направят производството на автомобили толкова сложно, че продуктът да бъде много скъп.\n\r\nПетч отбелязва, че времето, в което клиентът е можел да си купи нов автомобил за 20 000 евро, постепенно ще отминава. Сега \"зелените\" успяват да се преборят за по-жестоки екологични норми, но изобщо не мислят за обикновените граждани, които могат да си позволят единствено бюджетна кола. Затова, съвсем скоро такива автомобили просто няма да останат, което ще ощети много хора и ще се превърне в огромен проблем, смята Петч.\n                    \n                    \n                \r\n\"Нашата цел е да направим електромобил, който да бъде достъпен за широките слоеве от населението. Това обаче е много трудно задача, тъй като, ако един автомобил е оборудван с електрически двигател, той няма как да бъде евтин. Съответно, ще се стиге до значителен ръст на цените дори в сегмента на малките автомобили\", обясни шефът във VW.\n\r\nСпоред новите правила в ЕС през 2030 г. нивата на вредните емисии СО2 трябва да спаднат значително. Затова, например, Volkswagen по това време трябва да има 40% електромобили в цялата си гама. Те обаче няма как да бъдат евтини и това ще се отрази на мобилността на гражданите.\n\r\n\"За съжаление, нито Европейския парламент, нито Съветът на ЕС, обръщат внимание на тези проблеми. През 2030 г. нивата на парникови газове, в това число и на СО2, трябва да бъдат съкратени наполовина. Съответно, тези 60% неелектромобили, които Volkswagen ше произвежда, ще могат да бъдат купени от клиентите на по-ниска цена, но пък издръжката им ще се окаже много висока, тъй като екологичните изисквания ще стават още по-строги и това ще се отрази на стойността им\", каза още един от шефовете на Volkswagen.\r\n", "date": "2019.01.23", "title": "Шеф на Volkswagen: Колата става лукс заради еколозите!"}
{"url": "https://www.dnes.bg/politika/2019/01/23/afis-predricha-bsp-s-malko-pred-gerb-za-evrovota.400024", "text": "Сериозна борба за победата на предстоящите избори за Европарламент се очаква през май, сочи проучване на агенция АФИС, проведено сред 1010 души в периода 14-19 януари.\n\n\n\r\nШансовете на основните претенденти – БСП и ГЕРБ, са на практика изравнени. В рамките на статистическата грешка се регистрира леко предимство за червената партия, отчитат от агенцията.\r\nТака, ако изборите за европарламент бяха днес, за БСП биха гласували 24,2% от отишлите пред урните, а за ГЕРБ – 23%. ДПС събира 7,7% от вота, Обединените патриоти – 3,3%, Реформаторския блок – 1,5%, Воля – 1% и Демократична България – също 1%.\r\n                    \n                    \n                Според АФИС към този момент изглежда слабо вероятно да се очертае такава изненада, която да позволи на нов играч да се намеси в спора за призовото място.\r\nОт агенцията отчитат още, че независимо от зачестилите изявления и коментари по повод на предстоящите избори, интересът към тях остава на традиционно ниско ниво. Едва 35 на сто са абсолютно сигурните гласоподаватели, при това състоящи се предимно от привърженици на три партии – БСП, ГЕРБ и ДПС.\r\nЕдинствено коалицията \"Обединени патриоти\" разполага с потенциална възможност да се сдобие с не повече от един мандат, но и това не е сигурно, отчитат от АФИС.Така, ако резултатите от вота през май са подобни, БСП и ГЕРБ ще изпратят в европарламента по 6-7 евродепутата, ДПС – 3-4-ма, а Патриотите – максимум 1. Ако разликата между водещите политически сили надхвърли 3,4 пункта, това ще означава и разлика от един мандат. В случай, че коалицията „Обединени патриоти“ успее да прекрачи бариерата от 5,89%, националистите ще се поздравят с един мандат, който ще бъде за сметка или на първия в класацията, или на ДПС.\n\r\nПроучването показва още, че въпреки сравнително високото доверие в ЕС, българските граждани не смятат, че нещата в съюза са наред и всичко се развива в правилната посока. От данните личи, че ситуацията в ЕС се оценява негативно, макар и не чак толкова, колкото е оценено положението у нас.В представата на мнозина наши сънародници Европа е спасителен бряг от несгодите, които понасят във водите на българската река. Затова и избирателната активност тук през май ще бъде по-висока в сравнение с почти всички други страни от ЕС, но по-ниска в сравнение с онази активност, която обикновено измерваме по време на национални и местни избори, сочи още проучването.", "date": "2019.01.23", "title": "АФИС предрича: БСП с малко пред ГЕРБ за евровота"}
{"url": "https://www.dnes.bg/temida/2019/01/23/elena-ioncheva-za-obvineniiata-sreshtu-neia-absurdni-sa.400022", "text": "Депутатката от БСП Елена Йончева определи обвиненията срещу нея за пране на пари като абсурдни и обвини управляващите в политическа репреси, а колегите й от парламентарната група на левицата застанаха зад нея и декларираха подкрепата си.\n\r\nВчера стана ясно, че Йончева е с повдигнато обвинение за пране на пари. Разследването срещу нея се води от Специализираната прокуратура и започна след сигнал от депутати от ГЕРБ. \r\nСтава дума за обвиненията на Делян Добрев срещу Йончева за присвоени пари от фалиралата Корпоративна търговска банка (КТБ), които били прикривани в офшорна фирма.\r\n\"Обвиненията, че работейки в ТВ7 за периода 2012-2014 г. съм финансирана по престъпен начин, са абсурдни. Това е периодът, в който заснех поредица от документални филми\", отсече днес в парламента червената депутатка.\r\n                    \n                    \n                \"Средствата за тези фирми са преведени през КТБ в период, когато даже държавата с нейните контролни функции не е могла да предвиди нейния срив. Обвиненията, че съм занела, че тези средства са с престъпен произход, е опит да бъда ангажирана с моята защита, а не с работата ми на депутат\", продължи тя.\r\nПо думите й атаката срещу нея е започнала, когато е поискала независимата експертиза и проверка на магистралите.\r\n\"Борисов и правителството вече използват създадената и контролираната от тях спецпрокуратура за сплашване, за заплаха, за публично унижение на своите противници. Но тази атака и репресия няма да ни спре\", настоя Йончева.\r\nСпоред соцдепутатът Иван Иванов тези обвинения били нескопосан опит на ГЕРБ да спечели служебно европейските избори.\r\n\"БСП застава зад Елена Йончева в нейната обективна дейност като журналист и народен представител. Ще я подкрепяме във всички й действия\", заяви Иванов.", "date": "2019.01.23", "title": "Елена Йончева за обвиненията срещу нея: Абсурдни са!"}
{"url": "https://www.dnes.bg/politika/2019/01/23/vmro-gotovi-da-podadat-ryka-na-partniorite-si-ot-op.400017", "text": "Депутатите от ВМРО били готови да подадат ръка на партньорите си в Обединени патриоти и дори да се извинят на колегите си от НФСБ, които се били засегнали от изказванията на Красимир Каракачанов, че през последните месеци съществуването на коалицията минавало под знака на скандали и междуличностни противопоставяния, на личните амбиции, водещи до боричкания на база его между едни или други политически фигури в коалицията.\n\n\r\n\"Ако колегите са засегнати, ние от ВМРО сме готови, независимо от това дали имат основание или не, да водим разговори с всеки от коалиционните ни партньори и да се извиним\", даде заявка Искрен Веселинов.\n                    \n                    \n                \r\nСпоред него има проблеми, а парламентарната група не успява да се събере на заседание, но причината за това е била във ВМРО.\n\r\nТой призна, че ако коалиционните партньори започнат да броят взаимните си атаки, \"ще влезем в един филм, в който ние не искаме\".\r\nСпоред Веселинов трябвало да се постигне съгласие на първо място по принципния въпрос за политиките, които трябва да отстоява обединението.\r\n\"За нас въпросът е за единодействието в парламента за реални резултати, не трябва нещата да се концентират върху личностите кой ще води листата, кой ще е извън нея, а за целите, които трябва да се реализират\", обясни той.\r\nЗа ВМРО от ключово значение било в Обединени патриоти да се разберат за работата, която трябва да свършат в парламента.\r\nИначе за евровота Веселинов увери, че воеводите не водили преговори с една политическа сила извън Обединените патриоти, а това че група интелектуалци издигнаха кандидатурата за евродепутат на Ангел Джамбазки, който е от ВМРО, просто било знак, че той има широка обществена подкрепа.", "date": "2019.01.23", "title": "ВМРО готови да подадат ръка на партньорите си от ОП"}
{"url": "https://www.dnes.bg/sofia/2019/01/23/akciia-sreshtu-policai-v-stolichnoto-4-o-ru-kakvo-tyrsiat.400028", "text": "Звено \"Вътрешна сигурност\" на МВР провежда акция в столичното 4 РУ, съобщи bTV.\r\nКъм момента информацията по случая е изключително оскъдна и неофициална.\r\nНе е ясно дали има задържани и, ако да – на какво ниво са.\r\n\"Вътрешна сигурност\" се занимава основно с разкриване на корупционни схеми.\r\n", "date": "2019.01.23", "title": "Акция срещу полицаи в столичното 4-о РУ. Какво търсят?"}
{"url": "https://www.dnes.bg/muzika/2019/01/23/meri-bois-bend-24-g-vdyhnovenie-na-scenata.400012", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕдна от вечните български банди отбелязва цели 24 години на сцената. “Мери бойс бенд\" ще отпразнува почти четвърт век на 9 февруари в Sofia Live Club само часове преди рождения ден на вокала на групата Мария Мутафчиева. \r\n\"В един момент спираш да се интересуваш от годините и продължаваш да създаваш музика. През всички тези години обаче хората са този движещ механизъм, защото ако ги е нямало тези, които са ми разказвали истории, свързани с наши песни, може би нямаше да продължа\", сподели Мария Мутафчиева пред .\r\nПо нейни думи е много лесно човек да се откаже, защото не знае дали музиката, която създава, ще достигне до хората и как ще я приемат. Изпълнителката обясни, че групата не се съизмерва с най-големия си хит \"Непознати улици\", а се оставя на вдъхновението при правенето на нови парчета.\r\n ", "date": "2019.01.23", "title": "\"Мери бойс бенд\" – 24 г. вдъхновение на сцената"}
{"url": "https://www.dnes.bg/kino/2019/01/23/nominaciite-za-oskar-iasni-koi-shte-grabnat-statuetki.399995", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАмериканската академия за театрално и филмово изкуство обяви номинациите за \"Оскар\" на церемония в Лос Анджелис. \n\r\nФаворитите за най-добър филм \"Рома\" и \"Фаворитката\" получиха по десет номинации. Музикалният филм \"Роди се звезда\" и лентата \"Вице\" останаха назад с по 8 номинации всеки.\n\r\nСред другите претенденти е \"Зелената книга\", в който една от второстепенните роли се изпълнява от българския актьор Димитър Маринов.\n\r\n\"Прави впечатление, че филмите са много различни жанрово - филм като \"Рома\" и \"Черната пантера\" нямат нищо общо един с друг. Според мен академията се опитва да интегрира повече различни като жанр филми\", коментира режисьорът и актьорът Ники Станчев в \"България сутрин\".\n                    \n                    \n                \r\nТой коментира, че преди филмите са били насочени към обща атмосфера на драма послание и дори политика, а сега сякаш дават шанс на по-свободните стилове.\n\r\nВ категорията за най-добра актриса отново няма изненади. Големият въпрос е дали дебютът на Лейди Гага в \"Роди се звезда\" ще успее да пребори изпълнението на Глен Клоуз, което вече беше отличено със \"Златен глобус\"\n\r\n\"Смятам, че Брадли Купър има много по-голям шанс и при режисурата и при главна мъжка роля, защото при женските роли Глен Клоуз, която за седми път е номинирана, никога не е печелила и би взела статуетката. Гага не я виждам като носител на Оскар все още\", обясни Станчев пред ", "date": "2019.01.23", "title": "Номинациите за \"Оскар\" ясни. Кои ще грабнат статуетки?"}
{"url": "https://www.dnes.bg/notifikacii/2019/01/23/hvanaha-polski-shofior-prekarval-nezakonni-migranti.400023", "text": "Гранични полицаи заловиха двама иракчани и сириец в товарното помещение на автомобил с полска регистрация. \r\nВчера на ГКПП Капитан Петко войвода пристигнал за влизане в страната товарен автомобил, управляван от 38-годишен полски гражданин. Граничните полицаи извършили проверка с газ-анализатор. \r\nУстановени били завишени стойности на въглероден двуокис в ремаркето, което доказвало, че там има хора. Това било потвърдено и с митнически рентген, съобщиха от МВР.\r\nШофьорът и незаконните мигранти са задържани. Уведомена е районната прокуратура в Свиленград.", "date": "2019.01.23", "title": "Хванаха полски шофьор, прекарвал незаконни мигранти  "}
{"url": "https://www.dnes.bg/stranata/2019/01/23/napadnaliiat-baba-ivanka-na-39-g-ima-7-deca-i-veche-e-diado.399988", "text": "Окръжната прокуратура в Стара Загора, която наблюдава разследването срещу 39-годишния Кольо Рашков, който преби и ограби 83-годишната баба Иванка Койчева в град Гурково, ще поиска съдът да му наложи най-тежката мярка за неотклонение \"задържане под стража\".\n\n\r\nСъдебното заседание за мярката е насрочено за утре, 24 януари, в Окръжния съд на Стара Загора, съобщават от прокуратурата.\r\nРашков, който има в досието си 10 присъди за кражби и над 8 години стаж по затворите, е баща на 7 деца и дядо на внучета, съобщи за \"\" главен инспектор Христо Петров, началник на сектор \"Криминална полиция\" в РПУ в Казанлък.\r\n                    \n                    \n                Нападателят бил разкрит и задържан в дома си около два часа след престъплението - към 1:30 часа през нощта срещу понеделник. При задържането не е оказал съпротива.\r\n\"Той решил да си набави средства по престъпен начин\", описа ситуацията главен инспектор Петров. Полицията предполага, че мъжът попаднал на баба Иванка по-скоро на случаен принцип - минал по улицата малко след 23 часа в неделя и видял, че прозорецът на стаята й в пристройката на голямата й къща, в която тя живее, свети, а входната врата не била заключена.\r\nДен по-рано дъщерята на потърпевшата Мария твърдеше, че вратата била заключена. Последното уточнение на криминалистите, които разследват случая, е, че дръжката на бравата на вратата не била вдигната на степен \"заключено\", което позволило на нападателят да влезе лесно и без взлом при възрастната жена.\r\nС удари по главата и лицето с юмруци, а след като тя паднала - и с ритници, мъжът бързо принудил жертвата си да му даде всичките си налични пари - 35 лева. След което той си тръгнал, пазарувал в съседен денонощен магазин и се прибрал вкъщи.\r\nБитата баба успяла да се изправи и да се оплаче на съседи, които позвънили на телефон 112. Разследващите лесно разбрали от охранителните камери на магазина, че среднощният купувач е със същото черно яке, което им описала и неговата жертва. По него дори още личали следи от кръвта на пребитата жена.\r\nКогато влязал при жертвата си, мъжът бил и с качулка на главата, за да не бъде разпознат, и не говорел много по време на нападението.\r\nВ понеделник баба Иванка Койчева се оплака от болки в главата и гърдите и бе приета в Университетската болница в Стара Загора. Във вторник от там съобщиха, че няма опасност за живота на възрастната им пациентка. Скенерът не показал и счупвания, но заради жестоките натъртвания тя остава за наблюдение в болницата.\r\nНа Кольо Рашков е повдигнато обвинение за грабеж в условията на опасен рецидив.", "date": "2019.01.23", "title": "Нападналият баба Иванка – на 39 г., има 7 деца и вече е... дядо"}
{"url": "https://www.dnes.bg/akoshtete-vqrvaite/2019/01/23/misis-baba-zarycha-ne-se-sramuvaite-ot-godinite-si-gordeite-se.400002", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПо традиция на Бабинден се състоя 10-тото издание на конкурса \"Мисис Баба\". Успоредно с него се проведе и единственият в света международен конкурс за баби \"Mrs Grandma Universe\" и \"Mrs Classic Universe\".\n\r\nЖурито, съставено от досегашните носителки на титлите, определи за \"Мисис Баба България\" 2019 Стефка Стаменова. Но коя е победителката?\n\r\nСтефка Саменова всъщност е била учител, радио водещ, а сега работи като \"лайвкоуч\" в Лондон. Връща се у нас специално за конкурса.\r\n\"Не крия възрастта си, гордея се с нея. Това е възрастта на младоста и свободата. Не знам защо някои хора крият възрастта си. Всеки един ден трябва да сме благодарни, че сме живи\", сподели пред  носителката на короната \"Мисис Баба\".\r\n                    \n                    \n                Тя обясни, че е участвала в този конкурс, защото това е едно предизвикателство.\r\n\"Аз излязох от зоната си на комфорт. В този случай не контролирах нещата. Много мои приятели ми подхвърляха идеята, която аз не приемах сериозно. Държа да съм посланик на красотата, но и добрината\", допълни Стаменова.\r\n", "date": "2019.01.23", "title": "\"Мисис Баба\" заръча: Не се срамувайте от годините си, гордейте се!"}
{"url": "https://www.dnes.bg/politika/2019/01/23/siderov-za-op-i-evrovota-ima-belezi-za-raztrogvane-na-braka.400034", "text": "Лидерът на \"Атака\" Волен Сидеров не изключи възможността \"Обединени патриоти\" да се явят заедно на евроизборите, но отчете, че имало \"белези за разтрогване на брака\" в малката коалиция. По думите му обаче най-важно не било кой ще води листата и ще бъде евродепутат, а какви идеи и програма ще защитават в Европа.\n\r\nПо-рано от НФСБ обявиха, че преустановяват преговорите с ВМРО за общо явяване на изборите за Европейски парламент заради медийни атаки към тях от страна на войводите. Лидерът на партията Валери Симеонов пък заяви, че евровотът не е от жизненоважно значение за неговата партия. \n\n\n\"8 месеца поставях въпроса за евроизборите и вече реших да не го поставям, защото тръгнаха слухове, че аз държа да водя листи, което не е вярно. Престанах да поставям този въпрос\", така коментира пък Волен Сидеров новите скандали в \"Обединени патриоти\".\n                    \n                    \n                \r\n\"Вариантът \"Обединени патриоти\" да се явим заедно на евроизборите не е изключен, макар че все повече виждам, че има белези на разтрогване на брака. Но прескачаме един много важен въпрос - с какви програми и идеи бихме отишли на едни такива избори. Това е битка за Европа, където ще се сблъскат глобализъм и антиглобализъм\", продължи още лидерът на \"Атака\".\n\r\nТой настоя и че евроизборите са важни за България и на знае защо за Валери Симеонов не са. Европа е пред голям избор и ако някой каже, че не са важни, просто това е липса на стратегически поглед. \n\r\nСидеров коментира и заплатите на евродепутатите и отбеляза, че хората се дразнят от техния размер. Затова атакистът иска те да даряват голяма част от тях за лечението на болни деца.\n\r\n\"Отиват там, стоят 5-10 години, натрупват 1-2 млн. в банки и след това гласуват за Истанбулски конвенции, джендърство, за мигранти\", отбеляза Сидеров.\n\r\nТой настоя и че не бяга от срещи с коалиционните си партньори и винаги е на линия за разговори. Той обеща и че като председател на парламентарната група още днес ще се обади на партньорите си и ще инициира среща с тях.", "date": "2019.01.23", "title": "Сидеров за ОП и евровота: Има белези за разтрогване на брака"}
{"url": "https://www.dnes.bg/politika/2019/01/23/robotiziranata-hirurgiia-vliza-i-u-nas-no-na-kakva-cena.399994", "text": "Несъвпадение на дейностите, които е определила политическата класа и средствата, с които трябва да се заплатят тези дейности - така управителят на НЗОК Дечо Дечев определи като най-генералния проблем в сферата на здравеопазването. \n\r\n\"Министърът определя пакета от дейности, които трябва да се заплащат с парите, които са в касата. И във времето този пакет непрекъснато се е увеличавал като в него са включвани дейности, които са много скъпи\", уточни Дечев. \n\r\nКато пример той даде роботизирана хирургия, която струва 10 пъти повече, отколкото ако се изпълни по класическия начин. \n\r\nПо думите му рано или късно роботизираната хирургия ще навлезе в България и това означава, че трябва да има хора, които да са подготвени да работят с нея. \n                    \n                    \n                \r\n\"Тогава, когато едно нещо се плаща 10 пъти по-скъпо отколкото е друго и този, който ще изпълнява дейността ще вземе 8000 лв. вместо да вземе 800 лв. и поради това апетита за такива дейности непрекъснато нараства, а финансирането за тях не е с това темпо. От там се получава и диспропорцията между средства и обема от дейности\", обясни той пред БНТ. \n\r\n\"Темповете на увеличаването на средствата са прогресивни. Тези темпове ще продължават и ще бъдат сериозни. Ако искаме да придобием бегло впечатление за реалната цена на здравето, трябва да прибавим и средства, които плаща българинът от джоба си за здраве\", посочи Дечо Дечев.\n\r\nКато проблем управителят на Касата посочи и структурата и разпределението на средствата в болничната система. Според него у нас трябва да има кръг от нонпрофит болници – общински и областни, които да задоволяват медицински потребности на хората. \n\r\n\"И отделно от това трябва да има кръг, естествено както в цял свят, от частни болници, които формират приходите си на базата на това, че има хора, които са решили да посетят тяхното лечебно заведение, тоест те получават пряк достъп до него, там не трябва да чакат, техните условия там са по-добри и т.н\".", "date": "2019.01.23", "title": "Роботизираната хирургия влиза и у нас, но на каква цена?"}
{"url": "https://www.dnes.bg/sport/2019/01/23/nash-grisho-pada-s-tri-pozicii-24-i-v-atr.400033", "text": "Най-добрият български тенисист Григор Димитров ще падне с три позиции до 24-ото място в световната ранглиста по тенис след края на Откритото първенство на Австралия. \r\nДимитров загуби в четвъртия кръг на надпреварата в Мелбърн след поражение в неделя от Франсис Тиафо (САЩ) в четири сета и не успя да защити точките си от четвъртфинала през миналия сезон.\r\n \r\nТова ще бъде най-слабото класиране на хасковлията от 28 август 2016 година, когато той също беше 24-и в света.\r\n \r\n", "date": "2019.01.23", "title": "Наш Гришо пада с три позиции – 24-и в АТР"}
{"url": "https://www.dnes.bg/temida/2019/01/23/temida-za-ioncheva-znaela-e-za-prestypniia-harakter-na-parite.400031", "text": "Ден след като прокуратурата повдигна обвинение срещу Елена Йончева за пране на пари институцията пусна допълнителна информация за разследването.\r\n \r\nЕто цялото съобщение на прокуратурата:\r\n\"След привличането на народния представител Елена Йончева като обвиняема и по повод нейни изявления пред медиите, Специализираната прокуратура предоставя следната информация:\r\nНа 08.11.2018 г. главният прокурор Сотир Цацаров поиска от  Народното събрание даване на разрешение за провеждане на наказателно преследване срещу народния представител Елена Йончева  за пране на пари, присвоени от \"КТБ\" АД, въз основа на доказателства, събрани от Специализираната прокуратура. Разследването е започнало на 31.08.2018 г. след сигнал до прокуратурата от народни представители.\n\n\n\r\n                    \n                    \n                Елена Йончева даде съгласието си за провеждане на наказателното производство срещу нея, Специализираната прокуратура проведе процесуално следствени действия и събра доказателства, обосноваващи ангажиране на наказателната й отговорност за престъпление по чл. 253, ал. 5, вр. ал. 4, вр. ал. 3 т. 3 и т. 1, пр. 3, вр. ал.2, пр. 2, вр. ал. 1 вр. чл. 20, ал. 2 от НК.\n\r\nВ хода на разследването на Специализираната прокуратура е установено, че едноличен собственик на капитала на \"Авторска телевизия\" ЕООД е Елена Йончева. Дружеството е вписано в Търговския регистър при Агенцията по вписванията с ЕИК 130692210, със седалище и адрес на управление: гр. София, район \"Оборище\", ул. \"Велико Търново\" № 10.\n\r\nНа 17.04.2012 г., на основание чл. 113, от Търговския закон, едноличният собственик на капитала на \"Авторска телевизия“ ЕООД Елена Йончева е взела решение представляваното от нея търговско дружество да учреди съвместно с офшорна компания \"Далий Трейдинг Лимитид /дружество, регистрирано на 09.02.2011 г., съгласно действащите нормативни актове на територията на Британски Вирджински острови/, юридическо лице с правно организационна форма – ОДД и фирмено наименование \"Офроуд\" ООД, съгласно действащото българско законодателство.\n\r\nНа 20.04.2012 г., на основание чл. 113 от Търговския закон, представляващите \"Далий Трейдинг Лимитид\" са взели решение за учредяване на съвместно дружество с \"Авторска телевизия\" ЕООД, съгласно действащото българско законодателство, с фирмено наименование \"Офроуд\" ООД.\n\r\nВ решенията на управителните органи на двете търговски дружества е посочен размерът на капитала на новосформираното – 10 000 лева и начинът на разпределение на дружествените дялове – по равно - по 5 000 лева всяко от дружествата.\n\r\n\"Далий Трейдинг Лимитид\" се е задължило срещу записаните 50 дружествени дяла от капитала на \"Офроуд\" ООД да извърши парична вноска в размер 5000 лева. Поело е задължение да направи и парична вноска в размер на 310 000 /триста и десет хиляди/ лева, които да бъдат отнесени във фонд \"Резервен\". На основание чл. 134 и сл. от Търговския закон, \"Далий Трейдинг Лимитид\" се е задължило след учредяване на \"Офроуд\" ООД в Търговския регистър на РБългария да направи и допълнителна парична вноска в \"Офроуд\" ООД в размер на 250 000 евро или тяхната левова равностойност в срок от 1 година, при годишна лихва 5%.\n\r\nНа 23.04.2012 г. е приет дружествен договор на учредително събрание на съдружниците на дружеството и е изготвен протокол от учредителното събрание на \"Офроуд\" ООД от същата дата, подписан от Е.Йончева и съдружниците на  \"Далий трейдинг лимитид\", с който избират за управител на новоучреденото дружество \"Офроуд\" ООД Елена Йончева. В това си качество, тя е сключила с \"КТБ\" АД Рамков договор за платежни услуги за ЮЛ и ЕТ. Определена е като единствено лице, което има право да се разпорежда със сумите по сметките на \"Офроуд\" ООД.\n\r\nНа 13.06.2012г. и 22.06.2012г. от сметката на офшорно дружество \"Далий трейдинг лимитид\" по две сметки на търговското дружество \"Офроуд\" са получени парични средства в общ размер 333 000,00 евро с левова равностойност 645 423.90 лева като на първата дата са получени 161 100.00 евро в левова равностойност 315 084,21 лева предназначена за фонд \"Резервен\" на дружеството, а на втората дата - сумата от 171 900.00 евро в левова равностойност 336 207,18 лева.\n\r\nСпециализираната прокуратура е събрала доказателства за произхода на преведените парични средства от \"Далий трейдинг лимитид\" на \"Офроуд\" ООД. Установено е, че това са средства, собственост на \"КТБ\" АД, които са присвоени от три длъжностни лица от \"КТБ\" АД, на които предстои повдигане на обвинение. От извлеченията от различни банкови сметки е установено, че тези парични средства са били преведени от \"КТБ\" АД в полза на 5 фактически контролирани от Цветан Василев търговски дружества, сред които е и \"Далии Трейдинг Лимитед\".\r\nВ периода от 13.06.2012 г. до 06.11.2014 г. Елена Йончева, която единствено е имала право да се разпорежда с банковите сметки на \"Офроуд\" ООД е изтеглила всички преведени по сметките на дружеството парични средства.\n\r\nЙончева е извършвала преводи за закупуване на аудио и видеотехника. Всеки месец е нареждала и теглила в брой и определената от самата нея собствена заплата като управител на \"Офроуд\" ООД в размер на по 12 720 лева месечно.\n\r\nСъбраните доказателства са обосновали извод, че Елена Йончева е знаела за престъпния произход на средствата и че са предмет на длъжностно присвояване.\n\r\nНа 22.01.2019г. Специализираната прокуратура привлече като обвиняема Елена Йончева – народен представител в 44- то Народно събрание за пране на пари в размер на 333 000 евро, извършено в периода 13.06.2012 г. до 06.11.2014 г. в съучастие с още едно лице - Б. М., като Йончева е извършител, а Б. М. е неин помагач.\n\r\nСпоред обвинението в инкриминирания период от време Йончева в качеството си на длъжностно лице – управител на \"Офроуд\" ООД, е получила по открити в \"КТБ\" АД две банкови сметки сумата от 333 000 евро и е спомогнала да бъде преобразувано това имущество в лично, като е знаела, че то е придобито чрез престъпление – длъжностно присвояване. Деянието е извършено в изпълнение на решение на организирана престъпна група, като имуществото е в особено големи размери и представлява особено тежък случай.\r\nСпециализираната прокуратура взе мярка за неотклонение на Елена Йончева \"гаранция в пари в размер на 20 000 лева\".\n\r\nНа 16.01.2019 г. съучастникът на Йончева – помагачът Б.М. също е привлечен като обвиняем.\n\r\nПроцесът по призоваване на Елена Йончева в качеството й на обвиняема е стартирал на 11.01.2019 г., когато е била търсена от призовкар на Следствения отдел на Специализираната прокуратура на известните й адреси в гр. София, включително и на адреса на нейната майка, но не е била открита. Майка й е заявила, че не знае къде живее Елена Йончева.\r\nСлед съдействие от органите на МВР и проведени телефонни разговори с Йончева, на 16.01.2019 г. на Елена Йончева е връчена призовка за явяване в Следствения отдел на Специализираната прокуратура на 22.01.2019 г. – за привличане като обвиняема.\r\nТвърденията на Елена Йончева, че е работила за ТВ 7 не намират опора в доказателствата. Налице са доказателства, че тя е продавала филмите си на тази телевизия, а не е работила там.\r\nКъм настоящия момент \"Офроуд\" ООД е без управител/ г-жа Йончева е поискала освобождаването си/, без имущество и без парични средства по банковите сметки.\r\nПоради това, че след освобождаването на Йончева като управител на \"Офроуд\" ООД съдружниците не са назначили нов управител за повече от 3 месеца, в съответствие с разпоредбите на Търговския закон прокуратурата е поискала прекратяване на дружеството.", "date": "2019.01.23", "title": "Темида за Йончева: Знаела е за престъпния характер на парите!"}
{"url": "https://www.dnes.bg/obrazovanie/2019/01/23/vuzf-organizira-bezplatna-finansova-akademiia-za-uchenici-ot-10-11-i-12-klas.400036", "text": "Как да планираме умно личните си финанси, как работят банките и какво  в същността си е явлението \"криптовалута“ - тези и още теми ще бъдат във фокуса на тазгодишната финансова академия за ученици на Висшето училище по застраховане и финанси (ВУЗФ) и VISА Bulgaria.\r\nТя започва на 1 февруари и ще продължи до 22 февруари включително. Всеки петък от месеца, от 14.30 часа, икономически и финансови експерти с богат практически опит ще запознаят учениците с азбуката на финансите.\r\nАкадемията е безплатна и в нея могат да се запишат гимназисти от 10, 11 и 12 клас, като тези, които преминат успешно обучението, ще получат специален сертификат. За дванадесетокласниците изходящият тест на академията ще има силата и на кандидатстудентски изпит - всички, които го издържат, ще бъдат приети във ВУЗФ, съобщават от учебното заведение.\r\n                    \n                    \n                \"Финансовото образование трябва да се разглежда като процес, който продължава през целия живот и е ключов фактор за успеха на всеки един индивид на пазара. Това е и основната ни цел – да повишим знанията и интереса на учениците в тази сфера, за да бъдат подготвени и отговорни както към личните си финанси, така и към публичните“, обясни Юлияна Георгиева – мениджър \"Комуникации и кариерно развитие“ във ВУЗФ.\r\nАкадемията ще се провежда в сградата на унверситета – на ул. \"Гусла“ 1 в столичния квартал \"Овча купел“. Тя започва с урок на 1 февруари от 14.30 часа, по време на който ще се засегнат темите за парите и паричните отношения, функциите на банките и новите алтернативни валути. На 8 февруари учениците ще имат възможност да научат някои основополагащи принципи за правилното вземане на решения и планиране на лични финанси. Какво да правим, когато парите не стигат, как работят кредитите, сигурно ли е електорнното банкиране и за какво да следим при издаването на банкова карта са сред въпросите, които ще получат своите отговори на 15 февруари от 14.30 часа.\r\nАкадемията ще посвети последния си урок на 22 февруари на вдъхновяващ млад предприемач, който ще разкаже на учениците как се учиш да управляваш милиони на 25 години. Гост лектор ще бъде Спас Керимов - иноватор и създадел на start up за принтиране на човешки тъкани.\r\nОстаналите лектори, които ще се включат в академията, са Марио Каменов – директор на центъра за продължаващо и професионално обучение във ВУЗФ, д-р Радостин Вазов – изпълнителен директор на университета и финансов експерт, както и доц. д-р Юлия Добрева – водещ икономист и директор на направление „Икономика“ към Лабораторията за научно-приложни изследвания на ВУЗФ.\r\nВсеки, който иска да участва в академията, може да се запише безплатно на \r\n ", "date": "2019.01.23", "title": "ВУЗФ организира безплатна финансова академия за ученици от 10, 11 и 12 клас"}
{"url": "https://www.dnes.bg/zvezdi/2019/01/23/prilep-s-otkysnata-glava-nova-pliushka-ot-ozi-ozbyrn.400003", "text": "Ози Озбърн отбеляза подобаващо 37-годишнина от отхапването на главата на прилеп по време на коцерт.\r\nНа 20 януари 1982 г. той е на сцената на \"Veterans Memorial Auditorium\" в Де Мойн, Айова. Фен хвърля към Ози прилеп, а рок звездата отхапва главата на животното.\r\nПо-късно звездата описва този случай в мемоарите си и казва, че устата му е изпитала \"най-лошия остатъчен вкус, който може да си представите\".\r\nМузикантът си е мислел, че това е гумена играчка, а осъзнава, че е жив прилеп, когато вече го е захапал.\r\nПосле Ози е откаран в болница, за да му бъде бита ваксина против бяс.\r\nСпециално за 37-годишнината Озбърн пусна плюшена играчка прилеп. Главата на животното е отделена от тялото му. На плюшката се вижда и логото на Ози Озбърн. \r\n", "date": "2019.01.23", "title": "Прилеп с откъсната глава: Нова плюшка от Ози Озбърн"}
{"url": "https://www.dnes.bg/sofia/2019/01/23/sled-akciiata-v-4-o-rpu-arestuvan-e-policai.400037", "text": "Има арестуван при акцията на дирекция Вътрешна сигурност в Четвърто РПУ в София. \r\nПо непотвърдена информация става дума за изнудване от страна на служител на районното полицейско управление над граждани, съобщи БНР. \r\nПретърсванията в сградата, която се намира в столичния квартал \"Лозенец\", продължават и в момента.\n\r\nОт ведомството отказват официална информация. \r\nДирекция \"Вътрешна сигурност\" е на подчинение на министъра на вътрешните работи и разследва случаи на неправомерни и престъпни действия на служители на МВР.", "date": "2019.01.23", "title": "След акцията в 4-о РПУ: Арестуван е полицай!"}
{"url": "https://www.dnes.bg/obshtestvo/2019/01/23/krediti-ipoteki-predpazliv-li-e-bylgarinyt.400000", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕксперти очакват Европейската централна банка да повишава лихвите на всяко шестмесечие с 0,25% , като това ще се отрази и на условията на банките, както по депозитите, така и по ипотечните кредити.\r\nКупувачите, придобили жилище чрез ипотечен кредит, при всички положения при тях ще има промяна на вноските им.\n\r\nСпоред банкера Левон Хампарцумян българинът е доста пестелив по принцип и никога не взима кредит на ръба на възможностите.\n\r\n\"Кредитът в крайна сметка се погасява от бъдещите ви доходи. Българинът е благоразумен - за разлика от англосаксонците например. Човек трябва да е благоразумен, когато взима кредит. Винаги трябва да има буфер при екстремни ситуации, защото става всичко\", твърди банкерът пред .\r\n                    \n                    \n                По думите му взетите ипотечни кредити растат, но условията са доста добри.\r\n\"В същото време няма големи опашки за имоти в страната, но пазарът е доста балансиран. Има повишено търсене, има доста проекти, които се изграждат сега, но това е на базата на 10-годишен застой. Ако има раздвижване, то това е в последните 3 години\", сигурен е Хампарцумян.\r\nБанкерът е на мнение, че последните кризи са направили банките доста по-предпазливи, но в следващите месеци не се очаква да има промяна на икономическия цикъл.\r\n ", "date": "2019.01.23", "title": "Кредити, ипотеки... Предпазлив ли е българинът?"}
{"url": "https://www.dnes.bg/rusia/2019/01/23/rusiia-i-kitaiskata-armiia-sred-zaplahite-za-sasht.399972", "text": "В последния доклад на американското разузнаване се посочва, че усилията на Русия да увеличи своето влияние и модернизиращата се армия на Китай са сред \"все по-разнообразните\" заплахи за САЩ, съобщава АП.\r\nДиректорът на Националното разузнаване Дан Коутс заяви при представянето на доклада във вторник, че американските агенции трябва да се адаптират към \"турбулентна и сложна\" среда. Докладът се издава на всеки четири години, предава БТА.\r\nСред сферите, над които американското разузнаване трябва да се съсредоточи, са изброени още стремежът на Северна Корея да се сдобие с ядрено оръжие, нарастващите кибер възможности на противниците на САЩ и световната политическа нестабилност.\r\nДан Коутс каза, че разузнавателната общност трябва да подобри сътрудничеството помежду си и да насърчава иновациите. Според него агенциите трябва също да положат повече усилия за увеличаване на прозрачността, за да повишат общественото доверие към своята работа.", "date": "2019.01.23", "title": "Русия и китайската армия – сред заплахите за САЩ"}
{"url": "https://www.dnes.bg/stranata/2019/01/23/udaviliiat-se-15-godishen-iskal-selfi-vyrhu-leda.399973", "text": "15-годишното момче, което снощи потъна в микроязовир край пловдивското село Марково, е искало да си направи селфи върху лед. Тийнейджърът е от село Първенец. Заедно с двама свои връстници - момче и момиче, той отишъл до водоема, пише в. \"\".\n\r\n\"Имало е 4 сантиметра лед. Момчето само е навлязло в микроязовира на 6 метра от брега. Започнало е да подскача, при което ледът се е пропукал и момчето е потънало. Това разказват двамата му приятели\", обясни кметът на Марково Пламен Кабаков.\r\nПо негови думи водоемът е дълбок над 4 метра. Кабаков се е озовал на водоема на 4-тата минута, след като получил сигнал в кметството, но тийнейджърът вече бил потънал.\r\nТази сутрин в 8.00 часа бе подновено издирването на тялото момчето.", "date": "2019.01.23", "title": "Удавилият се 15-годишен искал селфи... върху леда"}
{"url": "https://www.dnes.bg/index/2019/01/23/receptata-dnes-polezna-salata-sys-siomga-i-spanak.399875", "text": ":\r\n300 г бейби спанак\r\n15 чери доматки\r\n300 г пушена сьомга\r\nняколко стръка копър\r\nзелен лук или 1 малка глава червен\r\nЗа дресинга:\r\n100 мл зехтин\r\nсокът на един лимон\r\nсол и черен пипер на вкус\r\n \r\n:\r\n \r\nИзмийте спанака и го сложете в подходяща купа. Прибавете към него нарязаните наполовина доматки, наситнения копър, лукът нарязан като за салата. Парчетата сьомга трябва да са с размер около 2 см. Накрая комбинирайте съставките за дресинга и овкусете салатата.\r\n\r\n\r\n ", "date": "2019.01.23", "title": "Рецептата Dnes: Полезна салата със сьомга и спанак"}
{"url": "https://www.dnes.bg/balkani/2019/01/23/ne-stihvat-protestite-sreshtu-prespanskiia-dogovor-v-gyrciia.399976", "text": "Комитетът за борба за гръцкия характер на Македония призовава гърците да се включат в четвъртък в нов масов митинг срещу Преспанското споразумение за промяна на името на бившата югославска република на Република Северна Македония, съобщава агенция ТАСС, като цитира в. \"Елефтерос типос\".\n\r\nВ изявление на комитета се посочва, че в четвъртък, 24 януари, гръцкият парламент ще обсъди и вземе решение дали да ратифицира Преспанското споразумение. Организацията посочва, че \"това ще стане против волята на по-голямата част от гръцкия народ\". \n\r\n\"От конституционна гледна точка всяко подобно решение на парламента е недействително, доколкото е невъзможно, с каквото и да е мнозинство, да се предават названието, националността, езикът и културата на друга нация\", посочва Комитетът за борба за гръцкия характер на Македония.\n\n\n\r\n                    \n                    \n                Тази и още няколко организации призовават гръцкия народ да положи максимални усилия, за да попречи на ратификацията на \"позорното споразумение, което ще доведе до извършването на две престъпления - унижаване на демокрацията на мястото, където се е родила, и предаване на национални ценности на чужденци\".\n\r\nКомитетът и съюзът на преселниците от гръцка Македония призовават всички гърци да не ходят на работа днес и на 24 януари, а също и през следващите дни, ако вотът бъде отложен. \"Магазините, предприятията и училищата трябва да бъдат затворени, държавните служители не трябва да ходят на работа...\", посочват организаторите на акцията.\n\r\nСпоред тях тази мобилизация може да вразуми в последния момент онези, които се готвят да подпишат \"позорното предаване на неподлежащите на предаване национални ценности на Гърция\".\n\r\n\"В деня на гласуването в 19,00 ч. на площад \"Синтагма\" ще се състои всенароден протестен митинг. Призоваваме гръцкия народ да дойде и да изрази своето несъгласие с престъплението, което се готви да извърши парламентът\", се казва още в изявлението на организаторите на протеста.\n\r\nВ гръцкия парламент днес започват пленарните дебати по Преспанското споразумение, което се очаква да бъде гласувано окончателно в четвъртък, пише БТА.\r\n ", "date": "2019.01.23", "title": "Не стихват протестите срещу Преспанския договор в Гърция"}
{"url": "https://www.dnes.bg/obshtestvo/2019/01/23/psiho-v-bobov-dol-umriala-jena-na-pytia-prosi-pari-ot-shofiori.399975", "text": "65-годишна жена от Бобов дол ежедневно стопира автомобили по пътищата в общината, правейки се на умряла. \r\nПреди броени дни жената дори замерила с патерица водач на автомобил, който отказал да спре.\n\r\nСлучаят с Христина Стаменкова буквално потресе жителите на Бобов дол, които настояват за спешни мерки от страна на институциите.\r\n\"Най-редовното изпълнение на Христина е да ляга на пътното платно и да се прави на умряла. Тя дори изскачала пред колите, само и само водачите да й спрат, за да я подпомогнат финансово. Вече всички вдигнахме ръце от нея. Толкова ли няма институции, които да се погрижат за нея? Ако някой я блъсне или стане най-лошото, кой ще е виновен? Тя излиза сутрин рано или вечер, когато е тъмно и няма достатъчна видимост\", обясниха пред \"Монитор\" притеснени жители от града.\r\n                    \n                    \n                Оказва се, че Христина няма на кой да разчита. Тя има две деца, дъщеря й е омъжена в друго населено място, а синът й е в чужбина.\r\nПреди седмица Христина излязла от Психиатриично отделение, но не е била насочена за долекуване. \r\n\"Това, което може да се направи за жената е да се хоспитализира принудително заради това, че застрашава живота на хората и нарушава реда в общината. От там вече, след като й поставят диагноза, може да се изпрати за долекуване. През м. г. й беше предложено от Общината да бъде настанена в Дома за стари хора в Кочериново, но тя отказа\", обяви общинският съветник от Бобов дол, д-р Борис Дашков, който лично се е ангажирал с разрешаването на проблема.\r\n ", "date": "2019.01.23", "title": "Психо в Бобов дол! \"Умряла\" жена на пътя – проси пари от шофьори"}
{"url": "https://www.dnes.bg/politika/2019/01/23/razvod-mi-dai-patriotichen-nfsb-ne-shte-na-evroizbori-s-vmro.399977", "text": "НФСБ преустановява преговорите с ВМРО за общо явяване на изборите за Европейски парламент, става ясно от позиция на партията на Валери Симеонов, изпратена до медиите.\r\n\"В последните дни, за пореден път, станахме обект на медийни атаки от нашия коалиционен партньор ВМРО, завоалирани като фалшива загриженост за  бъдещето на коалицията\", се чете в декларация на Националния изпълнителен комитет на НФСБ.\n\n\n\r\n\"На 18.01.2019г. в Казанлък лидерът на ВМРО Красимир Каракачанов си позволи да дава оценки на партийните позиции на своите партньори за избор на нов боен самолет, които определи като \"несериозни\". За разлика от него, ние не определяме като \"несериозен\" пълния обрат в позицията му по същия въпрос. Коалиционните отношения изискват уважение и приемане на чуждото мнение\", отчитат от партията.\r\n                    \n                    \n                От там негодуват, че Каракачанов упрекна партньорите си, че \"се ослушвали\", \"когато решил \"да се захване\" с циганския въпрос, въпреки категоричната подкрепа, изразена от Валери Симеонов на 17 януари\". Според НФСБ именно Каракачанов като вицепремиер по обществения ред и сигурността, е останал пасивен и безмълвен при \"по-взривоопасните конфликти в Асеновград и кв. \"Шекер махала\" в Пловдив\".\r\n\"На 22 януари ВМРО излезе с поредна декларация, с която хвърля упреци върху своите колеги и издига \"оригинални\" законодателни и управленски политики, преписани от програмата на НФСБ и Патриотичния фронт (ПФ).\r\nСтранно за управляваща партия звучат лозунги като \"български паспорти за всички българи по етнически произход без чакане, бумащина и корупционни схеми\", когато за това отговарят представители на ВМРО в изпълнителната власт\", се чете още в декларацията на НФСБ.\r\nСпоред хората на Валери Симеонов \"по същия начин звучи и призива за \"реализиране на ревизията в инвалидните пенсии ... \"!? \"За сведение на колегите ни от ВМРО, ревизията в инвалидните пенсии се \"реализира\" вече 6-ти месец, чрез Наредбата за медицинската експертиза, изготвена и прилагана с активното участие на представители на НФСБ в изпълнителната власт\", пишат от  Националния изпълнителен комитет на партията.\r\n\"Без да коментираме останалите спорни текстове, общото впечатление е не за декларация на коалиционен партньор, а за манифест на малка опозиционна партия, събираща електорат за предстоящи избори. Националният изпълнителен комитет на НФСБ, преустановява преговорите с ВМРО за общо явяване на изборите за Европейски парламент, като изисква от ръководството на ВМРО адекватно обяснение за горепосочените медийни изяви\", завършва декларацията.\r\nСамо преди ден от ВМРО призоваха скандалите в \"Обединени патриоти\" да спрат и да се потърси единство около общи приоритети.\r\nВ средата на мандата на настоящото управление на страната, част от което е и ВМРО, войводите са категорични, че е крайно време да бъдат застъпени основни приоритети, за които Организацията се бори от години. Сред тях категорично не са личните амбиции, водещи до боричкания на база его между едни или други политически фигури в коалицията \"Обединени патриоти\", пише в позицията на ВМРО.\r\nПрез последните месеци съществуването на коалицията \"Обединени патриоти\" бе под знака на скандали и междуличностни противопоставяния. Това трябва да спре, трябва да се потърси единство около общи приоритети и да бъдат постигнати реални резултати в управлението, иначе съществуването на коалицията става безсмислено, допълват войводите.", "date": "2019.01.23", "title": "Развод ми дай, патриотичен: НФСБ не ще на евроизбори с ВМРО"}
{"url": "https://www.dnes.bg/tenis/2019/01/23/serina-uiliams-zagubi-spechelen-mach-i-otpadna-ot-melbyrn.399980", "text": "Серина Уилямс на практика загуби спечелен мач на Откритото първенство на Австралия и отпадна от турнира.\r\nКаролина Плишкова изхвърли американката на 1/4-финалите след 6:4, 4:6, 7:5 за малко над два часа игра, но в третия сет Уилямс имаше цели четири мачбола и предимство от 5:1 гейма.\r\nСлед големия аванс, който успя да достигне, нещо в играта на американката стана и тя тотално рухна, като инкасира шест поредни гейма и в крайна сметка загуби от смятаната за тотална аутсайдерка в този мач чехкиня.\r\nВ крайна сметка обаче Плишкова вече е на 1/2-финал и ще срещне японката Наоми Осака, която от своя страна се справи без абсолютно никакви проблеми с Елина Свитолина и я победи след 6:4, 6:1.\r\n ", "date": "2019.01.23", "title": "Серина Уилямс загуби спечелен мач и отпадна от Мелбърн"}
{"url": "https://www.dnes.bg/notifikacii/2019/01/23/misteriozno-otvliakoha-maikata-na-upravitel-na-miliardi.399974", "text": "Възрастна жена е била отвлечена вчера следобед към три и половина в района на Айзенщат, столица на провинция Бургенланд, съобщиха медиите в Австрия.\n\r\nПо непотвърдени, но и неопровергани от полицията слухове, става дума за майката на Щефан Отрубай, генерален управител на милиардите на фамилията Естерхази - много богат благороднически унгарски род, който през вековете е един от основните поддръжници на императорската династия на Хабсбургите.\n\r\nОтвличането на 88-годишната жена, която е била на разходка, придружена от своята компаньонка, предизвика преследване, след като компаньонката е информирала полицията, предаде БТА.\n\r\nВ интервю по телевизията министърът на вътрешните работи Херберт Кикъл заяви, че все още не е изяснено дали става дума за класическо отвличане. Очаква се днес да бъдат известни повече подробности.\n                \n                \r\nЩефан Отрубай, управител на милиардното състояние на фамилия Естерхази, е племенник на последната княгиня Мелинда Естерхази, чието моминско име е Отрубай. Мелинда е съпруга на последния княз Естерхази, доайен на фамилията, и тъй като семейството е без деца и тя надживява съпруга си, назначава въпреки съпротивата на фамилията Естерхази своя племенник Щефан Отрубай за управител на семейното богатство, изчислявано на милиарди евро.\n\r\nВ медиите се появиха спекулации, че отвличането няма криминален характер, а вероятно е предизвикано от семейна разпра. Възрастната жена се е преселила в Австрия преди няколко седмици въпреки протестите на останалите членове на фамилия Естерхази.\n\r\nВ интервюто вътрешният министър заяви, че се работи по различни версии. В цялата провинция се проверяват автомобилите без изключение. \r\nМеждувременно акцията е разширена и се води и в съседните на Австрия държави. ", "date": "2019.01.23", "title": "Мистериозно отвлякоха майката на управител на милиарди "}
{"url": "https://www.dnes.bg/world/2019/01/23/20-000-nigeriiski-jeni-i-momicheta-robi-v-mali.399978", "text": "Двайсет хиляди жени и момичета вероятно са станали жертва на трафиканти на хора и са прехвърлени от Нигерия в Мали, където са държани затворени, преди да бъдат принудени да проституират. Това заяви ръководителката на нигерийската агенция за борба с трафика на хора, предаде Ройтерс.\n\r\nДжуди Оках-Донли каза, че съвместен екип на Националната агенция за забрана на търговията с хора и на Международната организация по миграция е установил мащабите на трафика по време на мисия в южната част на Мали миналия месец.\n\r\nДесетки жени и момичета бяха репатрирани през последните месеци от района Кангаба в южната част на Мали. Екипът, който е отишъл там, за да разследва, е открил още стотици други, каза Оках-Донли в телефонно интервю.\n                    \n                    \n                \r\nПо думите й екипът е събрал достоверна информация от местни хора, че в южната част на Мали има разпръснати около 200 бараки с по 100-150 момичета и жени. Повечето от тях са възраст между 16 и 30 години. Била им е обещана работа в домове в Малайзия, но вместо това са принуждавани да проституират.\n\r\n\"Те са държани в ужасни, робски условия\", каза Оках-Донли. \"Те не могат да избягат, защото са държани в отдалечени места, като например навътре в гора\".\n\r\nТази съдба сполита хиляди жени и момичета от най-населената африканска държава, където 70 процента от 190-милионното население живее с по-малко от два долара на ден. Голяма част от тях достига Европа, а други са транспортирани в други части на Западна Африка, отбелязва Ройтерс, цитирана от БТА.", "date": "2019.01.23", "title": "20 000 нигерийски жени и момичета – роби в Мали"}
{"url": "https://www.dnes.bg/video-prognoza/2019/01/23/dnes-poledici-mygli-dyjd-sniag-skoro-i-zastudiavane.399983", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ южните и източните части на страната градусите ще преминат 10 градуса. Но днес ще можем да наблюдаваме всички аспекти на зимата – поледици и мъгли в Монтанско, валежи, сняг в Северозападна България. Ще има и слънце в централните и североизточни части на страната.\r\nТова отбеляза в \"България сутрин\" климатологът на  Симеон Матев. \r\n\"По границата ни с Гърция ще започне да превалява дъжд. По-съществени валежи ще паднат в Сандански и Родопите. Температурите по върховете не са чак толкова ниски. На в. Мусала ще бъде от -11 до -6 градуса\", посочи още той. \r\n\"През седмицата се очакват превалявания. В четвъртък и петък ще преобладава дъжд, а събота и неделя ще го обърне на сняг. Температурите падат постепенно през седмицата. Не се очаква значително застудяване като в неделя ще бъде около 5 градуса\", добави Матев.", "date": "2019.01.23", "title": "Днес – поледици, мъгли, дъжд, сняг... Скоро и застудяване!"}
{"url": "https://www.dnes.bg/index/2019/01/23/nositeliat-na-oskar-pavel-pavlikovski-idva-v-bylgariia.399920", "text": "След като спечели приза за режисура в Кан 2018 (успех с огромна значимост за полското кино!) и обра най-важните отличия на Европейските филмови награди, заснетата в черно-бяло драма на полския режисьор не изненада никого и с попадането си в списъка със заглавия, от които ще бъдат избрани номинациите за \"Оскар\" за най-добър чуждоезичен филм. Американската киноакадемия познава творчеството на Павликовски - през 2015 година именно неговият \"Ида“ спечели \"Оскар“ за най-добър чуждоезичен филм. \n\r\nПавликовски идва за втори път на София Филм Фест, след като представи лично пред българската публика \"Моето лято на любовта“ през 2005 година.\n\r\n\"Студена война\" е завладяваща любовна история, сплела фатално съдбите на двама души с различни житейски биографии и темпераменти на фона на разгарящата се Студена война между Източна и Западна Европа през 50-те години на миналия век. Двамата са фатално неподходящи един за друг, но връзката им е предопределена от съдбата, а филмът разказва за една невъзможна любовна история във времена, абсолютно непознати на днешните поколения…\n                \n                \r\nПавел Павликовски черпи вдъхновение за творбата си от съдбата на своите родители, като дори кръщава героите си на тях. \"Те бяха най-интересните драматични образи, на които съм попадал – силни личности, които се обичаха и мразеха.” - казва за тях режисьорът. Двамата се влюбват, предават се, събират се отново, женят се и се развеждат, а връзката им се съживява и замира многократно до края на жизнения им път през 1989 година, малко преди падането на Берлинската стена. \"Когато бях по-млад, полудявах от непрекъснатите събирания и раздели на родителите ми. Но когато починаха, осъзнах, че това е най-голямата любовна история.“\n\r\n\"Разкъсаната завеса на любовта е основната тема в мистериозния, музикално величествен и визуално удивителен филм на Павел Павликовски. Ранената любов се руши и увяхва в свободата на чуждата страна, попада в обречената гравитационна сила на родината и се извисява въпреки дълбините от цинизъм, изтощение, подчинение и страх. Подобно на предишния филм на Павликовски, \"Ида“, това е творба, посветена на тъмното сърце на самата Полша.“ , пише Питър Брадшоу в The Guardian.", "date": "2019.01.23", "title": "Носителят на \"Оскар\" Павел Павликовски идва в България"}
{"url": "https://www.dnes.bg/notifikacii/2019/01/23/armeiski-tyrg-manerki-ot-50-st-do-2-leva-broikata.399981", "text": "Войската изкара на пазара близо 10 000 чифта партенки от бархет и американ и около 1000 броя манерки. Вещите се продават на Софийската стокова борса чрез една от фирмите на военното министерство \"Снабдяване и търговия-МО\" ЕООД. \r\nТова е само част от номенклатурата на ведомството, с която то излиза на пазара, а разнообразието от стоки е изключително голямо.\r\nПредлагат се още и войнишки куртки – над 5000 бр., поцинковани варели от 200 л – 10 броя, бургии, брави за врати, електроагрегати, алуминиеви канчета за чай- над 7000 бр. и т.н. \r\nВ списъка може да се видят и следните \"екзотики\": офицерски болнични халати, рендета плакия, ски \"Пампорово\" без щеки, противопожарни облекла, хартия холцфройт, бичкии и други. Цените са символични – манерките вървят от 50 ст. до 2 лв., пише \"Труд\".\r\n                \n                Продажбата на движими вещи е едно от перата, чрез които военното ведомство реализира свои приходи, като за тази година със Закона за държавния бюджет са му възложени да си набави по тази графа 44 млн. лв. \"Снабдяване и търговия\" е 100% собственост на Министерството на отбраната. \r\nВ края на 2017 г. и началото на 2018 г. фирмата успя да се стабилизира. Така бе прекъсната няколкогодишната тенденция на загуби и тя излезе на печалба.", "date": "2019.01.23", "title": "Армейски търг: Манерки – от 50 ст. до 2 лева бройката"}
{"url": "https://www.dnes.bg/stranata/2019/01/23/pak-agresiia-pak-v-speshnoto-v-gorna-oriahovica.399985", "text": "И тази нощ в Спешната помощ в Горна Оряховица е имало случай на агресия.\r\n\"През нощта пациенти блъскат вратата и чупят ключа вътре. Такива хора нямат обща култура. Те идват тук да търсят помощ, а същевременно проявяват агресия. Освен това е имало пиян човек, който се е опитал да направи опит за самоубийство. Той се е опитал да си среже вените с тъпата страна на ножа. Все пак той има порезни рани\", разказаха медиците от Спешна помощ – Горна Оряховица.\n\r\nПредната нощ жена нападна фелдшерка от спешния център в града, след което последваха протест и заплахи за оставки в болницата в Горна Оряховица.\r\nФелдшерът Наталия Армянова беше нападната от майката на 5-месечно бебе, докато подготвяла документи за транспортирането му до болницата във Велико Търново. \r\n                    \n                    \n                35-годишната жена ударила здравната работничка през лицето с телефона си, а тя взела решение и напуска системата на здравеопазването.\r\n\"Преди 2 години бях ударена с юмрук от пациентка. Жената, която ме нападна, беше осъдена. Аз продължавам да работя. Всеки има право да прецени дали ще остане на работното си място, или не\", каза пред Нова тв д-р Петя Стоименова. Според нея трябва да има промени в закона, за да не се стига до подобни случаи.\r\nВ края на седмицата ще стане ясно дали ще има колективна оставка на екипа.\r\n\"Колективната оставка се обсъжда. Но това не е решение на проблема. Това е акт на отчаяние от страна на колегите. Подобни случаи се случват почти на всеки час\", заяви началникът на Спешна помощ – Горна Оряховица Виолета Пашова. ", "date": "2019.01.23", "title": "Пак агресия... пак в спешното в Горна Оряховица"}
{"url": "https://www.dnes.bg/obshtestvo/2019/01/23/agresiia-sreshtu-medik-ot-gildiiata-rabotim-pod-naprejenie.399979", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ Горна Оряховица 35-годишна жена се нахвърлила върху фелдшерка, докато тя преглеждала детето ѝ. След инцидента колегите на фелдшерката обмислят да подадат колективна оставка. \r\nВ неделя през нощта в спешното отделение на болницата в Горна Оряховица било докарано 5-месечно бебе с порок на сърцето и висока температура. Заради сериозното му състояние, медиците там преценили, че трябва да бъде транспортирано в Детското отделение на Великотърновската болница.\r\nМайката нахълтала в лекарския кабинет и ударила фелдшер Армянова по лицето.\n\r\nСлед посегателството над техен колега, медиците в Спешния център в Горна Оряховица са готови да подадат колективна оставка.\r\n                    \n                    \n                \"Колегите вече идват на работа притеснени - под напрежение. Тези скандали са почти ежедневие, на всяка смяна. Това бе нагло нападание, що за манталитет, що за възпитание. За нас това е ежедневие - да ни обиждат и да ни псуват\", обясни пред един от работещите в Спешния медицински център в града.\r\nПо думите му едва ли някой ще обърне внимание на призивите за решение на проблема.\r\nМедикът Петя Стоименова, която бе нападната през лятото на 2017 година, коментира, че нейният нападател вече е осъден условно с 3 години изпитателен срок.\r\n\"Законите са направени така, че не са в наша услуга. Никой от нас не идва спокойно на работа и никой не отива спокоен на адрес. Спешна помощ е за абсолютно всички - осигурени и неосигурени. Те винаги идват много и винаги са готови да се саморазправят. Ние нямаме подкрепата от никъде\", категорична е лекарката. \r\nТя смята, че за да спре агресията са нужни издаването на ефективни присъди при посегателство над униформен. ", "date": "2019.01.23", "title": "Агресия срещу медик, от гилдията: Работим под напрежение!"}
{"url": "https://www.dnes.bg/world/2019/01/23/paleji-pri-antipravitelstveni-protesti-vyv-venecuela.399993", "text": "Полицейски участък в град Пуерто Кабело в Северна Венецуела бе подпален в нощта срещу сряда от участници в антиправителствените демонстрации, предаде ТАСС, като се позова на в. \"Насионал\".\n\r\nНе се съобщава за пострадали, но на публикуван видеозапис се вижда как никой не опитва да загаси огъня в двуетажната сграда.\n\r\nУчастници в протест в щата Боливар запалиха статуя на покойния венецуелски лидер Уго Чавес, съобщава \"Насионал\". Статуята на Чавес, който бе президент от 1999 до 2013 г., бе открита през юли м. г.\n\r\nЖители на редица райони на столицата на Венецуела Каракас излязоха на антиправителствени демонстрации на 21 януари след неуспешния опит за метеж по-рано през деня на група военни. Днес във Венецуела са насрочени нови протести срещу президента Николас Мадуро, организирани от опозицията.\n                    \n                    \n                \r\nПрез 2017 г. Венецуела бе разтърсвана от протести в продължение на месеци. Най-малко 120 души загинаха тогава, хиляди бяха ранени, а над 5000 бяха арестувани, припомня БТА.", "date": "2019.01.23", "title": "Палежи при антиправителствени протести във Венецуела"}
{"url": "https://www.dnes.bg/za-da-se-razbirame/2019/01/23/iskate-da-se-sybujdate-po-shtastlivi-vseki-den-eto-kak.399957", "text": "Да сме щастливи означава да сме по-здрави. Колкото и трудно да е понякога да се справяме с живота, колкото и негативни неща да ни се случват и дори да губим светлината в тунела е важно да се опитаме да променим нагласата си, за да върнем щастието в живота си. То е в малките неща. Искате да се събуждате по-щастливи всеки ден? Ето как да го направите.\r\n1. Настройте съзнанието си на режим \"щастие\"\r\nЗа да сте щастливи не трябва само да очаквате от съдбата да ви поднася поводи за радост. Трябва да се опитате да се настроите на тази вълна. Обръщайте поглед към хубавите страни на живота, оставяйки на заден план негативите. Те ни съпътстват винаги, затова не трябва да им отдаваме толкова голямо значение.\r\n                    \n                    \n                2. Направете нещо добро за някого\r\nЧовек винаги се чувства страхотно, когато накара някого да се усмихне или да се почувства щастлив. Правете го по-често, за да бъде ежедневието ви изпълнено с позитивна енергия.\r\n3. Обадете се на приятел\r\nЗапочнете деня с обаждане на любим човек. Усмихнете се, накарайте и него/ нея да се усмихне. Разменете си няколко топли думи. Чуйте се, ако не сте го правили отдавна. Целият ви ден след това ще е изпълнен с позитивна нагласа.\r\n4. Открийте смисъла на целите си\r\nЧовек трябва да има цели в живота си, които да преследва. Те трябва да имат своя смисъл, значение. Когато ги избистрите в съзнанието си ще ви е по-лесно да се почувствате една идея по-спокойни и уравновесени.\r\n", "date": "2019.01.23", "title": "Искате да се събуждате по-щастливи всеки ден? Ето как!"}
{"url": "https://www.dnes.bg/eu/2019/01/23/dvoiniiat-standart-pri-hranite-evro-tryn-vliza-v-cheren-spisyk.399967", "text": "Двойният стандарт на храните и други стоки да се добави към \"черния списък\" на нелоялните търговски практики. Това решиха евродепутатите след гласуване в комисията по вътрешен пазар към Европарламента (ЕП). \n\r\nАктуализираните правила трябва да бъдат гласувани и от целия парламент. Целта е всички европотребители да имат достъп до едни и същи продукти и права.\n\r\nТекстовете ще се отнасят за продукти с двойно качество, когато стоките се търгуват под една и съща марка, но се различават по състав или характеристики и “потребителите са убедени, че купуват същия продукт, когато в действителност не е така”, посочват още от Европарламента.\n\n\n\n\r\n                    \n                    \n                \"ЕК обмисляше да глобява само с 4% от годишния оборот нарушителите. Ние в Европейския парламент обаче искаме глобата да е поне 10 милиона евро или 4% от годишния оборот за предходната финансова година, която от двете суми е по-висока\", съобщи евродепутатът Момчил Неков.\r\nИ допълни, че вписването на двойния стандарт в “черния списък” е срещнало \"много силен отпор от редица колеги на запад\". По-рано във вторник омбудсманът на България Мая Манолова защити петицията, която заедно с български граждани подаде срещу двойния стандарт при храните и напитките в Европейския съюз.\n\r\n\"Огромен успех, комисията по петиции в Европейския парламент прие за абсолютно основателна внесената от нас петиция и я остави отворена, за да може ЕП да наблюдава този процес до окончателното приключване с обидната практика на двойните стандарти при храните\", заяви Манолова след изслушването.\n\r\nОмбудсманът посочи, че \"потребителският пакет\" за двоен стандарт на еврокомисаря по правосъдие, права на потребителите и равенство на половете Вера Йоурова, одобрен от комисията по вътрешен пазар, може да бъде гласуван до края на мандата на ЕП. По-късно Манолова и Йоурова се срещнаха и препотвърдиха позицията, че пътят срещу двойния стандарт при храните трябва да бъде извървян докрай.\n\r\nПромените засягат и онлайн пазаруването.\n\r\nПотребителите ще трябва да бъдат ясно информирани за това кой продава продукта или услугата, както и кои закони са приложими.\n\r\nПравото да се иска финансова компенсация или прекратяване на договорите в случай на нелоялни търговски практики ще бъдат хармонизирани в целия съюз.\n\r\nКомисията за защита на потребителите ще извърши анализ и изследване на пазара на храни и спиртни напитки и техните големи дистрибутори в ЕС, пише \"\". Това става ясно от обявена обществена поръчка на сайта на комисията.\n\r\nЩе бъдат събрани резултатите от пазарни проучвания и лабораторни тестове върху храни и спиртни напитки от един и същ производител, както и предлагани под една марка в различни страни в ЕС.\n\r\nМаксималната допустима стойност по поръчката е 158 хил. лева. Офертите трябва да бъдат със срок на валидност 6 месеца, считано от крайния срок за получаване.", "date": "2019.01.23", "title": "Двойният стандарт при храните – евро трън! Влиза в черен списък"}
{"url": "https://www.dnes.bg/stranata/2019/01/23/helpbook-signali-naglo-parkirane-obgaziavane-ulichni-dupki.399899", "text": "\n\r\nВ днешния обзор на сигналите постъпили в платформата на  ще ви запознаем с разнообразни проблеми в сторицата и страната.\n\r\nПървият от тях е за район \"Лозенец\", където , счупена след катастрофа. За нея потребителят твърди, че състоянието и е такова повече от няколко месеца.\n\r\nИзпратиха ни снимки за изключително  пред блок 13 в квартал \"Младост 1\". На тях се вижда автомобил, спрял директно по средата на тревните площи в междублоковото пространство.\r\n                    \n                    \n                Към район \"Красно село\" е отправена молба за  както и за възстановяване на паважа, който бил откраднат преди време.  \r\nОтново в столицата към район \"Студентски\" е отправен апел за възстановяване на  заради което е имало множество кражби на части от автомобили.\r\nГраждани пропищяха от  с черно-кафяв дим от обект, намиращ се на старото околовръстно шосе в посока от Ботевградско шосе към Локорско, на около 100 метра преди бензиностанция \"Еко\". От изпратеното видео се вижда как комин бълва гъсти кълбета дим в небето, а молбата към Столична община е за проверка на случая.\r\nСледващият сигнал е към Община Сливен - гражданин сигнализира, че след изкопни дейности, точно пред \"Социални грижи\" в Сливен на ул. \"Попска\", се е образувал . Потребителят изказва надежда, че поради увеличените данъци общината най-после ще се сети да оправи улицата.\n\r\nЗавършваме днешния обзор със сигнал към Община Варна: \"По протежението ул. \"Рупи\" в квартал \"Чайка\" срещу детска ясла  най-много сутрин и вечер, но и през деня също е натоварено. Паркираните коли пречат на пешеходците и ги карат да вървят по улицата, която е доста натоварена. Поради строежите оттам минават тежки машини и опасността от инцидент е голяма. Там минават много деца и майки с колички.Зелените площи също са превърнати в кални площи от паркираните автомобили. Моля за реакция.“\n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в ! Платформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.01.23", "title": "Helpbook сигнали: Нагло паркиране, обгазяване, улични дупки..."}
{"url": "https://www.dnes.bg/cars/2019/01/23/nad-400-000-sofiianci-sami-v-kolata-za-rabota.399968", "text": "Над 416 хиляди софиянци пътуват сами в колата на път за работа. Това става ясно от проучване на инициативите \"Визия за София\" и \"Зелена София\" на Столичната община сред служители и работодатели в големи фирми.\n\r\nПовече от 60% от общо 694 800 работещи - по официални данни на НСИ, се придвижват с коли, като в някои компании делът им е значително по-голям. 90% от тях пък ползват собствения си автомобил, в който са сами, уточнява изследването. Анкетата има за цел да проучи предпочитаните начини за придвижване до работното място и как може да се постигне по-устойчива градска мобилност.\n\r\nДва са мотивите на хората, които предпочитат автомобила пред градския транспорт - време и комфорт. Малко над една четвърт от интервюираните посочват, че това е най-бързият начин за придвижване. Липсата на удобен градски транспорт по съответния маршрут е вторият посочван фактор.\n                    \n                    \n                \r\nДългото разстояние не е сред най-съществените фактори. Оказва се, че ако пътят до работното място е над 10 км се предпочита общественият транспорт, пише в. \"Монитор\". На първо място се подрежда автобусният превоз, но и трамваите се приемат добре, като бърз и екологичен транспорт, особено там, където мотрисите се движат с самостоятелни трасета. \n\r\nТези, които ползват градския транспорт, уточняват, че са се насочили към този вид придвижване защото имат удобна директна линия или пътуват само с едно прекачване. Метрото също е предпочитано, но трасетата все още не достигат до всички райони на града.\n\r\nОколо една пета от участниците в анкетата пътуват между 7 и 10 км. За немалка част – 27%, разстоянието до работното място е между 10 и 20 км. Средното времетраене на пътуването е между половин и един час.\r\nМладите хора се насочват по-често към споделено пътуване с автомобил, но то се осъществява предимно на връщане от работа. В най-честия случай то се осъществява от шофьор с личен автомобил и пътници, които нямат такъв. Според изводите на проучването обаче това не облекчава трафика, а по-скоро градския транспорт. За да се получи необходимият ефект, поне двама от пътуващите трябва да са шофьори, тоест така може да се спести една кола по улиците на града.\n\r\nВ анкетата са застъпени и нагласите за придвижване с велосипед. Участниците в проучването са посочили, че все още няма удобна система от велоалеи и пътуването на две колела е рисково на кръстовищата, както и по пътното платно и по тротоарите. Ключов фактор е и чистотата на въздуха в София.", "date": "2019.01.23", "title": "Над 400 000 софиянци – сами в колата за работа!"}
{"url": "https://www.dnes.bg/science/2019/01/23/robot-tolkova-malyk-che-se-dviji-v-kryvonosnite-sydove.399950", "text": "Изглежда съвсем скоро, малки роботи ще плуват и пълзят в човешкото тяло, за да доставят лекарства или да почистват артериите. Човешкото тяло е изпълнено с напълно различни условия на средата, за това роботите трябва да могат да се адаптират в движение. Изследователите от EPFL и ETH Zurich са разработили микро роботи, които могат автоматично да променят формата си, според заобикалящата ги среда.\n\r\nМикро роботите са изработени от слоеве биосъвместим хидрогел, сгънат подобно на оригами, което често се използва и от много други малки роботи, предназначени за използване в човешкото тяло. Вградени в материала малки магнитни частици, позволяват роботите да бъдат направлявани отвън човешкото тяло, посредством променливо електромагнитно поле.\n                    \n                    \n                \r\nНовите роботи са проектирани да бъдат автономни при движение, като променят формата си според на заобикалящата ги среда, сгъвайки и разгъвайки се в най-ефективната форма за случая. Изследователите са установил, че когато тялото на робота е с формата на тръба и плоска опашка за гребане е най-подходящо за плуване през течност с нисък вискозитет, докато спираловидната форма е по-подходяща при преминаване през течности с по-висок вискозитет. \n\r\nЗа да може робота сам да променя формата си, екипът го е проектирал да извършва това, при наличието на по-висока концентрация на захароза.\n\r\n\"Нашите роботи притежават специално устройство и структура, които им позволяват да се адаптират към характеристиките на течността, през която преминават\", обяснява Селман Сакар, водещ автор на изследването. \"Например, при наличие на промяна във вискозитета или осмотичната концентрация, те променят формата си, за да запазят скоростта и маневреността си, без да губят контрол върху посоката на движение\".\n\r\nИзследователите са изпробвали роботите, пускайки ги през тънки стъклени тръби, имитиращи кръвоносни съдове, където плували във течности с различен вискозитет, които протичали с различна скорост, пише в. \"Монитор\". Това помогнало на екипа да разбере кои форми, за коя среда са най-подходящи.\n\r\nЕкипът разработва микро роботи от няколко години, но тези са най-напредналите, досега. Това изследване може да доведе до създаването на роботи, които доставят лекарства директно до нуждаещите се места в човешкото тяло, и дори извършват операции.\r\n ", "date": "2019.01.23", "title": "Робот, толкова малък, че се движи в кръвоносните съдове!"}
{"url": "https://www.dnes.bg/stranata/2019/01/23/zaloviha-nad-140-kg-heroin-na-granicata-s-turciia.399969", "text": "Общо над 140 кг. хероин заловиха на туско-българската граница. \n\r\nНад 36 кг от тях са били в иракски автомобил. \n\r\nТурските власти на ГКПП Капъкуле-Капитан Андреево са разкрили 36 кг и 812 грама хероин при опит да бъде изнесен от Турция към България, предава БТА.\n\r\nПо информация на агенция Доган автомобил, шофиран от иракски гражданин, пристигнал на ГКПП Капъкуле, за да премине към Капитан Андреево. При проверка на рентгеновата уредба се установило наличие на повече товар. Предприет бил щателен обиск на колата. При проверката били включени и кучета-търсачи на наркотици.\n\r\nВ специални тайници в колата били намерени 75 пакета хероин с общо тегло 36 кг и 812 грама.\n                    \n                    \n                \r\nВодачът на автомобила е иракски гражданин, с инициали А.А.А. В колата пътували също съпругата му и двете им деца. Водачът е бил арестуван. При разпита в полицията признал, че взел жена си и децата със себе си, за да не буди съмнение.\n\r\nСъдът в Одрин е постановил да бъде изпратен в затвора и ще бъде съден за трафик на наркотици.\n\r\nСъпругата и децата били оставени на свобода.\n\r\nПри друг случай, турските власти на ГКПП Капъкуле-Капитан Андреево са разкрили 104 кг хероин при опит да бъде изнесен в България.\n\r\nНаркотикът е бил открит в ремаркето на ТИР с българска регистрация при проверка със скенер, информира агенция Доган.ТИР-ът бил натоварен с железни материали.\n\r\nВ проверката били включени и кучетата-търсачи на наркотични вещества, които са на Капъкуле - Бенга и Маске. С тяхно участие наркотикът бил открит под дюшемето на ремаркето в 130 пакета, въпреки че шофьорът бил наръсил нафталин и талаш.\n\r\nШофьорът на камиона, идентифициран с инициалите З.A.A.,след разпитите в полицията е бил предаден на съда, който постановил да бъде задържан в затвора и ще бъде съден за наркотрафик.\n\r\nСпоред турските източници стойността на нелегалната пратка надхвърля 21 млн. турски лири.", "date": "2019.01.23", "title": "Заловиха над 140 кг. хероин на границата с Турция"}
{"url": "https://www.dnes.bg/zvezdi/2019/01/23/orlin-pavlov-siiae-stana-bashta-na-momichence.399970", "text": "Поп звездата Орлин Павлов стана баща на дъщеричка. За това се похвали самият певец в социалните мрежи.\r\n\"Елизабет Павлова, добре дошла на този свят. Неизмерими благодарности на д-р Анна Богданова и целия екип на акушер-гинекологията в Аджибадем Сити Клиник Болница Токуда. Невероятни сте! Диана обичам те! Ти си майка-героиня! И както се пее в една песен \"Светът е друг когато си тук\", написа изпълнителят на \"Живи легенди\" във Facebook.\r\nМайката на момиченцето е Диана Велинова, като за връзката им с Павлов се шушука отдавна в публичното пространство.\r\nВъпреки това певецът ревностно пази личния си живот, като успя да опази бременността на половинката си до последно в тайна.", "date": "2019.01.23", "title": "Орлин Павлов сияе! Стана баща на момиченце"}
{"url": "https://www.dnes.bg/obshtestvo/2019/01/23/pri-1-ot-3500-bolni-ot-grip-fatalni-uslojneniia.399971", "text": "Само за ден заразата е потвърдена в 2/3 от изследваните проби - това е сигурен знак за голямо разпространение. В националната референтна лаборатория инфлуенца е доказана и при 4-ма починали. Циркулират също парагрипни вируси и аденовируси - откриват ги при деца под 5 години. \n\n\n\n\r\nПри повечето хора грипът минава за 5-10 дни с оставане вкъщи на легло, много течности и “обикновени” лекарства за сваляне на температурата и обезболяващи. При 1 от петима, пипнали грип, може да протича по-тежко. А в редки случаи се стига до критично състояние от усложнения.\n\r\nОбикновено това става, когато вирусното заболяване се надгради с бактериална инфекция. Знак за неблагоприятния ход е задържането на високата температура и влошаването на общото състояние след 4-5-ия ден от първите оплаквания. Такива чести прояви са променена кашлица, кървави храчки, задух, побледняване на кожата или синкав тен, синеещи устни, задълбочаваща се отпадналост или неврологични симптоми, които са съмнителни за възпаление на мозъка.\n                    \n                    \n                \r\nНо голямото коварство на грипа е, че в изключителни случаи дебютира направо като застрашаващо живота състояние.\n\r\n\"Средно един от 3000-3500 болни от грип развива светкавично още в първите часове тежка пневмония с риск за дихателна недостатъчност. А средно 1 от 10 000 прави критично неврологично усложнение с дезориентация и загуба на съзнание от възпаление на мозъка. Най-тежкият енцефалит е грипният - сериозно, но сравнително рядко усложнение\", обясни проф. Тодор Кантарджиев, директор на Националния център по заразни и паразитни болести и национален консултант по микробиология.\n\r\n\"Острите прояви на грипния вирус се дължат на имунна реакция на организма и се развиват много бързо. Грипната вирусна пневмония може да бъде и хеморагична - с гнойни храчки и кръв. Грипният вирус се размножава само в епитела на белия дроб и го унищожава, а евентуална реакция на мозъка или в други органи е свързана с имунната реакция\", уточни той.\n\r\nВ момента има хора и с дихателна недостатъчност, и със засягане на централната нервна система, обясни професорът. Той първи научава актуалните данни за доказаните вируси в проби, изпратени от болни от цялата страна - Националната референтна лаборатория по грип и остри респираторни заболявания е част от НЦЗПБ. \n\r\nСпоред последните резултати страната вече е във фаза на силно разпространение на грип. Основание за преценката е, че само за един ден две трети от изследваните изпратени от болници секрети от носове и гърла на болни деца и възрастни са положителни.\n\r\nДоминират вирусите от тип А, като пандемичният, свински грип A(H1N1) вече се открива 2 пъти по-често от A(H3N2).\n\r\nЧовек не може сам да прецени кой вид го е съборил и при обичаен ход на заболяването не е нужно. Установяването на точния причинител е от значение за готовността на болниците да реагират със свободни легла, лекарства и кислородни апарати при усложнения.\n\r\nВ България няма данни при колко души грипът е довел директно или косвено до смърт, пише в. \"\".\n\r\nНе всяко съмнение при тежко болен се проверява лабораторно, а в актовете често се записва прекият повод, а не причината за фаталния край - спирането на сърцето. Това подхранва теорията, че с грипа до голяма степен е свързана увеличаващата се с около 7000 души месечно смъртност през зимата.\n\r\n\"Към момента в националната референтна лаборатория пандемичният грип е доказан при четирима починали\", каза директорът на НЦЗПБ.\n\r\nГрипът ви повали ви? Моля, останете си вкъщи! \n\r\nЗдравите - мийте се, пипайте дръжки и бутони през салфетка, ползвайте мокри кърпички.\n\r\nТези, които се смятат за незаменими и продължават болни да ходят на работа, поне да не кашлят срещу хората в транспорта и офиса, а да го правят в ръкава си.\n\r\nАко се разболеете със симптоми на грип, в повечето случаи е достатъчно да останете вкъщи и да избягвате контакт с други хора, за да им спестите заразяване.\n\r\nАко обаче имате симптоми на грип и сте изложени на висок риск от грипни усложнения или се чувствате много зле, свържете се с вашия лекар - може да препоръча веднага да започнете антивирусна терапия. Ако има още някой, който не е чул: антибиотиците са безполезни - нямат никакъв ефект върху вируса и изобщо при кой да е вирус. Те влизат като тежка артилерия при бактериални усложнения.\n\r\nХората с най-голям риск от усложнения за грип са:\n\r\n- Деца до 2 години.\n\r\n- Възрастни над 65.\n\r\n- Хора с отслабена имунна система и хронични заболявания като астма, хронична обструктивна белодробна болест, сърдечни проблеми, диабет, тежко затлъстяване.\n\r\n11 българи починаха в разгара на грипната епидемия, предстои окончателното доказване на причините за смъртта на всеки от тях.\n\r\nЖертвите в Бургас са 4. Единият е мъж на 39 г. от Поморие, останалите трима са възрастни хора с хронични заболявания.\n\r\n\"Двустранната вирусна пневмония се е развива мълниеносно. За съжаление, в такива случаи нищо не може да се направи\", каза Веселка Мончева, директор в РЗИ.", "date": "2019.01.23", "title": "При 1 от 3500 болни от грип – фатални усложнения"}
{"url": "https://www.dnes.bg/sofia/2019/01/23/stolichni-raioni-ostavat-bez-voda-utre.400001", "text": "\"Софийска вода” временно ще прекъсне водоснабдяването в някои части на столицата утре, 24 януари, съобщиха от дружеството.\n\r\nВъв връзка с извършване на строително-монтажни работи на ул. \"Патриарх Герман“ с. Герман, се налага спиране на водоподаването от 09:00 до 21:00 часа на клиентите на \"Софийска вода”, живеещи в района на: с. Лозен: карето между ул. \"Кайгана“, ул. \"Св.Св.Кирил и Методий“, ул. \"Еделвайс“, ул. \"Бузлуджа“ и ул. \"Съединение“.\r\nКарето между ул. \"Съединение“, ул. \"Дъб“, ул. \"Къси дол“, ул. \"Акация“.  Карето между ул. \"Преслав“, ул. \"Съединение“, ул. \"Варовита“, ул. \"Крушите“. Карето между ул. \"Съединение“, ул. \"Васил Левски“, ул. \"Васил Левски“, ул. \"Могила“, ул. \"Теменуга“, по ул. \"Съединение“ от ул. \"Лозен“ № 97 до АМ Тракия, местност \"Чикерица“, ул. \"Околовръстен път“ № 360; с. Герман, вилна зона \"Врана Герман“ - ул. \"Ливадите“ и ул. \"Чардаклийска кория“. Вилна зона \"Лозето“- западно от ул. \"Самоковско шосе“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноски на адрес: с. Герман - ул. \"Съединение“ ъгъла с ул. \"Извор“; ул. \"Съединение“ ъгъла с ул. \"Ненко Германски“; с. Герман - ул. \"Патриарх Герман“ ъгъла с ул. \"Младежка“ .\r\n                    \n                    \n                Във връзка с реконструкция на уличен водопровод на ул. \"Летоструй“ кв. \"Васил Левски“, се налага спиране на водоподаването от 09:00 до 21:00 часа на клиентите на \"Софийска вода”, живеещи в района на:\r\nул. \"Летоструй“, ул. \"Витиня“, ул. \"Рилска обител“, ул. 546. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Бесарабия“ ъгъла с ул. \"Летоструй“.\r\nВъв връзка с подмяна на пожарни хидранти на ул. \"Цар Калоян“, ул. \"Алабин“ Център, се налага спиране на водоподаването от 09:00 до 21:00 часа на клиентите на \"Софийска вода”, живеещи в бул. \"Витоша“, ул. \"Алабин“, ул. \"Княз Александър I“, бул. \"Цар Освободител“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Позитано“ ъгъла с ул. \"Цар Калоян“.\r\nВъв връзка с изграждане на сградно водопроводно отклонение на ул. \"Фредерик Жолио Кюри“, жк. \"Изгрев“, се налага спиране на водоподаването от 09:30 до 16:30 часа на клиентите на \"Софийска вода”, живеещи в района на:\r\nул. \"Димчо Дебелянов“ от ул. \"Антон П. Чехов“ до ул. \"Димитър Гичев“, ул. \"Чарлз Дарвин“ №14А, №14Б, ул. \"Атанас Далчев“ №10 и №15-19, №8. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Димчо Дебелянов“ ъгъла с ул. \"Чарлз Дарвин“.\r\nВъв връзка с изключване на уличен водопровод до бл. 213 жк. \"Красна поляна“ II, се налага спиране на водоподаването от 10:00 до 17:00 часа на клиентите на \"Софийска вода”, живеещи в бл. 212, бл. 213, бл. 214, бл. 215. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска до бл. 213.\r\nПоради подмяна на сградно водопроводно отклонение на ул. \"Троянов път“ с. Казичене, се налага спиране на водоподаването от 10:00 до 17:00 часа на клиентите на \"Софийска вода”, живеещи в района на:\r\nул. \"Троянов път“ от ул. \"Липите“ до края на улицата. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Троянов път“ пред №40.\r\nВъв връзка с подмяна на сградно водопроводно отклонение на ул. \"Станислав Доспевски“, кв. \"Васил Левски“, се налага спиране на водоподаването от 10:00 до 16:30 часа на клиентите на \"Софийска вода”, живеещи в района на:\r\nул. \"Станислав Доспевски“ от ул. \"Княгиня Тамара“ до ул. \"Велбъжд“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Станислав Доспевски“ №39.", "date": "2019.01.23", "title": "Столични райони остават без вода утре"}
{"url": "https://www.dnes.bg/stranata/2019/01/23/nameriha-tialoto-na-udaveniia-15-godishen-angel.399998", "text": "Откриха тялото на 15-годишния Ангел, който вчера потъна в замръзнал микроязовир в пловдивско.\r\nПрипомняме, че вчера около 17:00 ч. тийнейджърът е отишъл до водоема, който се намира между село Марково и Първенец, заедно със свои връстници - момче и момиче.\n\n\r\nАнгел влязъл в замръзналия язовир и стигнал на около 6 метра от брега, когато изведнъж ледът се пропукал. Момчето паднало в дупката.\r\nСлед сигнал спасителни екипи започнаха издирването на Ангел, а операцията продължи до около 20:00 ч. вечерта, пишат от \". Акцията по намирането на 15-годишното момче беше подновена тази сутрин. \r\n ", "date": "2019.01.23", "title": "Намериха тялото на удавения 15-годишен Ангел"}
{"url": "https://www.dnes.bg/sofia/2019/01/23/tretata-liniia-na-metroto-gotova-prez-2025-a.399984", "text": "През 2025 година ще бъде завършена третата линия на метрото с 21 нови метростанции. Това заяви директорът на \"Метрополитен\" ЕАД инж. Стоян Братоев. \n\r\nТой уточни, че новият 21-км участък ще обслужва близо 600 хиляди пътници и ще увеличи влиянието си над трафика в столицата с общо над 45%.\r\n\"Още през есента на тази година можем да очакваме финализиране на първия етап с 8 нови станции\", допълни инж. Братоев.\n\n\n\r\n\"Първите 5 км с 5 станции включват участъка от район Красно село – НДК – кръстовището на ул. Граф Игнатиев и бул. Васил Левски. В края на годината трябва да бъдат завършени другите 3 станции – Орлов мост, Малък градски театър зад канала и бул. Владимир Вазов. През първото тримесечие на 2020 година ще изградим участъка в квартал Овча Купел, което представлява трети етап от изграждането на третата линия на метрото\", допълни той. \n                    \n                    \n                \r\nПо думите му сега се изграждат 12 километра, остават още 9 – 3 от тях представляват трите станции по бул. \"Владимир Вазов\", а другите 6 км – шестте станции в кв. Гео Милев, Слатина, зала \"Арена Армеец\" и бул. \"Цариградско шосе\" от четвъртия етап. \n\r\n\"Тези два етапа са предложени с официално писмо от Столична община за включване в оперативната програма за 2021-2017 година. Сроковете, които си залагаме, са до 2025 година, т.е. за 3 години и 9 месеца\", обясни инж. Братоев пред \"Фокус\". \n\r\nТой допълни още, че в договора за третата линия на столичното метро са включени и 30 нови влака, 14 от които вече са доставени и започва подготовката им за влизане в експлоатация. \n\r\n\"Всички 21 нови метростанции ще се оборудвани с преградни стени между пътниците и влака с височина 1.60 м, за да се избегнат нещастни случаи\", обясни инж. Братоев и допълни, че това е пример как България черпи от опита и е съизмерима с най-големите градове в Европа и света.", "date": "2019.01.23", "title": "Третата линия на метрото – готова през 2025-а"}
{"url": "https://www.dnes.bg/sofia/2019/01/23/sportisti-na-protest-v-borisovata-ne-na-kuchetata-v-parka.399982", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа тренировка през уикенда деца и възрастни тичат в Борисовата градина с тениски, на които ясно се вижда и тяхната кауза - \"Не на кучетата в парка!\".\r\nИнициативата им предизвика гнева на екозащитници, а собственици на софийски кучета се заканиха да излязат на протест срещу \"насаждане на такава агресия сред децата\".\r\nНа тениските освен знак за забрана на животните, са изписани и думи като: \"българоубийци\", \"джендъри\", \"атеисти\".\r\n\"Спортистите не сме срещу кучетата и този знак не значи, че ги гоним, а значи, че трябва да се спазва законът и всички указания, които не поставят нашите сигурост, бъдеще и живот в опасност\", обясни пред  председателят на Комисията по планинско бягане Димитър Кисьов.\r\n                    \n                    \n                По неговите думи не е имало друг начин за справяне с проблема, тъй като институциите се правят на разсеяни.\r\n\"Нямам нищо против инициативата, но начинът, по който тя се случва, е скандален. Едно от децата, участвали в този маратон, ми каза, че е било заставено да носи такава тениска. Това объркване с тези думи \"джендъри\", \"българоубийци\" е много несериозно. Трябва да се подходи по съвсем различен начин\", коментира ветеринярният лекар Мила Бобадова.\r\nСпоред нея трябва да се намери компромисен вариант и да се обособи част от парка, в която спортистите да тренират и друга, където хората да могат да разхождат кучетата си.\r\nДимитър Кисьов отрече децата да са били накарани да носят тениските насилствено и заяви, че родителите им също са знаели и са подкрепили каузата.", "date": "2019.01.23", "title": "Спортисти на протест в \"Борисовата\": Не на кучетата в парка!"}
{"url": "https://www.dnes.bg/balkani/2019/01/23/nikola-dimitrov-moje-da-se-kandidatira-za-prezident-na-makedoniia.399996", "text": "Македонският външен министър Никола Димитров, който се споменава като възможен кандидат за президент на държавата, снощи не изключи възможността да се кандидатира за този пост, съобщава скопският \"Слободен печат\". В предаването \"Отворено\" на телевизия \"24 Вести\" Димитров каза, че е чест, че се споменава неговото име като възможен кандидат за президент.\n\r\nСега ние сме в един важен процес на консултации, проверява се мнението на гражданите и коалиционните партньори. Във всеки случай това, че се споменава моето име, е чест, заявил Димитров.\n\r\nВицепремиерът по европейските въпроси Буяр Османи заяви, че е против предсрочни парламентарни избори, защото така ще се пропусне началото на преговори с Европейския съюз и това ще означава съзнателно компрометиране на европейския процес, съобщава още в. \"Слободен печат\", цитиран от БТА. В Демократичния съюз за интеграция имат огромно желание да има избори утре, защото вътрешните анкети показват, че сега е моментът. Но дали е в интерес на държавата сега да има избори, тук аз не съм съгласен, заявил Османи.\n                    \n                    \n                \r\nОсмани смята, че предсрочните избори биха означавали и допълнително разфокусиране на държавата от реформите, тъй като фокусът ще бъде върху формирането на правителство, нов премиер, нови министри и ще отмине срокът за започване на преговори с ЕС. Ако ВМРО-ДПМНЕ бойкотира президентските избори, защото няма да има предсрочни парламентарни, това няма да промени картината, смята Османи. Според него опозицията няма да си позволи да бойкотира президентските избори.\n\r\nВъв връзка със закона за езиците Османи каза, че той е влязъл в сила и институциите го прилагат според условията, с които разполагат.", "date": "2019.01.23", "title": "Никола Димитров може да се кандидатира за президент на Македония"}
{"url": "https://www.dnes.bg/obshtestvo/2019/01/23/osigurovki-bolnichni-12-iskaniia-ot-rabotodatelite-a-zaplatite.399986", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБизнесът настоява осигурителната тежест да бъде разделена по равно между работодатели и служители. Те настояват 2019 г. да бъде последната, в която първите три дни болничен да се плащат от работодателите. \r\nДосега работодателят поемаше 60% от осигурителната тежест, а работникът 40%. Искането за 50% на 50% е придружено и с обещание, че заплатите няма да намаляват. Напротив, бизнесът обещава по-високи заплати, с които да се компенсира въпросната разлика. \r\nФирмите са решени да поискат от управляващите поправки в Кодекса на труда, в които да се въведе нов тип договор. \r\n\"Работодателите имат 12 искания – все в посока облекчаване на бизнеса. Прави са. Те искат да спрат да плащат 3 дни от болничните. Осигуровките са резултат от последната пенсионна реформа. Тя не се проведе както трябваше, защото още на следващата година почнаха да се намаляват осигуровките. Минималната заплата няма да се намали, но няма и да се увеличи с новите искания на работодателите. Разходите за труд зависят от наличната технология и дигитализация. Колкото по-нова е технологията, толкова повече намаляват разходите\", посочи финансистът Мика Зайкова в \"България сутрин\".\r\n                    \n                    \n                Пред  икономистът Владимир Каролев уточни, че предприемачите плащат всичко – и заплати, и осигуровки. \r\n\"Друг въпрос е кой как ги дели. Дори съм склонен предприемачите да плащат 100% от осигуровките, за да се знае, че те ги плащат. Осигуровките намаляват, но приходите от тях растат. Осигуровката е данък върху труда. Работниците гледат чисто накрая на месеца колко взимат\", подчерта той. \r\n\"Трябва да се борим за намаляване на социалната осигуровка, сиреч данък върху труда. Истинските проблеми са фалшивите ТЕЛК-ове\", добави още Каролев.\n\r\n ", "date": "2019.01.23", "title": "Осигуровки, болнични... 12 искания от работодателите. А заплатите?"}
{"url": "https://www.dnes.bg/science/2019/01/23/otkriha-nov-vid-kryvonosen-syd-v-kostite.399997", "text": "Германски учени откриха капиляри, които проникват в твърдия външен слой на дългите кости, кръвоснабдяват ги и пренасят имунни клетки от костния мозък към увредени участъци, съобщи в. \"Дейли мейл\". \n\n\r\nУчените от университета на Дуисбург - Есен са направили откритието с мишки, след което са установили, че и хората имат подобно кръвоснабдяване на костите. Те се надяват на тази база да бъдат разработени нови лечения за възпалителни болести като остеоартрита.\n\r\nНовооткритите капиляри са наречени транскортикални съдове, пише БТА. \n\r\nОткрития за човешката анатомия вече се правят много рядко. Повечето специалисти мислят, че основните органи и тъкани са известни.\n                    \n                    \n                \r\n\"Наистина е неочаквано да бъде открита нова и централна анатомична структура, която не е описана в учебник от 21-и век\" - каза д-р Матиас Гунцер от екипа.\n\r\nДосега се смяташе, че кръвта влиза в дългите кости с артериите през края им.\n\r\nГерманските учени са направили откритието, като са инжектирали флуоресцентен маркер в дългите кости на мишки. След това са повторили изследването с малки части от човешка бедрена кост.", "date": "2019.01.23", "title": "Откриха нов вид кръвоносен съд в костите"}
{"url": "https://www.dnes.bg/notifikacii/2019/01/23/10-sigurni-nachina-da-se-predpazim-ot-gripa.399958", "text": "Всяка година претърпяваме поне по една грипна вълна, особено в зимните месеци. Затова трябва винаги да сме подготвени, да знаем как да реагираме при първите симптоми на болестта и да направим всичко възможно да не се разболеем.\r\n\r\nНай-добре би било изобщо да не хващате вируса на грипа. Превенцията е най-полезното за организма нещо, което можете да направите. Опитайте с противогрипна ваксина, както и с допълнителни природни имуностимулиращи продукти, храни и напитки, които да подсилят защитите на организма.\r\n\r\nМного от симптомите си приличат, но при грипа се наблюдават хрема, кашлица, висока температура, болки в ставите и мускулите, главоболие, силна умора, повръщане или диария.\r\n                \n                \r\nВирусите се пренасят не само по въздушно-капков път, но и чрез кожата. Затова измивайте ръцете с антибактериален сапун на всеки час. Ако нямате възможност за това, опитайте да контролирате докосването на лицето си с ръце, щом не са измити. Така ще намалите опасността от зараза. Вирусите полепват по всякакви повърхности, включително кожа и дрехи и могат да останат активни и живи в това положение няколко часа.\r\n", "date": "2019.01.23", "title": "10 сигурни начина да се предпазим от грипа"}
{"url": "https://www.dnes.bg/politika/2019/01/23/sporniiat-zakon-za-gorivata-otlojen-s-6-meseca.400009", "text": "Парламентът гласува на първо четене отлагането с 6 месеца на влизането в сила на закона за горивата, който предизвика острата реакция на собствениците на малки бензиностанции.\n\r\nВ закона, приет през лятото на миналата година и който трябваше да влезе в сила от 28 януари, се въвеждат финансови изисквания, банкови гаранции и капитал, който фирмите трябва да притежават, за да търгуват с горива. Това предизвика реакцията на дребните търговци на горива, които настояват, че законът ги ощетява и ще доведе до фалит на малките бензиностанции.\n\n\n\r\nТака след заплахата им за протести в цялата страна министърът на икономиката Емил Караниколов предложи влизането в сила на закона да се отложи с 6 месеца - до лятото на 2019 г., за да се направят изменения на спорните текстове. И въпреки че депутатите подкрепиха единодушно отлагането, по време на дебатите опозицията обвини управляващите, че изобщо са били гласувани такива текстове.\n                    \n                    \n                \r\n\"Днес гледаме законопроект, който трябва да влезе в сила от понеделник, законопороект, по който вече има проблеми. Да не казвам, че е дъното на парламентаризма, но показва как работи този парламент\", скочи червеният Драгомир Стойнев.\n\r\nВалери Симеонов от НФСБ пък се обърна към социалистите защо са подкрепили този законопроект и президентът не му е наложил вето, а сега отправят критики.\n\r\nСимеонов призова и да се гласува отлагането, за да се поправи грешката, без да се правят \"апокалиптични изказвания по отношение на импотентност на управлението\". И припомни, че  при приемането на текстовете, в качеството му на вицепремиер, е предупредил за рисковете от гласуването на закона.\n\r\nВладимир Николов от ГЕРБ пък настоя, че законът за горивата е необходим и не трябва да пропада. Затова призова и за отлагането на влизането му в сила и създаването на работна група, в която да се види какво не е наред и да се стигне до баланс в сектора.", "date": "2019.01.23", "title": "Спорният закон за горивата – отложен с 6 месеца"}
{"url": "https://www.dnes.bg/obshtestvo/2019/01/23/manolova-gorda-ot-es-za-dvoiniia-standart-na-hranite.399989", "text": "Горда съм, че заедно с българските граждани и институциите постигнахме успех срещу двойните стандарти при храните, обяви омбудсманът Мая Манолова пред БНТ. Повод за коментара й стана решение на комисията по вътрешен пазар на Европарламента, според което Двойният стандарт на храните и други стоки да се добави към \"черния списък\" на нелоялните търговски практики.\n\r\nАктуализираните правила трябва да бъдат гласувани и от целия парламент, а целта е всички европотребители да имат достъп до едни и същи продукти и права.\n\r\n\"Подадох тази жалба с видни български общественици през октомври 2017 г. Тя предизвика много сериозни действия в Европейските институции\", посочи Манолова и продължи: \"Наистина за първи път ще бъде записано в директивата за нелоялните търговски практики, че производство и предлагането на храни от една и съща марка с различни съставки и качество е хранителна измама и е забранено. Забранява се от европейското законодателство. Този вид измами влизат в черен списък\".\r\n                    \n                    \n                По думите ѝ, ще бъдат въведени сериозни санкции, като когато става дума за подвеждане, заблуда и измама на потребители на територията на три държави, се предвижда глоба до 10 млн. лв., или 4% от годишния търговски оборот. \r\nЩе са възможни изключения само когато става въпрос за суровини от местен характер или национални предпочитания, но те ще бъдат предварително заявени.\r\n\"Чувствам удовлетворена, щастлива от успеха на тази кауза, зад която стоя вече трета година\", подчерта Манолова. Тя обясни, че се е почувствала горда като българка от факта, че евродепутати от всички политически семейства са подкрепили петицията. \r\n ", "date": "2019.01.23", "title": "Манолова горда от ЕС за двойния стандарт на храните"}
{"url": "https://www.dnes.bg/sofia/2019/01/23/momicheta-naritaha-dete-pred-stolichen-mol.400013", "text": "Полицията в София издирва участници в сбиване пред търговски център на столичния булевард \"Ал. Стамболийски\". \r\nНа видео, разпространено онлайн, се вижда как група млади момичета бият друго дете, паднало на земята. Случаят се разследва от Трето РПУ. \r\nУниформените се самосезирали, въпреки че до момента за инцидента няма подаден сигнал. Полицаите се опитват да намерят участничките в побоя. \r\nОт СДВР призовават гражданите ако имат информация за някое от децата, да подадат сигнал.\r\nЗа момента няма информация дали момичетата, които участват в инцидента, са от столично учебно заведение. \r\nНяма и данни дали битото дете е сериозно пострадало и дали е прегледано от лекар.", "date": "2019.01.23", "title": "Момичета наритаха дете пред столичен мол"}
{"url": "https://www.dnes.bg/snimka-na-denia/2019/01/23/preduprejdenie-idvat-poroi-do-35-litra-na-kv-m.399991", "text": "Значителни, дори екстремни валежи ще има в южната половина на страната. Те ще започнат днес вечерта и ще продължат с прекъсвания до края на седмицата. \n\r\nВ следващите 24 часа се очакват количества до 35 литра на квадратен метър в областите Благоевград, Смолян, Кърджали и Хасково. В последните две ще духа и силен южен вятър със скорости до 40-50 километра в час. За тези области днес е в сила жълт код за опасно време, сочи  на НИМХ.\n\r\nПричината за екстремното време са поредица циклони, центърът на които минава над страната ни. В четвъртък и петък ще са по-осезаемите снеговалежи в равнинната част на страната. Сняг ще вали обаче само в Западна България, тъй като на изток температурите остават високи за сезона. Снежната покривка ще се колебае от 5 до 15 сантиметра. \n                \n                \r\nЗа четвъртък НИМХ обяви оранжев код за валежи от дъжд за цяла Югозападна и Централна Южна България. Времето ще се успокои чак в неделя срещу понеделник. Дневните температурите запазват високи стойности. Особено в Източна България и около Черноморието те ще достигнат 12-13 градуса. Осезаемо по-хладно ще остане времето на запад.\n\r\nТемпературите през деня ще са в интервала между 6 и 11 градуса. Най-топло ще е по Черноморието и в Югоизточна България. А сравнително по-хладно през целия ден ще остане времето в Северозападна България и района на областите София, Перник и Кюстендил.\r\n ", "date": "2019.01.23", "title": "Предупреждение: Идват порои, до 35 литра на кв/м"}
{"url": "https://www.dnes.bg/stranata/2019/01/23/gripyt-ne-proshtava-vze-oshte-edna-jertva.400007", "text": "62-годишен мъж е починал вчера след усложнение от вирусно заболяване в областната болница в Пазарджик, съобщи началникът на болницата д-р Васил Вълчев. \r\nПо думите му мъът е бил настанен по спешност в ОАРИЛ, но въпреки усилията на лекарите е починал.\n\n\n\r\n\"Бил е приет в много тежко състояние след усложнение от прекарана вирусна инфекция. Пробата му за грип е отрицателна. Незабавно е бил интубиран, но не е могъл да бъде спасен заради тежкото му състояние\", уточни той пред \"Фокус\". \r\nПо думите му, мъжът е бил лекуван преди това в Тубдиспансера в Пазарджик от събота и след консултация с кардиолог е бил приет по спешност в ОАРИЛ. \r\nОще четирима пациенти са на командно дишане в пазарджишката болница, след настъпили усложнения от вирусни инфекции.", "date": "2019.01.23", "title": "Грипът не прощава! Взе още една жертва"}
{"url": "https://www.dnes.bg/politika/2019/01/23/proboina-v-op-obedinenieto-samo-za-parlamenta.400016", "text": "Малката коалиция в управлението не е стабилна, призна и лидерът на НФСБ Валери Симеонов като обяви, че е съгласен с думите на Красимир Каракачанов, който също коментира, че има пробойни в \"Обединени патриоти\".\r\nВъпреки това Симеонов отсече, че не може да се съгласи с изказването на лидера на воеводите, че през последните месеци съществуването на \"Обединени патриоти\" минавало под знака на скандали и междуличностни противопоставяния, на личните амбиции, водещи до боричкания на база его между едни или други политически фигури в коалицията.\n\r\nСпоред лидера на НФСБ това патриотично обединение и коалиционната програма са конкретно за този парламент, а освен това евроизборите не били жизненоважи за неговата политическа формация.\r\n                    \n                    \n                Преговорите с ВМРО за обща листа на вота за ЕП били стартирали едва миналия вторник, а Каракачанов бил започнал критиките си чрез медиите в петък. Това не било приемливо поведение за Симеонов.\r\nДо въпросът кой да е водач на листата въобще не се било стигнало.\r\n\"Дали ще е Джамбазки, Каракачанов, Касабов или Симеонов не е обсъждано\", отсече лидерът на НФСБ.\r\nТой дори заподозря, че ВМРО се готви да се яви с друг партньор на предстоящия в края на май вот.", "date": "2019.01.23", "title": "Пробойна в ОП: Обединението – само за парламента"}
{"url": "https://www.dnes.bg/world/2019/01/23/potomka-na-familiiata-gandi-vliza-v-politikata.400019", "text": "Потомка на най-известната политическа династия в Индия формално влезе в политиката и получи влиятелен пост в най-голямата опозиционната партия Индийски национален конгрес, която се готви за предстоящите напролет парламентарни избори в страната, предаде Асошиейтед прес.\n\r\nПриянка Ганди Вадра е 47-годишна дъщеря на бившия премиер Раджив Ганди и на Соня Ганди - бивша лидерка на партията, както и внучка на бившата премиерка Индира Ганди. Нейният по-голям брат Рахул Ганди преди година смени майка си начело на партията ИНК.\n\r\nВ предишни години Приянка помагаше на майка си и брат си по време на предизборни кампании в техните избирателни райони в щата Утар Прадеш, но никога не е заемала партиен пост, пише БТА. \n                    \n                    \n                \r\nДнес ИНК обяви, че тя е назначена за генерален секретар на Националния комитет на партията и ще отговаря за източните райони на Утар Прадеш - най-големия щат в Индия с население от над 200 млн. души.\n\r\nОчаква се партията да води тежка битка в предстоящите избори в щата с две местни регионални партии, които влизат в съюз срещу ИНК.", "date": "2019.01.23", "title": "Потомка на фамилията Ганди влиза в политиката"}
{"url": "https://www.dnes.bg/stranata/2019/01/23/58-godishna-pomaga-na-policiiata-hvyrlia-im-10-bona.400014", "text": "58-годишна жена е станала жертва на телефонна измама със сумата от 10 000 лева, съобщиха от МВР – Стара Загора.\n\r\nНа 22 януари във Второ районно управление е получено съобщение от 58-годишна жена от град Стара Загора, че е получила обаждане на домашния си телефон от непознато за нея лице, което се представило за служител на полицията. \r\nТой поискал съдействие за задържане на телефонни измамници. \r\nСлед като била заблудена, в периода от 10:20 часа до 11:30 часа, жената хвърлила на три пъти през прозорец на дома си общата сумата от 10 000 лева. \r\nОбразувано е досъдебно производство за престъпление.", "date": "2019.01.23", "title": "58-годишна \"помага\" на полицията – хвърля им 10 бона! "}
{"url": "https://www.dnes.bg/notifikacii/2019/01/23/shtastliva-razvryzka-na-otvlichaneto-v-avstriia.400038", "text": "В австрийския град Китцбюел днес сутринта беше открита 88-годишната жена, отвлечена във вторник след обяд от улица в Айзенщат. Говорител на полицията заяви, че е изяснена и самоличността й.\r\nКакто бяха изказани още снощи предположения, действително става дума за майката на Щефан Отрубай, управител на милиардното имущество на фамилията Естерхази.\n\r\nСлед първия разпит на задържаните, включително и на възрастната жена, тя се била качила доброволно в автомобила, се казва в съобщение на полицията за медиите. Като причина се посочва фамилна разпра, тъй като майката на Отрубай е пристигнала в Австрия въпреки нежеланието на останалата част от фамилията Естерхази, предаде БТА.\r\nВ завършилата благополучно полицейска акция по издирване на жената са били включени над 100 полицаи, както и полицейските служби на съседните на Австрия държави.\r\n ", "date": "2019.01.23", "title": "Щастлива развръзка на отвличането в Австрия"}
{"url": "https://www.dnes.bg/stranata/2019/01/23/tiineidjyrki-biiat-momiche-v-sandanski-i-razseiani-minuvachi.400021", "text": "Клип, който се разпространява в социалните мрежи, скандализира не само Пиринско, но и цяла България.\r\nНа видеото се вижда как две тинейджърки свалят на земята трета и я пребиват с юмруци и ритници.\r\nДействието се развива в събота привечер на главната улица в Сандански пред очите на \"разсеяни\" минувачи, които не само, че не се намесват, но и извръщат погледи настрани.\r\nОколо 18 часа в събота 13-годишно момиче тръгнало на среща с по-голямата си сестра в кафене в центъра на Сандански. На оживения площад девойката била пресрещната от други две момичета - на 14 и 15 години, които започнали да я обиждат вулгарно, пише в. \"Монитор\".\r\nУплашено, момичето се обадило по телефона на по-голямата си сестра (17 г.), която се намирала в едно от кафенетата наблизо. Каката излязла да посрещне сестра си и директно била нападната от другите 2 момичета.\r\n                    \n                    \n                Първоначално те засипали сестрите с обиди и цинизми, но това им се видяло недостатъчно и започнали да ударят с юмруци по главата 17-годишната. Дърпали я зверски за косата, свалили я на земята и започнали да я ритат по главата.\r\nМалката сестра започнала да крещи за помощ. Още по-потресаващо обаче било безразличието на хората, които отминавали грозната гледка и не се намесили да прекратят насилието. По същото време десетки си пиели спокойно кафето и гледали през прозорците как пребиват дете, без изобщо да се помръднат да ги разтърват.\r\nБруталната саморазправа има и предистория, в социалните мрежи разбойничките изпращали заплашителни гласови съобщения на по-малката сестра, от рода на: \"Мир на праха ти\", отправяла и гнусни обиди срещу семейството на сестрите.\r\nПо време побоя в събота по-малката сестра се обадила на майка им, която светкавично пристигнала, но побойничките вече ги нямало. Притеснената жена отишла с пострадалите си дъщери в полицията, там буквално започнали да падат кичури с коса от главата на 17-годишната, а не след дълго на момичето му прилошало, докато полицаите я разпитвали. \r\nЗакарано е веднага в болницата, където след скенер и медицински изследвания е приета с комоцио в хирургично отделение.\r\nПо данни на запознати със случая побойничките са стари познайнички на полицията, двете са били задържани  заради наркотици. Разбрало се, че едната редовно се опитвала да малтретира вербално малката сестра.\r\nРодителите на потърпевшите деца са пуснали жалби до прокуратурата и са категорични, че ще си търсят правата до последно.", "date": "2019.01.23", "title": "Тийнейджърки бият момиче в Сандански и... \"разсеяни\" минувачи"}
{"url": "https://www.dnes.bg/zvezdi/2019/01/23/shte-ima-svatba-malkata-djulka-se-sgodi.400043", "text": "Джулиана Гани се сгоди. Приятелят ѝ Илиян Найденов я изненада с пръстен на едно от най-романтичните места във Виена. \r\nЛюбов моя, наистина не очаквах.. Останах без думи.. Ти ме прие, каквато съм – с моите странности и лудости! Обичам тее, обичам Виена и няма да забравя този момент.. Да, Да, Да“, написа плеймейтката във Фейсбук и качи видео от романтичното предложение.\r\n \r\nОт клипа се вижда, че Гани и фитнес инструкторът са в популярен ресторант, от който се открива изглед към почти цялата столица на Австрия. Двамата се наслаждават на гледката, когато мъжът я целува и вади кутийката с пръстена от задния джоб на дънките. После пада на колене.\r\n \r\nПо-късно Гани публикува още няколко снимки с бижуто на дясната си ръка. Под една от тях написа: „Емии, който иска сватба, да си чувства сватбата“ и уточни, че 22 януари вече е най-щастливият ден в живота ѝ.\r\n \r\nДжулиана Гани и Илиян Найденов са заедно от 7 месеца. По-рано моделът имаше брак, но се разведе. Тя участва във Вип Брадър, където не спря да повтаря, че е намерила мъжа на живота си и иска скоро да получи предложение за брак.\r\n \r\n", "date": "2019.01.23", "title": "Ще има сватба! Малката Джулка се сгоди"}
{"url": "https://www.dnes.bg/eu/2019/01/23/g-n-i-g-ja-za-hanover-sa-himera-zadyljitelno-djendyr-duma.399990", "text": "Германският град Хановер с един удар оглави движението за полово равенство в езика, като въведе нови правила за обръщения сред администрацията си.\r\nАдминистративният език в бъдеще става джендър неутрален, реши градската управа. \r\nТака занапред в официалните писма и в електронната поща, в брошурите и прессъобщенията на общината и учрежденията в града, както и във всички формуляри и флаери в бъдеще трябва да се ползват джендър неутрални формулировки, а административният език да е изцяло равен за половете, съобщава \".\n\r\nТака например професията учител или учителка вече ще се нарича преподаващ. Избирателите стават гласуващи, а участниците и участничките – хора или персони.\n                    \n                    \n                \r\nПравилата са задължителни за всички чиновници в града и те трябва в бъдеще да се обръщат по еднакъв начин към всички хора, независимо от пола им.\r\n \r\nКогато не може да се намери джендър неутрална дума, тогава вместо това към досегашната се прибавя звездичка – например \"доцент*ки\". Звездичката включва в себе си всички възможни полове и полови идентичности, се казва в прессъобщението на Хановер.\n\r\nОбръщенията \"господин\" и \"госпожа\" е добре да се избягват, се казва в препоръките към чиновниците. Вместо това, чиновниците трябва да питат, за да използват малко име и фамилия. В речи към колеги и колежки пък отпада обичайното \"скъпи колеги и колежки\" и се заменя със „скъпи коле*жки“. Остава обаче обръщението \"Уважаеми дами и господа\". От заседанията отпада наименованието \"протоколчик\" и се заменя с \"протокол, воден от...\".\n\r\nЧиновниците обясниха, че по този начин отговарят на въведения в края на миналата година закон за въвеждане на трети пол в административните книжа.", "date": "2019.01.23", "title": "Г-н и г-жа за Хановер са... химера! Задължително – джендър дума"}
{"url": "https://www.dnes.bg/crime/2019/01/23/baba-ot-sliven-metna-4000-lv-prez-balkona.400049", "text": "Жена от Сливен е хвърлила през балкона си 4000 лева на телефонни измамници, съобщиха от МВР-Сливен.\r\n77-годишната жена е била въведена в заблуждение вчера по телефона. Неизвестен мъж я измамил, че помага на полицията за залавянето на телефонни измамници.\r\nПо случая е започнато досъдебно производство.\r\n ", "date": "2019.01.23", "title": "Баба от Сливен метна 4000 лв. през балкона "}
{"url": "https://www.dnes.bg/sofia/2019/01/23/trima-na-zemiata-s-beleznici-sled-strelba-v-sofiia.400044", "text": "\n\r\nТрима  мъже бяха задържани при акция на столични полицаи, съобщи \"Монитор\". \r\nТова се е случило до спирката на Столичната математическа гимназия след гонка с цивилна кола. \r\nПри акцията е имало и стрелба. Няма данни за пострадали.\r\nПрипомняме, че специализирана полицейска акция се провежда и в столичното 4-о РПУ като вече е арестуван служител на реда по подозрения за изнудване на граждани.", "date": "2019.01.23", "title": "Трима на земята, с белезници, след стрелба в София"}
{"url": "https://www.dnes.bg/stranata/2019/01/23/rodilka-i-6-godishno-berat-dusha-sled-gripni-uslojneniia.400047", "text": "Грипната епидемия върлува в пълна сила в цялата страна. През изминалия ден имаше няколко смъртни случая, причинени от усложнения на болестта. \r\nВ момента трима души са настанени в реанимацията на МОБАЛ \"Д-р Стефан Черкезов\" във Велико Търново с грипни усложнения. Сред тях са 21-годишна бременна жена и 6-годишно дете, които са с вирусен енцефалит и доказан грипен вирус, съобщават от \"Труд\". \n\r\nВирусният енцефалит е възпаление на мозъчната кора и при усложнения може да доведе до изпадане в кома.\n\n\n\r\nИ тримата, постъпили в реанимацията на търновската болница, са в изключително тежко състояние.\r\n                    \n                    \n                От началото на месеца в Инфекциозното отделение на болницата работи с пълен капацитет и към момента там се лекуват 10 души, сред които и деца на възраст межде 5 и 10 години. През педиатрията са преминали над 200 деца. \r\nЛекарите напомнят, че основните симптоми на грипния вирус са висока температура, главоболие, нарушено съзнание и остра кашлица. \r\nМедиците призовават болестта да не се подценява и да не се предприема самолечения, а да се потърси лекарска помощ. \r\nВ момента в по-голямата част от страната е обявена грипна епидемия, а повечето учебни заведения са затворени.  \r\n ", "date": "2019.01.23", "title": "Родилка и 6-годишно берат душа след грипни усложнения"}
{"url": "https://www.dnes.bg/akoshtete-vqrvaite/2019/01/23/3-zodii-koito-mnogo-gi-biva-v-prestruvkite.400010", "text": "Някои зодиакални знаци често се правят на такива, каквито не са, за да създадат определено впечатление за себе си или да могат да се възползват от някакви облаги. В даден момент всеки от нас е слагал маска, но тези зодии я носят редовно. Ето и кои са те. \r\n\r\nСтрелците жадуват за нещо ново, за промяна, за приключения и вълнуващ живот - обикновено затова използват преструвки. Ще се преструват, че не опитват нещо за първи път, за да изглеждат по-уверени, например. Могат да се преструват, че имат повече опит или че познават добре чуждата култура, когато са в друга държава. Просто искат да се приобщят и да не се изложат. Имитират добре гласове, маниери, мимики.\r\n \r\n\r\nИмат много разнообразни качества на характера, лесно се адаптират, обичат промените. Понякога започват да се държат като друг човек, без дори да усещат, такива са по природа. Ако говорят с чужденец, ще започнат да говорят с неговия акцент. Ако говорят с актьор, и те ще започнат да се държат по-артистично. Затова се казва, че Близнаците имат 2 лица - нагаждат се спрямо събеседника си.\r\n \r\n\r\n ", "date": "2019.01.23", "title": "3 зодии, които много ги бива в преструвките"}
{"url": "https://www.dnes.bg/zvezdi/2019/01/23/djon-bon-djouvi-shte-hrani-chinovnicite-ostanali-bez-zaplati-v-sasht.400051", "text": "Ресторантът на Джон Бон Джоуви предлага безплатна храна за служители на федералното правителство на САЩ. Това бе съобщено на официалната страница на заведението във Фейсбук.  \r\nБлизо 800 000 чиновници мизерстват без заплати близо месец. Причина за това е разделението между позициите на Доналд Тръмп и Демократите относно строежа на ограда по границата с Мексико. Много от тях са принудени да разпродават имуществото си и своите бижута, за да имат пари за основните разходи. \r\n \r\nЗа да помогне на служителите, фондацията на известния изпълнител обяви, че всеки държавен служител, който няма възможност да плати обяда си, може да дойде в ресторанта и хапне на спокойствие, без да се притеснява за парите. \r\n \r\n\"В съответствие с нашата мисия, федералните работници могат да се присъединят към нас за вкусна храна и да научат повече за допълнителна подкрепа и ресурсите, с които разполагаме\", гласи съобщението. \r\n \r\nМеждувременно губернаторът на Ню Джърси (където е ситуирано заведението) - Фил Мърфи, обяви, че е разговарял с Джон Бон Джоуви, за да може да осигури безплатна храна за работниците от града. \r\n \r\n\"JBJ Soul Kitchen\" или \"Кухня за душата\", се управлява от фондация \"Jon Bon Jovi Sou\"l. Един от неговите девизи е \"Всички са добре дошли на нашата маса\". Ресторантът има нестопанска цел и съществува от няколко години. Клиентите могат да похапнат, да пият кафе или някоя друга напитка, без да плащат. В замяна на това трябва да поработят на бара, в кухнята, да станат келнери или да се включат в друга от дейностите в обекта.\r\n\r\n", "date": "2019.01.23", "title": "Джон Бон Джоуви ще храни чиновниците, останали без заплати в САЩ"}
{"url": "https://www.dnes.bg/notifikacii/2019/01/23/polovinata-ot-novite-jilishta-prodadeni-na-zeleno.400011", "text": "На пазара на жилищни имоти у нас няма завършени нови имоти. Това каза , , в ефира на .\r\nБоянов посочи, че строителните компании имат база с клиенти, на които продават обикновено около 30% от сградата, която ще строят, още преди да са получили разрешение за започване на работа.\r\n„“.\r\nСпоред госта около 2/3 от продажбите на жилищните имоти в дадена сграда са реализирани още преди завършването ѝ, като понякога делът на продадените имоти е дори по-висок.\r\n                \n                „“.\r\nГостът изрази мнение, че това е една от основните причини за момента да не се очаква спад на цените на жилищните имоти в големите градове у нас.\r\n„“. \r\n. ", "date": "2019.01.23", "title": "Половината от новите жилища – продадени \"на зелено\""}
