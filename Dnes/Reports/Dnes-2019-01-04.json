{"url": "https://www.dnes.bg/stranata/2019/01/04/helpbook-signali-agresivno-kuche-lipsvashti-konteineri.398224", "text": "Още в първите дни на новата година граждани алармират за нередности към платформата .\r\nВ един от сигналите столичанин се оплаква от , което трайно се е настанило в общите части на жилищен вход с помощта на част от съседите.\r\n\"Останалата част от живущите във входа, несъгласни с очевидно влошената хигиена, мълчаливо търпяхме. Все пак през цялото време то гледаше жално и не проявяваше никаква агресия към хората. Но на 1 януари при опит да почистя няколкото недоядени кости около него, то ме нападна. За щастие само се опита и не се стигна до наранявания. Веднага след случката се обадих на телефон 112 и оттам ме посъветваха да подам сигнал към вас. В тази връзка бих искал да помоля за вашето компетентно съдействие, защото след последната случка въпросното куче не само влошава хигиенните условия за живот във входа, но вече и представлява риск за физическата безопасност на живущите\".\r\n                    \n                    \n                В сигнал към община Варна жител на града настоява да се .\r\nПовече от месец те липсват на посочения адрес в сигнала. Поради това потребителят моли отново да бъде осигурена възможност за разделно изхвърляне на отпадъци.\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в \r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.\r\n ", "date": "2019.01.04", "title": "Helpbook сигнали: Агресивно куче, липсващи контейнери"}
{"url": "https://www.dnes.bg/zvezdi/2019/01/04/spipaha-kradec-tarashil-kyshti-na-holivudski-zvezdi.398264", "text": "Мъж, който ограбил множество къщи на звезди в Холивуд, бе задържан от полицията в Лос Анджелис. Това съобщиха световните медии, според които крадецът е изнесъл имущество за милиони долари. \r\nНай-засегнати са изпълнителите Ъшър и Адам Ламбърт, но има още 13 други потърпевши, съобщиха униформените на нарочна пресконференция и показаха вещите, които са открили и ще върнат на притежателите им.\r\n \r\nВ ареста е 32-годишният Бенджамин Акерман, който започнал да плячкосва, представяйки се за агент на недвижими имоти. Смята се, че схемата му започнала още през 2017 г.\r\n \r\nЧаст от ограбените вече са свидетелствали. Според показанията им, мъжът се представял също за потенциален купувач или инвестиционен посредник, а в поведението му нямало нищо съмнително. Така си осигурявал достъп до къщите в Холивуд.\r\n \r\nИмущество на висока стойност е открито при обиска на дома и гаража на Акерман, коментира пред журналисти детективът Джаред Тимънс. По думите му, снимки на иззетите вещи вече са качени на официалния сайт на полицията и някои от звездите вече са си ги познали. Той се надява, че и други могат да открият нещо свое.\r\n \r\nНа фотосите има маркови маратонки, чанти и обувки, бейзболни картички, златни бижута, дрехи, алкохол и други.\r\n \r\nНай-вероятно крадецът е имал съучастници.\r\n \r\n\r\n ", "date": "2019.01.04", "title": "Спипаха крадец, тарашил къщи на холивудски звезди"}
{"url": "https://www.dnes.bg/balkani/2019/01/04/zaev-shte-otvaria-granicite-i-sys-syrbiia-i-s-bylgariia.398295", "text": "Премиерът на Република Македония Зоран Заев твърди, че с вчерашното си изявление, че не вижда нищо спорно в предложението на албанския премиер Еди Рама за отваряне на границите /на Албания/ с Македония, Черна гора и Гърция, е имал предвид отварянето на \"всички граници\", предаде Танюг.\n\r\nНа въпрос на Танюг към Заев \"ако подкрепя предложението на Рама, защо не е споменал и границите със Сърбия и България, Заев отговори, че \"всичко, което е имал да каже на тази тема, го е казал на вчерашната пресконференция\".\n\r\nНа настояването на Танюг да обясни становището си по въпроса, Заев каза, че \"следвайки примера на Европейския съюз като страни кандидатки за членство трябва да създаваме условия за институнационална свързаност и взаимно доверие\".\n                    \n                    \n                \r\nДвижейки се в посока към евроинтеграционни процеси, очакваме да не съществуват граници между страните в региона, каза Заев.\n\r\nМакедонският премиер смята, че страните от региона много бързо ще достигнат стандартите \"като всички модерни западноевропейски държави\" с граници, отворени за всички граждани.\n\r\nАлбанският премиер Еди Рама заяви в своето новогодишно послание, че отварянето на границата с Косово е само началото и се планира същата процедура по отношение на Черна гора, Македония и Гърция, съобщава БТА.\r\n ", "date": "2019.01.04", "title": "Заев ще отваря границите и със Сърбия, и с България?"}
{"url": "https://www.dnes.bg/akoshtete-vqrvaite/2019/01/04/shokoladovoto-mliako-idva-ot-kafiavi-kravi.398252", "text": "Шоколадовото мляко несъмнено е много вкусно. Също така е невероятно просто за правене: обикновено мляко, в което се разтрваря шоколад на прах. Както подсказва самото име.\r\nИ все пак се оказва, че много хора не разбират как се прави шоколадово мляко: Някои наистина вярват, че шоколадовото мляко идва от кафяви крави.\n\r\nНе е ясно дали тези кафяви крави също произвеждат какао и захар!?\n\r\nВ проучване на Центъра за иновации на американската млечна промишленост бе установено, че седем процента от американците смятат, че шоколадовото мляко идва от кафяви крави. Това са около 16,4 милиона души.\n\r\nИ тук не говорим за деца - изследването е проведено със 1000 души на възраст над 18 години.\n                    \n                    \n                \r\nДруг плашещ резултат е, че почти половината - 48% от хората не знаят изобщо откъде идва шоколадовото мляко.\n\r\nШоколадовото мляко е толкова харесвано, че 29% от хората дори използват децата си като извинение да купят напитката за себе си.\n\r\nТова не е първото проучване, което води до тревожни заключения що се касае до американците. Предишни проучвания показват, че почти всеки пети американец не знае, че хамбургерите са направени от говеждо месо.\n\r\nОчевидно някои хора не чувстват никаква нужда да разберат факти от заобикалящото ги.\n\r\nНо знанието е сила. Без него не можем да вземаме информирани решения.", "date": "2019.01.04", "title": "Шоколадовото мляко идва от... кафяви крави!?"}
{"url": "https://www.dnes.bg/obshtestvo/2019/01/04/bylgarskite-prevozvachi-tvyrdi-shte-napusnem-es.398266", "text": "На 10 януари ще се вземе съдбовно решение за българските превозвачи - дали ще напуснем завинаги ЕС, или ще работим там. Това каза председателят на АЕБТРИ Георги Петърнейчев във връзка с готвения протест от страна на българските превозвачи на 10 януари в Брюксел.\n\n\r\nОтносно разпределението на многократните разрешителни (СЕМТ-ове) за международни превози в Европа, той обясни, че по този въпрос се е постигнало съгласие с Министерството на транспорта. \r\n\"Нашият най-голям проблем към момента, за който даже и днес правим голяма пресконференция с всички евродепутати, лидери на партии и представени в парламента, депутати от комисията по транспорта, министъра на транспорта, министър-председателя и вицепремиерите. Те са поканени, кой ще се отзове е друг въпрос. Това може да го коментираме след срещата. Най-големият проблем за нас е, че на 10 януари ще се вземе съдбовното решение за българските превозвачи. Дали ще напуснем завинаги Европейския съюз, или ще останем там да работим\", посочи Петърнейчев.\r\n                    \n                    \n                Според него клаузите, заложени в пакет \"Мобилност 1\", приет от министрите на Европейския съюз, напълно показват, че България и всички крайни държави по периферията няма да оцелеят, предава \"Фокус\".\r\n\"Литва, Латвия, Естония, Румъния, Унгария се присъединяват към нас и на 10 януари от 09:00 часа започва протестът пред Европейския парламент. От тук ще пътуваме най-вероятно около 500 човека, 2 чартъра сме наели, имаме и наши, които ще отидат предварително. Към нас ще се присъединят и хора от държавите, които ви изброих - Румъния, Унгария, Литва, Латвия, Полша\", коментира още той.\r\nПо думите му ако не бъдат чути в Брюксел, протестиращите ще се пренесат в България, защото нямали друг избор.\r\n\"Получихме разрешение за 10 януари за 600 човека, ще извадим 10 автомобила на площад \"Люксембург\", който се намира пред Европейския парламент. Там ще има и един автомобил, който ще се използва за сцена, за озвучаване и говорене. Ще връчим и декларация на председателя на Европейската комисия с нашите искания, подкрепени от всички държави, които ги изредихме - Литва, Латвия, Естония, Румъния, Унгария, Полша\".", "date": "2019.01.04", "title": "Българските превозвачи твърди: Ще напуснем ЕС!?"}
{"url": "https://www.dnes.bg/rusia/2019/01/04/uilan-kraino-seriozniiat-personaj-popadnal-v-rycete-na-fss.398239", "text": "Пол Уилан, арестуван в Русия за шпионаж, може да се окаже доста солидна фигура. Чуждестранни медии обаче твърдят, че е служил как да е в морската пехота и е бил разжалван за кражба. Какво означава това? И дали няма шанс събитията да променят съдбата на хора от Русия - затворници в САЩ?\n\r\nОтава потвърди канадското гражданство на задържания в Москва Пол Уилан, заподозрян в шпионаж против Русия. Но ведомството отказа допълнителни сведения за него и се мотивира със закона за неприкосновеност на личния живот. Американските журналисти научиха само, че Уилан е роден през 1970 г. в Отава, но после се е изселил в САЩ.\n\r\nЩе припомним, че Федералната служба за сигурност (ФСС) задържа Пол Уилан в Москва на 28 декември. Според агентите й това е станало \"при провеждане на шпионска акция\", сиреч когато на предполагаемия шпионин е била предадена флашка с данни за служителите на руска тайна агенция. По горещи следи бе образувано дело по чл. 276 от Наказателния кодекс на Руската федерация (\"Шпионаж\"), предвиждащ като санкция лишаване от свобода за срок между 10 и 20 години, пише Андрей Резчиков, \"Взгляд\".\n                    \n                    \n                \r\nУилан се намира сега в следствения изолатор \"Лефортово\", където вече бе посетен от посланика на САЩ Джон Хънтсман, обещал \"подкрепа от страна на дипломатическата мисия\". Москва осигури консулски достъп до задържания, предвиден от международното право. По-рано държавният секретар на САЩ Майк Помпео настоя американецът да бъде върнат в Америка, ако \"е задържан без основание\".\n\r\nЗа личността на заподозрения се знае малко. В зората на кариерата си, информират американски медии, Уилан служи в морската пехота на САЩ (от 1994 г.), заемайки само административно-стопански длъжности (изкачва стълбицата от служител в офис до \"главен администратор\"). Стига до звание щабен сержант, после е зачислен в резерва, има награди за служба в небойни условия.\n\r\nПрез 2004 и 2006 г. участва в мисии в Ирак. През 2008 г. е осъден за кражба, разжалван до редник за \"неподобаващо поведение\" и уволнен. Говорителят на командващия корпуса подполковник Ерик Дент изтъква, че Уилан не бива да бъде наричан \"военнослужещ от корпуса морски пехотинци в оставка\".\n\r\nНапоследък Уилан се води на щат в \"БоргУорнър\", производител на резервни части за коли. Компанията дори публикува на сайта си изявление по повод станалото: \"Можем да потвърдим, че г-н Уилан в момента е директор по глобалната сигурност в компанията. Той отговаря за сигурността на обектите ни в Обърн Хилс, (щата) Мичиган, и в други места по целия свят, където присъства компанията.\"\n\r\nДейвид - брат на Уилан, разказа, че бившият морски пехотинец отпътувал за руската столица, за да гостува на сватбени тържества. \"Дълбоко се тревожим за неговата сигурност и благополучие. Той без съмнение е невинен и вярваме, че правата му ще се спазват\", заяви Дейвид Уилан, който живее в Торонто.\n\r\nПо думите му семейството е разбрало за ареста в понеделник от медиите, после журналистите се свързали с хора от Конгреса, Държавния департамент и американското посолство.\n\r\nПо всичко личи, че Уилан е бил в Москва неведнъж. Медиите разпространиха негови снимки от лятото на фона на Кремъл. Значи може отдавна да е бил в полезрението на руските тайни служби.\n\r\nСпоред депутати от Държавната дума Уилан е арестуван именно за шпионаж, а не по други някакви причини. Това мнение изрази Анатолий Виборни, зам.-председател на комисията по сигурността и борбата с корупцията.\n\r\n\"Тайните служби у нас според мен работят повече от ефикасно. Просто невинаги знаем за това и невинаги го виждаме . . . Колкото до залавянето на това лице, виждаме поредното доказателство за недружелюбни стъпки спрямо нашата държава\", заяви той.\n\r\nДепутатът не смята, че този арест е ответна мярка на Москва, след като САЩ задържаха Мария Бутина от Русия, наричана в щатските медии \"руска шпионка\". Наскоро Бутина се призна за виновна по една точка от обвинението и склони да сключи сделка със следствието, отказвайки съдебен процес. Виборни посочи, че руските спецслужби работят в планов режим, затова не бива да бъдат свързвани двете събития.\n\r\nЗам.-председателят на външнополитическата комисия в Думата Алексей Чепа заяви на свой ред: \"Арестът сочи само едно - нашите федерални служби за сигурност са реагирали оперативно. Контраразузнаването работи нормално и дава отпор на шпионските действия\".\n\r\nПо думите на политолога Алексей Мартинов достъпните данни налагат извода, че \"този американски гражданин е уличен в шпионска дейност\". \"По принцип подобни съобщения не се появяват без стопроцентова убеденост и доказателства за такава дейност\", каза Мартинов пред \"Взгляд\".\n\r\nСпоред него някои признаци сочат, че в ръцете на ФСС е попаднал \"крайно сериозен персонаж\". Такъв знак са например съобщенията за кражбата, извършена от Уилан, и за уж елементарните му задължения като морски пехотинец.\n\r\n\"Колкото до историята му, легендата, която се опитват сега да тиражират разни медии, то колкото по-сериозно подготвят някой шпионин, толкова е по-сериозна и неговата легенда. Ясно е, че всички тия съобщения как го хванали да краде в морската пехота, как той бил случайно сгащен дребен крадец, третокласен далавераджия - всичко това е част от легенда, разработена предварително\", обясни Мартинов.\n\r\nЕкспертът е убеден, че Уилан ще бъде осъден и наказан със затвор. Което ще осигури възможност да бъде разменен срещу руски граждани, осъдени в САЩ. Нещо повече, възможно е да разменят американеца срещу неколцина затворници от Русия, \"всичко е въпрос на преговори\". Мартинов подчерта, че няма случаи \"шпиони от този ранг да си изтърпяват присъдите в руските затвори\".\n\r\n\"В подобни случаи размените са обичайна практика. Вече много години държат в американски затвор Виктор Бут (обвинен в търговия с оръжия). Нищо чудно Уилан да бъде разменен срещу него или друг някой (примерно летеца Константин Ярошенко), озовал се в подобно положение на територията на САЩ\", обобщи Алексей Мартинов.\n\r\nРусия полага видими усилия, за да върне в родината гражданите си, лежащи в американските затвори, но засега не успява. Впрочем, както е посочвал вече \"Взгляд\", размяната на Бут и Ярошенко изглежда е съвсем реален сценарий; арестът на Пол Уилан вдига шансовете той да бъде осъществен.\r\n \r\n/БТА/\r\n ", "date": "2019.01.04", "title": "Уилан: Крайно сериозният персонаж, попаднал в ръцете на ФСС"}
{"url": "https://www.dnes.bg/obshtestvo/2019/01/04/naslednikyt-na-kartinite-ne-ochakval-otkrivaneto-im.398307", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Щастливата развръзка и бързото откриване на откраднатите картини на Владимир Димитров - Майстора изненада дори наследника на платната Павел Антонов.\n\nТой каза, че откриването им е било много е неочаквано за него и това е било огромно облекчение за семейството му. \r\nПо думите му денонощната работа на МВР и съдействието на всички експерти в областта довели до щастливата развръзка. \r\n\"Това че полицията реагира по този начин според мен изпраща сигнал. Не е вярно, че в България полицията не може да си свърши работата\", каза още той.\r\nСлед като всички картини са открити къщата ще се превърне в място за изкуство, където произведенията ще са на сигурно.", "date": "2019.01.04", "title": "Наследникът на картините не очаквал откриването им "}
{"url": "https://www.dnes.bg/rusia/2019/01/04/strelbata-s-ochi-tainoto-oryjie-na-kremyl-kalendaryt-na-ruskata-armiia.398283", "text": "\n\r\nМинистерството на отбраната на Русия публикува в социалните медии Календар за 2019 година. В него могат да бъдат намерени фотографии на руска военна техника, войници, красиви жени и... оръжия.\n\n\r\nОсвен с впечатляващи фотографии, всеки един от месеците на годината е съпроводен и със забавен надпис.\r\nЗа първия месец на година януари е избрана междуконтиненталната балестична ракета \"Топол – М\". Надписът, маркирал този месец е: \"Доставяме товари по цял свят\".\r\nФевруари е белязан със стратегическия бомбардировач ТУ – 95 Мечка. \"Руските мечки не спят зимен сън\", гласи посланието на календара.\r\n                    \n                    \n                Месец март е отреден на жените. 8-ми март е изключително тачен в Русия. Тук виждаме млади кадети. \"Стрелбата с очи е тайното оръжие на Кремъл\", гласи надписът за този месец.\r\nАприл бележи началото на пролетта, тогава цветята пробиват път към слънцето. Руската армия е решила да покаже какви страховити \"кокичета\" има сред редиците си.\r\nМай Е месецът на победата за Русия. 9 май е главният празник на страната. По този повод на календара са заснети две деца, който тренират за бъдещия парад на победата през 2033 година.\r\nЮни пък е месецът на летните концерти. Надписът за този месец гласи: \"Настройка на апаратурата преди концерт\".\r\nРуски гофрети, как да си направите у дома? Армията на Русия е решила да покаже как ги приготвят в суровата руска степ, през юли.\r\nАвгуст е отреден на летците. \"У руските асове даже \"крокодилите\" летят\". Препратката е отправена към вертолетите МИ – 24.\r\nСептември определено ще стане любимият месец на мъжете, закупили календара на руската армия. Красива снайперистка, със зелени очи, е готова да порази своя противник. А посланието: \"От някои жени главата ни отлита\".\r\nНакъде без Калашников? Октомври месец е запазен за легендарното руско оръжие. \"Уверен ползвател на ПК\", гласи надписът.\r\nНоември месец показва противотанковия ракетен комплекс \"Корнет\", преведен на български Тромпет. Оръжието е предназначено за поразяването на бронирани цели от най-висок клас.\r\nДекември е месецът на фойерверките. Календарът на руската армия показва своите \"Новогодишни играчки, свещи и конфети\", изпепеляващи всичко на земята...", "date": "2019.01.04", "title": "Стрелбата с очи, тайното оръжие на Кремъл! Календарът на руската армия"}
{"url": "https://www.dnes.bg/zvezdi/2019/01/04/serenada-za-heili-biibyr-na-krilete-na-liubovta.398265", "text": "Джъстин Бийбър се отчете с пореден романтичен жест към своята съпруга. Освен че постоянно ѝ подарява цветя и си направи специална татуировка, посветена на нея, той не спира да я изненадва. Папараци го уловиха как ѝ прави серенада докато двамата чакат да влязат за вечеря в хотел в Бевърли Хилс. \r\nПевецът изпълнява \"Sorry Sexual Healing\" пред погледа на Хейли, която се смее и сякаш се срамува от спонтанния му изблик на чувства.\r\n \r\nВидео, публикувано в канала на Hollywood Pipeline, показва как мъж стои до двойката на красиво украсеният вход на хотела. Бийбър му подава ръка и започва дори да танцува. Накрая мъжът вади мобилния си телефон и си прави селфи с популярния сред тийнейджърите изпълнител, който продължава да пее.\r\n \r\n\"Той се държи по-скоро като момче на първа среща, отколкото като зрял мъж\", пишат феновете в социалните мрежи.\r\n \r\nДжъстин Бийбър и Хейли Болдуин, които се венчаха тайно това лято, отпразнуваха първата си Коледа като семейство.\r\n \r\nДвамата се пошегуваха, че си имат бебе и качиха снимка на домашния си любимец – сладко кученце Оскар, което осиновили наскоро.\r\n", "date": "2019.01.04", "title": "Серенада за Хейли! Бийбър на крилете на любовта"}
{"url": "https://www.dnes.bg/stranata/2019/01/04/vse-poveche-chujdenci-prodavat-bylgarskite-si-imoti.398272", "text": "Все повече чуждестранни граждани продават имотите си у нас на българи. В този тип сделки българските купувачи вече достигат 60% от всички купувачи на ваканционни имоти на морето и около 70% от тези в зимния ни курорт Банско. Това става ясно от проучване на международната агенция за недвижими имоти Newestate.bg, съобщава \n\n\n\r\nПродавачите са основно руснаци, които постепенно напускат пазара поради влошеното икономическо състояние в страната им. Девалавцията на рублата например прави  пътуването им до България и обслужването на имотите им у нас доста скъпо.\n                    \n                    \n                \r\nОсвен от страна на българите има стандартен интерес от купувачи от Западна Европа, както и повишен интерес от купувачи от Полша и Израел. Стандартното търсене е свързано с имоти за по 15 хил. – 25 хил. евро с цел използване за почивка за седмица и отдаване през останалото време.\n\r\n\"Тази тенденция е породена от атрактивните цени, които достигат до 300 евро на квадратен метър в Банско и 400 евро на квадратен метър по морето. От значение е също и видимо по-добрата покупателна способност на българите, породена от повишаването на доходите и възможността за евтини ипотечни заеми\", коментира Горян Върбанов от Newestate.bg.\r\nОще новини за имоти четете в ", "date": "2019.01.04", "title": "Все повече чужденци продават българските си имоти!?"}
{"url": "https://www.dnes.bg/akoshtete-vqrvaite/2019/01/04/amerikanski-chengeta-v-panika-zaradi-katerica.398286", "text": "\r\nСлужителите на реда трябва да са безстрашни, за да вършат работата си добре. Е, оказва се, че дори и те изпитват ужас понякога и то не от свирепи престъпници...\n\r\nПолицаи от щата Илинойс в САЩ изпаднаха в паника, след като дива напориста катерица се опита да нахлуе в полицейското управление, съобщават от БТА. \n\r\nНа видео, пуснато в YouTube, се вижда как униформените упорито се опитват да прогонят опашатия неканен гост от приемната. На един от кадрите може да бъде видян полицай, който в паниката си се качва върху стол. \n\r\nСлужителите на реда с чувство за хумор споделят куриозния случай, а под видеото са написали, че качването върху стола било от \"тактически съображения\". \n                    \n                    \n                \r\nСлед известно време опашатото животинче било все пак прогонено от полицейското управление.\r\n", "date": "2019.01.04", "title": "Американски ченгета в паника заради... катерица?!"}
{"url": "https://www.dnes.bg/politika/2019/01/04/ninova-imame-nujda-ot-smela-i-nepredubedena-jurnalistika.398297", "text": "Председателят на БСП Корнелия Нинова събра главни редактори и журналисти на водещи медии на новогодишна среща. \r\n\"Обещавам ви година, пълна с интересни събития и ви пожелавам здраве, професионализъм и сили да ги отразявате. България има нужда от смела и непредубедена журналистика.\r\nПожелавам ви вие да бъдете тези свободни хора със свободно перо, които ще ни я дадете. Нека заедно пазим чистотата на българския език и красотата на българската поезия\", обърна се тя към присъстващите.\r\nНинова подари на журналистите книги - специални издания на български автори.\r\n\"Подир сенките на облаците\" на П. Яворов и \"На острова на блажените\" на П. Славейков със седем гравюри на Любен Зидаров.", "date": "2019.01.04", "title": "Нинова: Имаме нужда от смела и непредубедена журналистика!"}
{"url": "https://www.dnes.bg/obshtestvo/2019/01/04/eko-samoubiici-do-rabota-prez-avtopodleza-na-carigradsko.398213", "text": "В платформата на постъпи сигнал за проблем, с който стотици софиянци се сблъскват всеки ден.\n\r\n\"Всеки делничен ден животът на стотици хора е застрашен и това престъпно нехайство е от години! Моля Ви, направете простичка проверка колко души преминават по време на един делничен ден незаконно и/или на собствена отговорност през автомобилния (защото такъв за пешеходци няма!!!)  или просто отиват в The Mall...\r\nВ зимните месеци засилено се коментира и отразява качеството на въздуха в нашата столица. Разказват ни и ни обясняват как трябва да слезем от колите и да се движим... е, в случая подаващият сигнал го е направил от почти 3 години и той, както и още стотици други данъкоплатци, отиващи на работа екосъобразно, са принудени да преминават през подлез, на който инвеститорът удобно е поставил табела (за да избегне всякакви правни последици), че преминаването на пешеходци е забранено...\r\n                    \n                    \n                Никой от Столичната община по време на издаване на разрешителното за строеж не е подсигурил безопасното преминаване на пешеходци от едната страна на Цариградско шосе до другата... Важното е инвеститорският интерес - автоподлез да е осигурен... Алтернативата на този безумен маршрут е или през надлеза, построен за достъп до Тех парк, или под моста на 7-ми километър, което удължава маршрута на еко \"идиота\" с около километър и нещо или +15-ина минути\".\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в \r\nПлатформата ще ви даде възможност не само да придадете гласност на проблема, но и да изпратите сигнал до отговорните институции.\r\n ", "date": "2019.01.04", "title": "Еко \"самоубийци\"! До работа през автоподлеза на \"Цариградско\"?"}
{"url": "https://www.dnes.bg/stranata/2019/01/04/seks-maniak-vadi-noj-na-jena-v-pazardjik.398242", "text": "Сексуален насилник, нападнал и заплашил с нож жена на улица в Пазарджик, е задържан от служители на местната полиция, съобщиха от МВР.\n\n\n\r\nИнцидентът е станал около 20 часа в района на бул. \"Христо Ботев\" в града. \r\n36-годишната жена се прибирала към къщи, когато към нея се приближил непознат мъж. Той започнал да и отправя неприлични сексуални предложения и опитал да я спре. Изплашена жената продължила по пътя си със забързан ход, но тогава непознатият извадил нож и я заплашил, че ако не удовлетвори желанията му ще я нарани. \r\nВъпреки шока, в който изпаднала, жената започнала неистово да вика за помощ. Това стъписало нападателят, който избягал от местопрестъплението. \r\n                    \n                    \n                След получаване на сигнала за случилото се от полицията предприети незабавни оперативно-издирвателни и заградителни мероприятия в района. Оперативните екипи имали и подробно описание на извършителя, дадено от нападнатата жена. \r\nНе след дълго бил задържан 29-годишният Янко Р. от областния град, който бил разпознат от жената. В хода на разследването станало ясно, че преди няколко месеца мъжът е бил арестуван за извършвани непристойни действия спрямо жени на територията на Пазарджик.", "date": "2019.01.04", "title": "Секс маниак вади нож на жена в Пазарджик "}
{"url": "https://www.dnes.bg/teatar/2019/01/04/blizki-na-ivan-laskin-systoianieto-mu-se-podobriava-sigurni-sme.398247", "text": "Колеги и приятели на Иван Ласкин смятат, че актьорът е бил изведен от изкуствената кома и се подобрява.\r\nКъм момента, обаче, от Военомедицинска академия не потвърждават каквато и да било информация за състоянието на актьора.\r\nЦялото семейство на Ласкин е в пълна готовност да помага и да дари кръв, за да помогне за възстановяването му.\r\nБратята му Светослав и Евгени, а и съпругата на Ласкин - Александра Сърчаджиева са в постоянна връзка с медиците от ВМА.\n\n\n\n\n\r\nБлизки до съпругата му са убедени, че ще се намери донор на черен дроб, защото вече има достатъчно желаещи – познати и непознати, пишат от . Проблемът в момента е Ласкин да се пребори с интоксикацията.\r\n                    \n                    \n                Колегите на актьора са категорични, че Ласкин ще успее да се пребори и ще се възстанови напълно.\r\nЕнергия и пожелания за бързо оздравяване му отправиха Христо Мутафчиев и Катето Евро.\r\nСпоред приятели на актьора състоянието му се влошило значително две седмици преди това, когато след тежко боледуване почина бащата на Ласкин.\r\nПрипомняме, че Иван Ласкин беше приет с чернодробна недостатъчност в края на декември, а близки и приятели започнаха да търсят дарители на кръв.\r\nПроблеми с черния дроб на актьора имаше и през септември, когато звездата от \"Васко да Гама от село Рупча\" беше приет в отделението по гастроентерология във Втора градска болница.", "date": "2019.01.04", "title": "Близки на Иван Ласкин: Състоянието му се подобрява, сигурни сме!"}
{"url": "https://www.dnes.bg/notifikacii/2019/01/04/piian-obyrkal-izhoda-potroshi-bolnicata-v-zlatograd.398249", "text": "Пиян баща е трошил наред в болницата в Златоград, след което се прибрал в дома си.\r\nИнцидентът е станал на 2 януари, около 22:00 часа, а дежурният лекар в МБАЛ \"Проф. д-р Асен Шопов\" е подал сигнал в полицията.\r\nНа място униформените установили, че са  счупени стъклата на врата и прозорец в Детското отделение на болницата, както и механизъм на входната плъзгаща се алуминиева врата на здравното заведение.\r\nОхранителните камери на лечебното заведение заснели всичко. Мъжът е от съседното село Бенковски, чието дете и жена са настанени за лечение в златоградската болница. Той бил във видимо пияно състояние. Обстоятелствата и причините за агресията се изясняват от полицията.\r\n                \n                Според ръководството на болницата мъжът объркал изходите на лечебно заведение и вместо да си тръгне от централния вход, той се насочил към страничен такъв. Като видял, че е заключен, решил да си отвори сам и разбил всичко по пътя си.\r\nВпоследствие мъжът признал вината си и обещал да възстанови щетите. Нямал е агресивно поведение към някого от персонала, коментира пред \"Дарик\" директорът на болницата д-р Любомир Личев.", "date": "2019.01.04", "title": "Пиян объркал изхода, потроши болницата в Златоград"}
{"url": "https://www.dnes.bg/obshtestvo/2019/01/04/koi-imena-izbira-bylgarinyt-georgi-za-sina-viktoriia-za-dyshteriata.398238", "text": "\n\r\nВиктория и Георги са най-предпочитаните имена за новородените българчета през изминалата 2018 година, сочат данни на НСИ.\n\r\nОт националната статистика отчитат, че от началото на XXI век, наред с традиционните за България, все по-често се избират имена, които са популярни в целия свят - Александър, Мартин, Виктор, Виктория, Никол, София.\n\r\nОт 2007 г. до 2015 г. Георги бе най-предпочитаното мъжко име за новородените момчета в България. През 2016 г. и 2017 година най-често срещаното име сред бебетата бе Александър, но през 2018 г. Георги отново застава начело.\r\nОбщо 976 българчета, проплакали през изминалата година, носят името на светеца. 930 деца са кръстени Александър, а 748 – Мартин, което е третото най-често срещано мъжко име. Останалите имена в десетката за 2018 година са както следва поред – Борис, Никола, Димитър, Даниел, Калоян, Иван и Тодор. \n                    \n                    \n                \r\nОт 2007 г. досега Виктория води първенството сред женските имена на новородени, като челната\r\nтройка се запазва вече четвърта година – следват Мария и Никол. Останалите женски имена на бебета за отминалата година в топ 10 са София, Рая, Александра, Дария, Габриела, Симона и Йоана. Интересно за отбелязване е, че едни от най-често срещаните 10 имена на момичета през 2008 г. - Теодора и Гергана, през 2018 г. са изместени от София и Дария, които са били съответно едва на 20-о и 48-мо място преди 10 години.\n\r\nГеорги пък остава най-популярното българско име като цяло, като 160 754 българи носят името на светеца. Следват Иван - 151 005 души и Димитър - 118 316. 92 940 българи носят името Николай, 70 898 – Петър и 59 009 – Александър. При жените, където по традицията изборът на имена е по-голям, най-много българки носят името Мария - 113 010. На втори място е Иванка - 57 035, а на трето Елена - 52 225. \n\r\nЩо се отнася до фамилиите, Иванов/Иванова са най-популярните фамилии и при мъжете, и при жените. Следват Георгиев/Георгиева и Димитров/Димитрова. \n\r\nСънародниците ни празнуват най-много през януари, когато има най-много именици – общо 779 225 българи празнуват на Васильовден, Йордановден (Богоявление), Ивановден, Антоновден и Атанасовден.\n\r\nНай-голям е броят на празнуващите имен ден на Цветница - 370 962 жени и мъже.\n\r\nДекември пък е най-наситеният откъм именни дни месец през годината - всеки втори ден някой има повод да почерпи, за да се слави името му.", "date": "2019.01.04", "title": "Кои имена избира българинът? Георги за сина, Виктория за дъщерята!"}
{"url": "https://www.dnes.bg/akoshtete-vqrvaite/2019/01/04/shte-ima-bebe-a-ime-za-nego-aleks-i-dani-nepodgotveni.398263", "text": "Александра Богданска-Петканова и съпругът ѝ, Даниел Петканов, все още не са измислили име за сина им, който трябва да се роди съвсем скоро.\r\nДвамата влюбени дори търсят помощ от почитателите си в избирането на име на момченцето. \r\nАлександра написа в Instagram: \"Имате ли си любимо мъжко име? Всеки момент се очаква да родя, а с Даниел все още не сме решили как ще се казва синът ни. Дайте ни идеи, моляяяяяя!\".\r\n \r\n", "date": "2019.01.04", "title": "Ще има бебе, а име за него? Алекс и Дани неподготвени"}
{"url": "https://www.dnes.bg/temida/2019/01/04/v-lom-44-godishna-blysnata-syborena-i-ograbena.398221", "text": "44-годишна жена е станала жертва на грабеж в крайдунавския град Лом, съобщават от МВР.\r\nСигналът постъпва в полицията на 3 януари, около 18:10 ч. Докато вървяла по ул. \"Шести септември\", в посока към кв. \"Зорница\", в неосветен участък от улицата, жената била настигната от непознат, който я блъснал на земята и отнел от гърба й раницата.\r\nОказва се, че в нея има само дребни лични вещи и парфюми. След това нападателят се оттеглил в неизвестна посока. Потърпевшата е транспортирана в МБАЛ Лом, където е прегледана и освободена.\r\nПри друг подобен случай на 30-ти декември, около 23 часа, на бул. \"Трети март\" в Монтана неизвестен извършител нанася удар в лявото слепоочие на 65-годишен местен жител, при което мъжът паднал на земята, а нападателият му отнема мъжки кожен портфейл, със 10 лв, документи и мобилен телефон \"Самсунг\".\r\n                    \n                    \n                Три дни след това в резултат на проведените оперативно-издирвателни мероприятия криминалисти от РУ-Монтана са разкрили извършителя - криминално проявеният и осъждан М.В. на 30 години от Берковица. Намерен е мобилният телефон на потърпевшия.\r\nПолицията в Монтана продължава работата по издирване на извършителя на грабежа, извършен над 44-годишната жена.", "date": "2019.01.04", "title": "В Лом: 44-годишна – блъсната, съборена и ограбена"}
{"url": "https://www.dnes.bg/sofia/2019/01/04/sofiia-praznuva-141-godini-svoboda.398240", "text": "\n\r\nСофия празнува 141 години от освобождението си от турско робство.\r\nС празнично биене на камбаните на централните софийски храмове, благодарствен молебен и литийно шествие беше отбелязана годишнината от навлизането на руските войски под предводителството на генерал Йосиф Владимирович Гурко в София и освобождението на града от турско робство.\r\nБеше отслужен и благодарствен молебен в храм \"Света Неделя\".\r\nИменно там преди 140 г. се е състояла първата заупокойна служба в памет на загиналите и Тържествен молебен за освобождаването на града. На тях е присъствал лично генерал Гурко.\r\nСофия е освободена без насилия, без пожари, както се е планирало, без избиване на населението.\r\n                    \n                    \n                \"София се ражда наново, за нов живот, след 500 години, което дори по библейските стандарти е страшно дълъг срок и днес е много трудно да си представим живота в онази несвободна София, в която ние сме били ограничени във всяко едно отношение и в която животът е бил много, много труден. Днес пет поколения вече ни делят от онова време и можем да кажем, че живеем в друга реалност, но никога не бива да забравяме за тези векове на изпитания и затова, че беше постигната свободата и затова, че тази свобода не беше чакана даром, че нашите героични предци правиха всичко възможно по силите си, за да се случи свободата\", каза заместник-кметът по културата Тодор Чобанов.", "date": "2019.01.04", "title": "София празнува! 141 години – свобода!"}
{"url": "https://www.dnes.bg/notifikacii/2019/01/04/sniag-i-silni-vetrove-v-centralna-i-iztochna-evropa.398245", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСилни ветрове и снеговалежи обхванаха Централна и Източна Европа. Синоптиците предупреждават, че този уикенд на Балканите се очакват снежни бури.\n\r\nГърция страда от циклона \"София\". В южната ни съседка са регистрирани необичайно ниски температури – на места в планините до минус 11 градуса.\n\r\nСняг вали в почти всички северни райони на страната, а до утре ще достигне и островите в североизточната част на Егейско море, съобщи .\n\r\nВ Епир машини обработват пътищата със сол, а властите призовават шофьорите да карат с вериги.\n                \n                \r\nДълбоки преспи предизвикаха транспортен хаос в Словения, Словакия и Чехия. Няколко основни пътища са непроходими, а магистралата между Прага и Бърно беше затворена за кратко, докато бъде разчистена.\n\r\nВ Норвегия пък продължават да издирват четиримата скиори, изчезнали при паднала лавина в северния регион Тромс. Заради силните валежи засега спасителите не могат да изпратят на мястото хеликоптер.\n\r\nЦяла Полша е обвита в сериозна снежна покривка.\n\r\nА трима метеоролози трябваше сами да пробият 165-сантиметровата преспа, блокирала входа им, за да си свършат работата.\n\r\nТе са базирани в метеорологичната станция в западната част на планинския масив Татри, но дори предупреждението за опасност от лавини не ги е уплашило.\n\r\nВ същото време силни ветрове бушуват по балтийското крайбрежие на Полша, събаряйки дървета и вдигайки високи вълни.", "date": "2019.01.04", "title": "Сняг и силни ветрове в Централна и Източна Европа"}
{"url": "https://www.dnes.bg/notifikacii/2019/01/04/otkriha-oshte-ot-kartinite-na-maistora.398293", "text": "Още няколко от крадените картини на Владимир Димитров-Майстора и Димитър Киров-Ди Киро са били открити от полицията.\n\n\n\r\nЗа момента липсват 1 или 2, както и пишещата машина. Възможно е да ги открият всеки момент.\r\nЗадържани са Божидар Нейков, собственик на антикварния магазин, в който са открити картините, както и Наско Дългия, който му ги е продал, пише \"\".\r\nТе са обвинени в укриване на картините. По данни на изданието не те са крадците, а са опитвали да продадат картините.\r\nПо-късно от МВР официално съобщиха, че общо 13 са откраднатите картини от дома на наследник на Майстора. 12 са открити, още една се издирва, каза директорът на СДВР ст. комисар Георги Хаджиев. \r\n                \n                Задържани са двама извършители на престъплението, които от години се занимават  с търговия с културно-исторически ценности. Предстои задържането на още двама, които са от активния криминален контингент по линия на кражбите.\r\nПо думите на гл.инспектор Ангел Папалезов, началник сектор \"Престъпления с културно-исторически ценности\" в ГДНП, за картините са били платени над 10 000 лв., предстояло е доплащане. Той се въздържа от коментар, свързан с автора на все още издирваната картина, за да не бъде затруднено разследването.\n\r\nРайонният прокурор на София Радослав Димов уточни, че в утрешния ден материалите по делото ще бъдат докладвани в СРП и ще се преценява повдигането на обвинения.\r\n ", "date": "2019.01.04", "title": "Откриха още от картините на Майстора!"}
{"url": "https://www.dnes.bg/politika/2019/01/04/dps-29-g-na-politicheskata-scena-pazi-mira-i-pravata.398244", "text": "Преди 29 години във Варна беше учредено ДПС и по този повод лидерът на движението Мустафа Карадайъ поздрави съпартийците си като им напомни, че формацията стои сериозно на политическата сцена. \r\nСпоред него ДПС продължава да е отговорна партия, да отстоява правата и свободите на българските граждани, достойнството на всеки един човек, да пази и защитава демокрацията.\n\n\r\n\"Твърдо вярваме, че единствено демокрацията може да гарантира мира и благополучието, справедливостта, правата и свободите\", пише той в обръщението до членовете на ДПС. \r\nКарадайъ припомня, че когато беше създадена партията, обществото беше разделено и разединено.\r\n                    \n                    \n                \"Беше време за големия избор за бъдещето на България. Тогава ние избрахме мира и демокрацията пред реваншизма и омразата. Тогава ние участвахме активно и съзидателно в изграждането на основите на демокрацията, за да бъдат основите здрави и процесът да е необратим. Тогава нашият почетен председател д-р Ахмед Доган начерта перспективите за развитие, показа пътя на страната и условието за това, а именно: България да е част от евроатлантическите структури – НАТО и Европейски съюз\", допълва той.\r\nСпоред него днес обществото отново е разединено, езикът на омразата и агресията са навсякъде и това е така не само в България, така е в Европа и в света. \r\n\"Като че ли демокрацията е в отстъпление, а перспективите за бъдещето са все по-тревожни и мрачни. Но ние, където и да сме, винаги оставаме отговорни, пазим устоите на демокрацията и намираме опора в евроатлантическите ценности. Намираме сили в нашата биография, в историята ни и вярваме, че без мира демокрацията е в риск. Сега, когато отново е време на омраза и разединение, ние трябва да се обединим около нашите ценности и силно и мощно да защитим мира и демокрацията. Само така можем да направим света по-добър, да гарантираме правата и свободите, да работим за по-добър живот тук и сега, да гарантираме бъдещето на нашите деца\", обобщава Карадайъ.\r\nОт пресцентъра на ДПС припомнят, че партията е парламентарно представена във всичките 29 години от учредяването си, има много сериозно представителство в местната власт и европейския парламент и заема важно място в политическия живот на страната. \r\nДПС чрез своя почетен председател д-р Ахмед Доган е партията, трасирала пътя на България към ЕС и НАТО в първите години на демокрацията. Уникалният български етнически модел, чиито идеолог е д-р Доган и носител ДПС е формулата, с която България дава своя принос към европейската политическа парадигма, пише още в съобщението.\r\nПо случай рождения ден на ДПС са получени много поздравителни адреси от страната и чужбина, а с писмо председателят на АЛДЕ Ханс Ван Баален е пожелал общ успех на партиите от либералното европейско семейство. \r\nТой поздрави и почетния председател на ДПС д-р Ахмед Доган, за това, че през 1990-та година е поел важната инициатива за създаване на ДПС с цел защита на правата и свободите на всички граждани, защита на етническия мир и насърчаване на евроатлантическите ценности сред гражданите на посткомунистическа България. \r\nХанс ван Баален благодари на председателя на ДПС Мустафа Карадайъ за ангажираността на международно и европейско ниво и подчерта, че  партията играе ключова роля в либералното семейство и в Групата на АЛДЕ в Европейския парламент. \r\nС посланието \"Ще вървим заедно напред!\", завършва Баален своя поздравителен адрес.", "date": "2019.01.04", "title": "ДПС – 29 г. на политическата сцена, пази мира и правата"}
{"url": "https://www.dnes.bg/sofia/2019/01/04/kyde-shte-otidat-skeityrite-ot-ndk-v-sporten-park.398289", "text": "От скоро най-голямото препятствие за скейтърите на НДК се оказва новата общинска наредба, която забранява използването на парапети, огради, пейки и бордове на фонтани за изпълнение на каскади. При нарушение следва солена глоба.\r\nСпоред самите каращи това ще доведе до своеволия от страна на полицаите, които в момента могат да поискат тежката глоба даже от родителите на малко дете, скочило с тротинетката си на тротоара. Играта на котка и мишка с участието на любителите на екстремните спортове и полицията ще продължи.\n\r\nКметът Йорданка Фандъкова коментира положението с ползването на скейтбордове пред НДК на първата си пресконференция за тази година. Тя отбеляза, че действащата Наредба за обществения ред не забранява карането на скейтбордове, както и каскадите.\r\n                    \n                    \n                Текстът ограничава единствено каскадите с всякакви средства за предвижване тип борд, ролери, ролкови кънки и велосипеди върху определени елементи от инфраструктурата, чиято функция е да осигуряват безопасност - парапети, огради, пейки, бордове на фонтани, оборудване и съоръжения на детски площадки, поставени в градините, парковете, детските и спортните площадки и на други места за обществено ползване.\r\nПо думите й да се карат бордове по велоалеите не е забранено, а дори е насърчително.\r\nКметът посочи, че се обмисля да се направи специална спортна площадка в центъра на града, където този вид дейност да се извършва свободно.\r\nОбмислят се няколко варианта за такива площадки, като едно от местата е в Княжеската градина, на гърба на Паметника на Съветската армия. Главният архитект трябва да проучи дали е възможно това, защото паркът е паметник на културата.\r\n/БТА/", "date": "2019.01.04", "title": "Къде ще отидат скейтърите от НДК? В спортен парк!"}
{"url": "https://www.dnes.bg/notifikacii/2019/01/04/spipaha-avtomobil-tapiciran-s-tiutiun-za-nargile.398280", "text": "\n\r\nЛек автомобил, \"тапициран\" с над 80 килограма тютюн за наргиле, се опита да премине границата ни с Турция през пункта Малко Търново, съобщават от Агенция \"Митници\".\n\r\nКолата е влизала от южната ни съседка. Тя е марка \"Citroen\" с австрийски регистрационен номер и е управлявана от румънски гражданин. Той е пътувал сам и пред българските митнически служители заявил, че не внася нищо за деклариране. \n\r\nПри щателната проверка в хале митническите служители са открили във фабричните кухини на четирите врати на колата, в калниците, под пода и джантите на резервната гума общо 83 пакета. Всеки от тях съдържал 1 килограм недеклариран тютюн за наргиле с марка \"AL FAKHER\", с различни аромати.\n                \n                \r\nНа шофьора е съставен акт за нарушение. Пред нашите власти той обяснил, че купил тютюна от Истанбул за лична употреба. \n\r\nНедекларираната стока е с пазарна цена около 21 хиляди лева и акциз 12 616 лева. За обезпечение на евентуални вземания по съставения акт е задържан и лекият автомобил.", "date": "2019.01.04", "title": "Спипаха автомобил, тапициран с тютюн за наргиле"}
{"url": "https://www.dnes.bg/sofia/2019/01/04/zelen-tramvai-do-pl-makedoniia-eventualno-prez-2020-g.398281", "text": "Зеленото трамвайно трасе в София ще бъде удължено и ще стига от Руски паметник до пл. \"Македония\". Около него ще има линеен парк, пешеходна алея и велоалея, съобщи главният архитект на София Здравко Здравков.\n\n\r\nФренски архитекти, работили и по Шан-з-Елизе, консултират Столичната община по проекта.\r\n\"Удължаването на зелената трамвайна линия е част от проекта за реконструкция на цялото трасе на трамваите по линия 5. Предвижда се промяна в паркирането в участъка на зеления трамвай, като местата се намаляват от 200 на 163. Колите ще спират успоредно в локалите, а не перпендикулярно както сега. Ще се оформят малки пиацети, които ще са места за отдих и за игра. Ще обогатим озеленяването и така от двете страни трамвайното трасе ще се оформи линеен парк\", обясни арх. Здравков.\r\n                    \n                    \n                Консултанти по промяната на проекта за зеленото трамвайно трасе е френското архитектурно бюро \"Вилмот архитекти\", които са работили и по Шан-з-Елизе. В екипа има и българска архитектка, пише \"\".\r\nСтоличният кмет Йорданка Фандъкова постави срок до средата на април да е готов работния проект за трасето, за да може да се обяви обществена поръчка за избор на изпълнител на реконструкцията на цялата трамвайна линия №5.\r\nСамите дейности вероятно ще стартират през 2020 г. За ремонта са осигурени средства от Оперативна програма \"Региони в растеж\".\r\nТой трябваше да стартира тази година, но в края на 2018 г. класираните на първо място \"Джи Пи груп\" се отказаха от подписване на договор и кметът Йорданка Фандъкова реши да бъде обявена нова процедура.\r\nПускането на поръчката обаче не може да се случи, докато не са готови работните проекти.\r\nПроектът предвижда около зеленото трамвайно трасе да има 467 дървета и 3720 кв. м тревни площи.", "date": "2019.01.04", "title": "Зелен трамвай до пл. \"Македония\"? Евентуално през 2020 г."}
{"url": "https://www.dnes.bg/notifikacii/2019/01/04/za-2-mlrd-bylgarka-zamesena-v-mejdunarodna-izmama.398305", "text": "Българка е замесена в международна измамна схема за 2 милиарда долара. 37-годишната Детелина Събева и още трима бивши банкери от шейцарската инвестиционна банка Credit Suisse са арестувани заради участие в схема, свързана с фирми в Мозабмик, съобщи Би Би Си. \n\r\nПо първоначална информация схемата се осъществявала чрез заеми, отпускани от банката за държавни предприятия в Мозамбик. Чрез поредица от финансови транзакции между 2013 и 2016 година са били взети заеми за над 2 млрд. долара, гарантирани от правителството на Мозамбик. \n\r\nВ хода на самите транзакции обвиняемите са измамили инвеститори. Арестувани са и още двама заподозрени, включително бившият финансов министър на страната. Те вече са обвинени от съда в Ню Йорк, защото част от тях са американски граждани, предаде Bulgaria ON AIR.\n                \n                \r\nАрестуваната българка Детелина Събева от 2015 година е директор на лондонска фирма, която се е саморазпуснала година по-късно. Информация за дейността на тази фирма засега няма.\n\r\nВ специално изявление на банката Credit Suisse се посочва, че тримата бивши нейни служители са обвинени от властите в САЩ за \"заобикаляне на вътрешния контрол на банката\" чрез измама и са се опитали да скрият тези дейности от самата банка.\n\r\nУчастниците в схемата са били арестувани в Лондон, по-късно пуснати под гаранция. Вашингтон вече иска екстрадицията им.\n\r\n ", "date": "2019.01.04", "title": "За $2 млрд.! Българка замесена в международна измама"}
{"url": "https://www.dnes.bg/snimka-na-denia/2019/01/04/vremeto-prez-uikenda-snegovalejite-spirat-studyt-pristiga.398248", "text": "Валежите от сняг в страната постепенно ще спрат, но съботата ще остане студена, сочи .\n\r\nПрез нощта над северните райони ще се изясни, а значителна ще се задържи облачността над южните. Слаби валежи от сняг ще има през нощта в Рило-Родопската област, а през деня - главно в югоизточните райони. \n\r\nВ събота около обяд от северозапад отново ще се заоблачи и късно вечерта в крайните северозападни райони ще завали слаб сняг. \n\r\nЩе духа слаб до умерен вятър от запад-северозапад, който по-късно след обяд временно ще се ориентира от запад-югозапад. Минималните температури ще са от минус 8 до минус 3 градуса, а максималните - между минус 2 и 3 градуса.\n                \n                \r\nПо Северното Черноморие облачността ще е разкъсана, а по Южното ще се задържи облачно с валежи от сняг. Ще духа до умерен вятър от север-северозапад. Максималните температури ще са 1-3 градуса. Температурата на морската вода е около 7. Вълнението на морето ще бъде 2-3 бала.\n\r\nНад планините значителна облачност ще има в масивите от Южна България, а над Стара планина ще е предимно слънчево. В Рило-Родопския масив и Странджа-Сакар ще продължи да има слаби валежи от сняг. \n\r\nЩе духа умерен до силен североизточен вятър, в Стара планина след обяд ще се ориентира от запад-северозапад. Максималната температура на височина 1200 метра ще е около минус 7, на 2000 метра - около минус 12 градуса.\n\r\nВ неделя и понеделник с усилване на вятъра от северозапад, в Източна България втория ден от север-североизток, ще нахлува нова порция студен въздух. Ще превалява сняг, на повече места в Северна България.\n\r\nПо-съществени валежи са възможни в неделя в Централния Предбалкан. Минималните температури ще са предимно между минус 8 и минус 3 градуса, а дневните в понеделник - между минус 4 и 1 градуса.", "date": "2019.01.04", "title": "Времето през уикенда: Снеговалежите спират, студът пристига"}
{"url": "https://www.dnes.bg/politika/2019/01/04/gerb-stiaga-redicite-gotvi-forum-za-podgotovka-za-vota.398287", "text": "На 20 януари ГЕРБ ще проведе Национална предизборна среща в София за евровота и местните избори през следващата година.\n\r\nПо време на форума Националният предизборен щаб ще представи всички мероприятия и организационни дейности, които трябва да извършат общинските, областните и националният предизборни щабове на ГЕРБ.\r\nВъв форума ще вземат участие членовете на Изпълнителната и Контролната комисии на партията, депутатите, евродепутатите, областните и общинските ръководства, кметовете и общинските съветници на партията, както и министрите, допълват от пресцентъра на ГЕРБ.\r\nПо време на Националната предизборна среща ще бъде обявена и инициативата за провеждане на Национален граждански диалог по основните секторни политики във всички области на страната.\r\n                    \n                    \n                Гражданският диалог ще е под мотото: \"Европа в нашия дом\" и ще се проведе в периода от февруари до април тази година.\r\nА иначе днес ГЕРБ проведе първо заседание на Националния предизборен щаб за предстоящите избори.\r\nПо време на заседанието е била утвърдена структурата на Националния предизборен щаб, който ще се ръководи от Цветан Цветанов.\r\nРешено било в периода 7-11 януари Националният предизборен щаб да изработи методическите указания, хронограмата и организационната подготовка за сформиране на областните и общинските предизборни щабове за двата избора. Утвърждаването на щабовете ще приключи до 20 януари.\r\nНа днешното заседание Националният предизборен щаб е обсъдил и сроковете за провеждане на събрания за номиниране на кандидати за евродепутати и организационната подготовка за кампанията за европейските избори.\r\nНоминационните събрания трябва да се проведат и да приключат до 20 февруари.", "date": "2019.01.04", "title": "ГЕРБ стяга редиците! Готви форум за подготовка за вота"}
{"url": "https://www.dnes.bg/sofia/2019/01/04/kartinite-na-maistora-otkriti-v-antikvariat.398268", "text": "Крадените картини на Владимир Димитров-Майстора и Димитър Киров-Ди Киро са били открити в антикварен магазин в София. Собственикът му ги купил от друг мъж.\r\nПродавачът преди също имал антикварен магазин, но го затворил, пише \"\". В момента търгувал с изкуство от дома си. \r\nИменно той продал картините на Майстора и Де Киро на антикваря, в когото са намерени 9 платна. \r\nЗасега двамата задържани са обвинени в укривателството на картините, но не и за тяхната кражба.\r\nПолицията издирва още 2-ма души, които също са пласирали картините. Крадците засега не са задържани.", "date": "2019.01.04", "title": "Картините на Майстора – открити в антиквариат "}
{"url": "https://www.dnes.bg/notifikacii/2019/01/04/kacaneto-na-chanye-4-probiv-v-kosmicheskite-standarti.398219", "text": "Успешното кацане на китайска сонда на обратната страна на Луната е знак, че Китай се нарежда сред световните сили в космическата надпревара. Това пише в редакционна статия левият вестник \"Франкфуртер рундшау\", цитирана от ДПА.\n\n\n\r\n\"От тази мисия става ясно, че Китай - вероятно незабелязано за мнозина - настига и отчасти изпреварва големите космически агенции на САЩ, Русия и Европа, твърди изданието. Според него кацането на космическия апарат \"Чанъе-4\" представлява \"пробив в космическите стандарти\".\n\r\nВестникът отбелязва, че скоро китайски \"тайконавти\" ще летят до Луната, а в близко бъдеще и до Марс. Такива планове се обсъждат също в НАСА, ЕСА и \"Роскосмос\", но нещата не напредват и не поради липса на политическа воля, финансиране или технологии, а заради рисковете за здравето на екипажа, констатира \"Франкфуртер рундшау\".\n                \n                \r\n\"Китайците заслужават признание за своя успех. Но бъдещето на пилотираните космически полети до голяма степен е в рамките на международното сътрудничество\", заключава изданието, цитирано от БТА.\r\n ", "date": "2019.01.04", "title": "Кацането на \"Чанъе-4\" – пробив в космическите стандарти"}
{"url": "https://www.dnes.bg/sofia/2019/01/04/koi-shte-kupi-zadignatite-platna-na-maistora.398200", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДевет картини на Владимир Димитров - Майстора бяха откраднати от дом в София. Крадците са успели да задигнат и още 7 други платна на Димитър Киров.\r\nКражбата е станала ден преди Нова година, а точната стойност на откраднатите произведения на изкуството не е ясна. Платната са на роднини на двамата художници и не са били застраховани. Портретите не са били скъпи. \r\n\"Крадците ще останат разочаровани, тъй като цената, която ще получат за картините на черния пазар, е много по-ниска от очакваната от тях\", коментира пред Bulgaria ON AIR бившият експерт от НСБОП Кирил Христосков.\r\nПо думите му, когато дадено произведение на изкуството няма установени произход и история, винаги е трудно да се продаде. А освен това в България никога не е имало пазар за подобни произведения.\n\r\n                    \n                    \n                \"Най-скъпият античен предмет беше продаден за 52 млн. долара. Картините на нашите художници, в случая на Владимир Димитров-Майстора, в чужбина не могат да достигнат цената, която биха достигнали в България\", подчерта още Христосков.\r\nСпоред изпълнителния директор на фондация \"Тракия\" ще бъде трудно те да бъдат продадени, тъй като вече са били показвани и е ясно, че са част от колекция.\r\nПред  една от племенничките на Майстора - Зоя Паприкова разказа, че е разбрала за кражбата от нейни приятели. Според нея това от една страна е знак, че той е голям творец, от друга обаче не говори никак добре за обществото ни и за моралните ни ценности.\r\nЖилището, от което са откраднати деветте картини на Владимир Димитров-Майстора, се намира в къща на столичния булевард \"Сливница\".\r\nРепортер на Bulgaria ON AIR се срещна с  Павел Антонов, друг наследник на Майстора, от чийто дом са откраднати картините. В нощта на обира той е бил в Будапеща. По думите му кражбата е шок за цялото семейство.                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         ", "date": "2019.01.04", "title": "Кой ще купи задигнатите платна на Майстора?"}
{"url": "https://www.dnes.bg/tenis/2019/01/04/australian-open-priblijava-kakvo-da-ochakvame-ot-grisho.398205", "text": "Ракета №1 на България Григор Димитров отпадна от 1/4-финалите на турнира от сериите АТР 250 в Бризбън, след като загуби от Кей Нишикори. Това заяви редакторът на Gol.bg Веселин Коларов в предаването \"Бизнес старт\" по . \r\nПо думите му, Гришо ще изпадне от Топ 20 на световната ранглиста за първи път от септември 2016 г. \r\n\"Това се дължи на факта, че не успя да защити точките си от миналата година, когато стигна до 1/2-финалите. Освен това Димитров продължава да е без победа над тенисист от Топ 10 от април 2018 г., когато спечели срещу Давид Гофен. Той допусна и пето поражение от Нишикори от шест мача помежду им\", добави Коларов.\r\n                    \n                    \n                За българина сега предстои участие на първия за годината турнир от Големия шлем – Australian Open. Надпреварата в Мелбърн ще се проведе от 14 до 27 януари, като гостът припомни, че Гришо има да защитава точки до 1/4-финал, където миналата година беше елиминиран от британеца Кайл Едмънд.\r\n\"Наградните фондове бяха вдигнати с 14% сравнение с миналата година. Причината за това е падналият курс на австралийския долар. За последните двайсетина години сумите в Мелбърн са се увеличили с 351% или 48,6 млн. долара\", каза още Коларов.\r\n", "date": "2019.01.04", "title": "Australian Open приближава, какво да очакваме от Гришо? "}
{"url": "https://www.dnes.bg/balkani/2019/01/04/shest-zemni-trusa-useteni-v-iujna-turciia.398222", "text": "Шест земетресения бяха регистрирани днес в южния турски окръг Адана, съобщи турската телевизия СиЕнЕн-Тюрк, като се позовава на Дирекцията за управление при бедствия и извънредни ситуации (АФАД).\r\nПървият трус с магнитуд 2,9 по Рихтер е станал в 3.46 ч. местно време.\r\nТой е бил последван от пет вторични труса, най-силният от които е бил с магнитуд 3,7 по Рихтер (в 8.10 ч.). Земетресенията са били усетени в редица населени места в окръг Адана, както и в съседния окръг Османие, пише БТА. \r\nПо първоначални данни няма ранени хора и разрушения.", "date": "2019.01.04", "title": "Шест земни труса усетени в Южна Турция"}
{"url": "https://www.dnes.bg/politika/2019/01/04/izborna-2019-a-moje-li-na-tri-pyti-da-hodim-do-urnite.398202", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n2019-а е година на избори в България. През май ще гласуваме за Европейски парламент, а няколко месеца по-късно и за местна власт. Може ли да се стигне до трети избори през годината?\n\n\n\r\n\"В новата българска политическа история не сме правили 3 пъти избори за една година. Тази възможност започва да става все по-малко вероятно. Няма как да има парламентарни избори преди европейските. Очаквам да има два избора - на 26 май и в края на октомври\", коментира политическият анализатор проф. Михаил Константинов в \"България сутрин\".\r\nТой е на мнение, че властта ще остане стабилна, ако ГЕРБ имат поне 9 евродепутати. А ако БСП и ДПС спечелят повече от половината мандати, тогава може да се стигне до предсрочни парламентарни избори, смята анализаторът.\r\n                    \n                    \n                Проф. Константинов определи европарламента като \"малко неглижиран\" и посочи, че българите не ходят да гласуват, но този път евроизборите са важни, защото от тях зависи вътрешното положение в страната и дали ще се стигне до предсрочни избори.\r\n\"Обединените патриоти\" няма как да излязат обединени, а край тъча загряват други политически сили, уточни той пред .\r\nСпоред проф. Константинов само неочаквано и тежко вътрешно събитие може да срине властта.\r\nТой очаква ГЕРБ да запази своите 7 евродепутати, но допусна, че най-голямата парламентарно представена партия може да падне до 6. Всеки резултат, по-добър от четирима евродепутати, ще бъде успех за БСП, смята математикът.\r\nТой е на мнение, че усилията на ДПС трябва да се насочат към връщането на гласовете, които привлече ДОСТ на последните избори. А десницата има потенциал за един-двама евродепутати, отбеляза проф. Константинов.\r\n\"За България местните избори са от фундаментално значение\", подчерта политическият анализатор.\r\nТой не очаква отново да се стигне до разгромна победа в полза на ГЕРБ, но по думите му партията на Бойко Борисов ще бъде победител на тези избори. Проф. Константинов очаква подобрен резултат от страна на БСП.", "date": "2019.01.04", "title": "Изборна 2019-а! Може ли на три пъти да ходим до урните?"}
{"url": "https://www.dnes.bg/cars/2019/01/04/pyt-bez-vinetka-moje-ako-obshtinata-se-griji-za-nego-sama.398229", "text": "Премиерът Бойко Борисов е готов да направи отстъпки и да освободи част от републиканската пътна мрежа от платената такса, но при условие, че общините сами ще се грижат за поддръжката на тези отсечки.\n\n\n\n\n\n\r\nТова стана ясно след срещата му с представители на Националното сдружение на общините, на която кметове  поискаха от него за определени участъци да не се плаща винетка.\r\n\"В рамките на няколко седмици кметовете и общинските съветници да вземат решение и да ни го изпратят писмено, за да извадим тези пътища от списъка за винетната система\", обяви резултатът от срещата Борисов.\r\n                    \n                    \n                \"Пътища, част от републиканската пътна мрежа, например Варна - \"Златни пясъци\", Варна - Аксаково или Пловдив - Асеновград, става въпрос за тези общини, които искат, имат желание и финансови възможности\", заяви той.\r\nСпоред него няма значение дали решението ще бъде взето след 2 или 3 седмици, важното било да се вземе.\r\n\"Има разделение на властите, демократично, въпросът е да ни уведомите\",каза премиерът на кметовете.\r\n\"София е поискала Северната скоростна тангента. Уведомяват ни, предоставяме я за поддържане на съответната община и не се налага такса за движение по нея\", поясни Борисов.\r\nТой се надява до десетина дни да се адаптира купуването на електронните винетки, така че максимално да се улеснят гражданите. За неуредиците около новите винетки премиерът коментира, че \"когато минаваш от хартия на електронен носител винаги има такива сътресения\".\r\n\"Надявам се в рамките на 10-15 дни да бъдат отрегулирани всички процеси. След това вече ще бъде много по-лесно за всички\", каза още Бойко Борисов.\r\nРегионалният министър Петя Аврамова уточни, законово извън населените места републиканската пътна мрежа е платена, така че щом кметовете искат шофьорите да не плащат такса, ще поемат сами грижата за трасето.\r\n\"При освобождаване от такава такса, общината да поеме ангажимента за поддържане на този участък\", обясни тя.\r\nОт сдружението на общините са поели ангажимент да уведомят всички общини за новата възможност.\r\nДо срещата на премиера с кметовете се стигна след решението му за Северната скоростна тангента да няма винетка, въпреки че от АПИ настояваха за нея.", "date": "2019.01.04", "title": "Път без винетка? Може, ако общината се грижи за него сама!"}
{"url": "https://www.dnes.bg/stranata/2019/01/04/vijdali-li-ste-rozalina-izcheznala-e-a-e-psihichnobolna.398223", "text": "Полицията издирва по молба на близките й 44-годишната Розалина Стоянова Христова от шуменското село Златар. \r\nЖената е напуснала дома на нейни близки в селото на 2 януари, около 15 часа, и оттогава е в неизвестност. \r\nБила е облечена с бяла блуза, с черен панталон и син елек. Обута била с платненки. \r\nЖената е с установено психично заболяване, напускала е и друг път жилището, което обитава. Не е агресивна, придвижва се бавно. \r\nОт полицията призовават всички, които имат информация за нея да подадат сигнал на телефон 112 или в близкото  управление на МВР.", "date": "2019.01.04", "title": "Виждали ли сте Розалина? Изчезнала е, а е психичноболна "}
{"url": "https://www.dnes.bg/cars/2019/01/04/skypa-izpipana-sistema-a-ne-raboti-provalyt-s-e-vinetkite.398210", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИзключително скъпата система за електронните винетки започна работа подобно на столичните градски строежи – с много проблеми и грешки.\r\nДо 15 януари ще се пътува без нужда от винетни стикери, отбелязаха от АПИ. След тази дата обаче ТОЛ-полицията и катаджиите ще започнат да глобяват шофьорите без винетки. Също така спира и конвертирането на хартиените стикери в електронни поради опити за измама.\n\n\r\n\"Надявам се решението да няма винетки до 15 януари да успокои шофьорите. Надяваме се това да създаде толеранс на пътя. Спряхме конвертирането на хартиените винетки – 35% от тях бяха опити за измама. Системата има проблеми, но те се отстраняват. До 15 януари всичко ще бъде оправено.\r\n                    \n                    \n                Системата обаче няма да позволява промяна на данните, ако се допусне грешка. Не мисля, че ще има финансова щета за бюджета. Повечето граждани имат валидни винетки до 31 януари. Въпреки гратисния период, няма да има компенсация за шофьорите, които все пак са успели да си купят електронна винетка. Системата ни е най-модерната\", коментира директорът на Националното ТОЛ управление Антон Антонов пред репортера на  Мария Папазова.\r\nIT специалистът Иво Мирчев посочи, че тази система е била въведена преди 15 години в Румъния.\r\n\"Замисълът ѝ не е нов. Но реализацията ѝ в България куца. За нея са дадени 180 милиона - много повече пари, отколкото всъщност струва. Тази система не представлява особена трудност, особено за IT държава като България. Винаги когато един проект попадне под контрола на държавата – той се проваля. Ако системата беше тествана от 18 август, както се твърди, то елементарните проблеми щяха да си проличат на втория час. Държавата не може да управлява подобни процеси\", категоричен бе той.\r\nГостът заподозря корупционна схема, стояща зад прекомерната цена на системата за електронни винетки и ТОЛ-такси.\r\n\"Когато се отдели толкова голяма сума за такава поръчка, в това число са и подкупите по веригата, то фирмата изпълнител е спокойна, че няма да има последствия от провал на проекта. Така тя няма стимул да наема по-кадърни специалисти. Не може така да се продължава. Първоначално казаха, че нямало да има санкции за фирмата изпълнител, а сега го обмислят. По тези проекти работят хора, които не знаят какво вършат\", подчерта Мирчев.                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.01.04", "title": "Скъпа, изпипана система, а не работи: Провалът с е-винетките!"}
{"url": "https://www.dnes.bg/sofia/2019/01/04/10-ot-16-e-otkradnati-kartini-vyrnati-ima-i-zadyrjani.398234", "text": "Открити са 10 от 16-те откраднати картини на Владимир Димитров-Майстора и Димитър Киров, съобщи на извънреден брифинг в Министерския съвет вътрешният министър Младен Маринов. \r\nЗадържани са двама от четиримата извършители на кражбата, извършена в дома на наследник на Майстора. Останалите крадци се издирват.\n\n\r\nВчера собственикът на дома, от който са откраднати картините, съобщи за кражбата. \r\nОбщо 16 са били откраднатите картини, сред тях творби не само на Владимир Димитров, а и на други български художници. \r\nКартините не са били застраховани. \r\nСпоред Павел Антонов, собственик на дома, кражбата е станала на 30 декември. Той обаче уведомил властите едва вчера, защото бил извън страната.", "date": "2019.01.04", "title": "10 от 16-е откраднати картини – върнати! Има и задържани"}
{"url": "https://www.dnes.bg/eu/2019/01/04/hakeri-oglasiha-lichni-danni-na-merkel-i-stotici-germanski-politici.398230", "text": "Хакери публикуваха в интернет лични данни на стотици германски политици от различни партии, предадоха ДПА и ТАСС, като се позоваха на телевизия А Ер Де.\n\r\nСред тях е и канцлерът Ангела Меркел, чиито данни - имейл адрес, номер на факс и писма от и до нея, са изтегли в Тwitter.\n\r\nДанните на политиците, разпространени в Тwitter, включват информация за кредитни карти, адреси, номера на мобилни телефони, лични писма и копия от лични карти. Няма потвърждение дали всички данни са истински.\n\r\nСамоличността и мотивите на хакерите засега са неизвестни.\n\r\nОт кибератаката, изглежда, са засегнати всички парламентарно представени партии освен \"Алтернатива за Германия\", отбелязва ДПА, цитирана от БТА.\n                    \n                    \n                \r\nГоворител на парламентарната група на \"Левите\" каза, че лидерът на партийната фракция в Бундестага Дитмар Барч е бил лично засегнат, предаде Ройтерс.\n\r\nМинистърката на правосъдието Катарина Барли осъди изтичането на данните, което нарече \"сериозно\" и атака срещу германската демокрация. Извършителят на тази атака иска да накърни доверието в нашата демокрация и в институциите ни, каза тя и подчерта, че той трябва незабавно да бе открит и да се изясни какви са били мотивите му.\n\r\n\r\n ", "date": "2019.01.04", "title": "Хакери огласиха лични данни на Меркел и стотици германски политици"}
{"url": "https://www.dnes.bg/stranata/2019/01/04/koledni-elhichki-liubimata-hrana-za-eleni-i-syrnichki.398214", "text": "\n\r\nИ тази година варненският зоопарк приема коледните елхички, които да послужат за храна на животните след празниците. \r\nЖелаещите да дарят дръвчета могат да го направят всеки ден от 09:00 до 16:30 часа на касата на зоопарка. \r\nСвежите иглолистни дървета са предпочитана храна през зимните месеци дори и в дивата природа от елени, сърни, птици, диви прасета, зайци. Кората на дърветата дава на животните безценни микроелементи.", "date": "2019.01.04", "title": "Коледни елхички – любимата храна за елени и сърнички"}
{"url": "https://www.dnes.bg/world/2019/01/04/tropicheskata-buria-pabuk-vze-jertva-v-tailand.398233", "text": "Рибар е загинал, а друг е изчезнал при наближаването на тропическата буря Пабук към Южен Тайланд, съобщиха местни медии, цитирани от ДПА. Стотици туристи са блокирани по островите в Сиамския залив, плавателните съдове са в пристанищата, а летищата не работят, предаде Франс прес.\n\r\nСпоред властите бурята може да се превърне в най-силната, засегнала Тайланд от десетилетия. Тя вече предизвика поройни дъждове, силни ветрове и достигащи до 5 метра морски вълни.\n\r\nТялото на рибаря е открито на брега в южната провинция Патани, близо до границата с Малайзия, след като лодката му се разбила, съобщи местен новинарски сайт. Повече от 100 туристи бяха спасени преди бурята от островчето Кох Рача край остров Пукет.\n                    \n                    \n                \r\nЛетищата на известния тайландски остров Кох Самуи и в южната провинция Након си Тамарат бяха затворени днес, а вероятно ще ги последват и други, казаха летищни власти.\n\r\nПабук се движи с ветрове, достигащи до 80 км/ч. Над 60 000 местни жители, главно от Након си Тамарат, където бурята достигна най-рано, са били евакуирани.\n\r\nТази седмица директорът на метеорологичната служба Пувианг Пракамин каза пред журналисти, че Пабук може да се окаже най-разрушителната буря, ударила Тайланд от 1962 г. Тогава тропическата буря Хариет отне живота на близо 100 души.\n\r\nПредпочитаните от туристи места в региона - Пукет, Кох Самуи и Краби, останаха до голяма степен незасегнати. Властите на Пукет съобщиха, че още не е валяло и няма паника сред туристите, а от Кох Самуи казаха, че дъждовете там не са силни и ситуацията още не се смята за \"кризисна\".\n\r\nВ момента бурята Пабук бушува в Сиамския залив между островите Кох Самуи, Кох Пханган и Кох Тао, предпочитани от туристите за новогодишните празници, предаде АФП, цитирана от БТА.\n\r\nОчаква се Пабук да отслабне над Андаманско море, където се намират туристическите обекти Пукет и Краби, и да се насочи към националния парк Симилан - райско кътче за почитатели на гмуркането. От сряда насам десетки хиляди туристи избягаха от този район. Плажовете са пусти, но по тях още има червени флагове, които забраняват къпането. Вчера руснак се удави на Кох Самуи, след като пренебрегна забраната.\n\r\nПабук нахлува към южните части на кралството в разгара на туристическия сезон, което е лоша новина за тайландската икономика, силно зависима от туризма. Страната трябва да приеме тази година рекордните 40 млн. посетители, мнозинството от които се настаняват в курортите в южните райони.\r\nПрез 1989 г. тайфунът Гай удари региона по същото време на годината и отне живота на стотици, припомня АФП.\r\n ", "date": "2019.01.04", "title": "Тропическата буря Пабук взе жертва в Тайланд"}
{"url": "https://www.dnes.bg/notifikacii/2019/01/04/kamion-prez-spusnati-barieri-na-prelez-otnese-go-vlak.398231", "text": "Влак удари камион на прелез в Монтана. Няма пострадали пътници при инцидента.\r\nКатастрофата станала към 10:15 при спуснати бариери поради преминаването на влака, който пътува по линията Бойчиновци-Берковица, съобщи bTV.\r\nНяма пострадали пътници, шофьорът на камиона е закаран в болница за преглед.", "date": "2019.01.04", "title": "Камион през спуснати бариери на прелез, отнесе го влак!"}
{"url": "https://www.dnes.bg/stranata/2019/01/04/kupon-s-marihuana-vkara-21-godishen-v-aresta.398212", "text": "Полицаите от Горна Оряховица иззеха наркотични вещества при \"визата\" на купон в града.\n\n\r\nСнощи, в 22:40 ч., патрул се е отзовал на сигнал за нарушаване на нощната тишина.\r\nНа адрес в железничарския град униформените заварили група младежи, а от жилището се носела миризма на марихуана.\r\nВ 21-годишен мъж от компанията е намерена и иззета свивка, която при полеви наркотест е реагирала на марихуана.\r\nТой е задържан с полицейска мярка за 24 часа. Срещу него е започнато бързо производство.\r\n ", "date": "2019.01.04", "title": "Купон с марихуана вкара... 21-годишен в ареста"}
{"url": "https://www.dnes.bg/teatar/2019/01/04/v-bylgarska-armiia-otbeliazvat-ivanovden-s-chasha-vino-za-zritelite.398232", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТеатър \"Българска армия\" ще отбележи наближаващия Ивановден. Всички зрители ще имат възможността да пият вино заедно с актьора Иван Радоев докато гледат хитовата постановка \"Детектив\".\r\n\"Искаме този ден да бъде празник и за публиката\", отбеляза пред  Иван Радоев, който ще отпразнува именния си ден на сцената.\r\nИдеята е всички да се почерпят за здраве и берекет, а инициативата се случва за пръв път в историята на театър \"Българска армия\".\r\n\"Детектив\" е игра за двама мъже, които искат да премерят силите, характерите и егото си. Състезание, което на моменти минава всякакви граници. А в духа на доброто криминале, нито едно действие не е окончателно и никой не може да отгатне следващия ход.\r\n                    \n                    \n                С динамичен диалог, неочаквани обрати и интелигентното чувство за хумор, пиесата на Антъни Шафър се радва на зашеметяващ успех у нас вече почти година. В Лондон е достигнала рекорд от 2 359 представления, на Бродуей 2 000. Там е спечелила наградата \"Тони\" за най-добра пиеса на 1970 година.\n\r\n ", "date": "2019.01.04", "title": "В \"Българска армия\" отбелязват Ивановден с чаша вино за зрителите"}
{"url": "https://www.dnes.bg/science/2019/01/04/bez-konservanti-kak-da-zapazim-hranata-si.398208", "text": "Естествен антиоксидант, който можем да открием в зърнените храни, може да запази храната по-дълго и да замени синтетичните антиоксиданти, използвани понастоящем от хранителната индустрия, според изследователи от Penn State.\n\r\n\"В момента в хранително-вкусовата промишленост има голяма възможност да се заменят синтетичните съставки с естествени алтернативи\", казва Андрю С. Елдер, докторант по хранителни науки.\r\n\"Потребителите искат чисти етикети - искат синтетичните химически съставки да бъдат отстранени, поради факта, че не ги разпознават и че някои от тях имат предполагаема токсичност\", допълва той.\r\nРастения като пшеница, ръж и ечемик, произвеждат естествени препарати, които могат предотвратят растежа на плесени, бактерии и други организми върху храната. Изследователите се чудят дали т.нар. алкил резорциноли, които се извличат именно от тези култури, също биха могли да запазят храната по същия начин, както синтетичните.\r\n                    \n                    \n                Друга алтернатива са омега-3 мастните киселини. Добавянето на масла, богати на омега-3 мастни киселини към храната може да повиши ползите за нашето здраве. Тези масла обаче имат по-кратък срок на годност, което може да доведе до по-бързо разваляне на храната, към която сме ги добавили.\r\n\"Няма много естествени алтернативи на синтетичните антиоксиданти\", казва Елдер. – \"Но нашата работа е насочена към идентифициране на нови естествени антиоксиданти за удължаване на срока на годност на храните и удовлетворяване на потребителските изисквания\".\r\nАлкил резорцинолите имат здравни ползи за хората и могат да помогнат за предпазване от рак, което ги прави идеални естествени добавки, пише Medicalxpress. Те също идват от продукти на зърнените култури, които хранителната промишленост обикновено изхвърля или използва за храна на животни (трици).\r\nЕкипът е разработил техника за извличане и пречистване на алкил резорцинолите от ръжени трици.\r\n\"Опитваме се да идентифицираме естествени антиоксиданти, които са лесни за употреба, безопасни и ефективни\", каза Елдер. – \"Надяваме се, че един ден тази работа ще доведе до това алкил резорцинолите да бъдат на разположение на пазара и да предоставят повече възможности за хранителната промишленост\".", "date": "2019.01.04", "title": "Без консерванти: Как да запазим храната си?"}
{"url": "https://www.dnes.bg/notifikacii/2019/01/04/13-000-firmi-s-materialni-zapasi-na-pricela-na-nap.398237", "text": "Националната агенция за приходите (НАП) започва проверки на близо 13 000 фирми, които имат големи материални запаси спрямо приходите от продажби.\r\nСпоред анализа на данъчните при определено съотношение на материалните запаси и продажбите възниква съмнение, че част от тях са отдавна продадени без документи, като не са платени дължимите корпоративен данък и ДДС.\r\nПродължава и контролната кампания на приходната агенция спрямо фирми с голяма касова наличност. Година след началото на проверките сумата, налична в касите на дружествата намаля с 5 млрд. лева, като беше отчетено увеличение на данъка върху дивидентите с над 130 млн. лева.\r\nВ последния месец обаче при внезапни проверки са открити сериозни нарушения - наличност в касата от 21 лева при стойност по отчет над 200 000 лева или внасяне на средства в деня преди инвентаризацията на касата и изтеглянето им на следващия ден.\r\n                \n                И на двете фирми са възложени ревизии за 5 години назад. На стотици други предстоят инвентаризации на касовите наличности, предупреждават от НАП.", "date": "2019.01.04", "title": "13 000 фирми с материални запаси на прицела на НАП"}
{"url": "https://www.dnes.bg/obshtestvo/2019/01/04/pokolenieto-izrasnalo-s-mama-i-tate-po-skype-kakvi-shte-sa-posledstviiata.398087", "text": "Проучването, което установи, че всяко четвърто дете у нас е с поне един родител на работа зад граница, е не само шокиращо, но и страшно. Масовата имиграция през изминалите десетилетия създаде ситуация, към която всички ние малко или много се приобщихме, но тя е абсурдна.\r\nПо време на прехода България се превърна във фабрика за имигранти. Приятелят, комшийката, братовчедката, съученичката, вместо да се разхождат по улиците на нашия град, бързат по пътя си някъде в Гърция, Италия, Испания, Англия и Германия, Холандия. Рядко вече чуваме за тях, още по-рядко ги виждаме.\r\nМасовата имиграция 1990 - 2000 г. създаде българското Skype –семейство. Създаде нация, напускана от своите най-млади и дееспособни хора – нещо като организъм с отворена вена, от която се излива кръв.\r\n                    \n                    \n                Пpeз пъpвoтo дeceтилeтиe oт влизaнeтo нa Бългapия в Eвpoпeйcкия cъюз (EC) бългapcкитe eмигpaнти – гурбетчии изпратиха нaд 8 милиapдa eвpo в poдинaтa cи. Те продължават да изпращат пари, но бъдещето на една страна зависи първо от нейните хора и после място от парите, пише \"Труд\".\r\nКой е пресметнал психологичните и възпитателни последствия на това масово явление? Никой. Но ние всички ще видим травмите на въпросното Skype -поколение, когато стане пълнолетно и се влее в обществото и производството.\r\nСтрана, в която всяко четвърто дете расте без ежедневна топлина и майчина грижа, без бащина защита и контрол и не може да има добро бъдеще. Мислите в главите на малките деца, които не израстват в естествени условия, са направо плашещи.\r\nЕстествен еволюционен процес е всяко поколение да се възпитава от следващото. Българчето на 2019 година обаче не научава за света от родените през 1989 г. негови родители, от поколението на родените през 1958 г. – това на бабите и дядовците. Така едно на четири деца живее и да се възпитава в България на Живков.\r\nВъзрастни хора, които почти нямат представа от съвременния свят, се наемат да възпитават деца, които трябва да оцелеят в сложното и електронно световно село на 2030 г. Хора, които са живели в затворено общество без контакт с външния свят зад граница, които не могат да схванат функцията на компютъра и терминологията на тийнейджъра, могат ли да бъдат полезни на децата, които отглеждат?\r\nРазбира се, дядовците и бабите гледат децата с грижи и обич, но това не е достатъчно. Тези деца изпитват едно постоянно чувство на липса и един абсолютно разбираем комплекс спрямо другите техни връстници, които живеят с родителите си. Всички тези неща някога ще дадат видим резултат.\r\nАко през 1990 г. беше логично да се излива емигрантска вълна от България в чужбина поради икономически причини, то през 2018 г. това вече не важи. Нашата страна е в икономически подем. Бизнесът се развива. Защо един българин трябва да живее в Гърция, където надниците са ниски, а цените високи, когато може да намери работа в България, където е обратното? Защо трябва да оставя децата си на бабата и да търси работа в Атина, когато в София работодателите търсят работници, но не намират?\r\nЗа съжаление, поколението българи, заминали в чужбина, в зората на демокрацията продължават да пазят спомена за предишната България? Те не са разбрали, че страната им се променя, че е заличила голяма част от разликата, особено в сравнение с Южна Европа, в която пребиваваме.\r\nПродължаваме като народ да страдаме от синдрома на чуждопоклонничеството, свързан със стария комунистически режим. Тази жажда, която изпитвахме някога да излезем от нашите граници и да отидем там, където има светлини, витрини, живот, консумация, свобода, продължава да съществува дълбоко в нашето ДНК. Продължаваме да култивираме лъжливата илюзия, че добрият живот се намира на всяко друго място в света, но не и в нашата родина. Това е остатък от миналото, който не искаме да преодолеем.\r\nБългария се готви да внася работна ръка поради липса на такава, а самите българи отказват да се завърнат в своята родина. Гръцките предприемачи или пенсионери идват в страната ни за работа и по-добър живот, докато българите остават да живеят в Гърция, която продължава да се намира в икономически крах.\r\nРодителите виждат децата си през Skype, а когато се върнат в България, ще ги посрещнат чужденци. Защото техните деца знаят, че родителите им са избрали някоя чужда страна и дълбоко в себе си смятат, че тя е по-добра от тяхната. Напускаме родината си и след това я обвиняваме, че няма живот в нея. Ако българите не се върнат в България, няма да се съживят улиците и магазините, защото живот има там, където има хора.", "date": "2019.01.04", "title": "Поколението, израснало с мама и тате по Skype! Какви ще са последствията?"}
{"url": "https://www.dnes.bg/akoshtete-vqrvaite/2019/01/04/krasota-na-kredit-novi-ustni-skuli-gyrdi-s-niska-lihva.398150", "text": "\r\n                    \n                    \n                \r\n\n\r\nДамите от диалога по-горе са напълно измислени за целите на този материал. Всяка прилика с действителни лица и събития е напълно случайна, уверяваме ви. Новината, обаче, е съвсем истинска, защото пластичните операции па лизинг са... налични\r\nУголемяване на гърди, устни, скули... Интервенции, които се радват на засилен интерес. Заедно с него конкуренцията между разкрасителните центрове расте, които прибягват до все по-нестандартни оферти, за да привличат своите клиенти.\r\nИнтересна реклама в социалните мрежи привлича интереса. С помощта на банков кредит клиентите могат да уголемят устните си, скулите си и дори да се подложат на лазерна епилация, съобщи \"Дарик\".\r\nСобственикът на центъра д-р Цветозар Балабанов разказва, че е имал запитване от свои пациенти за разкрасителни процедури на лизинг и това го е накарало да предприеме този иновативен подход.\r\nОфертата била пусната в нета едва вчера, а вече се радвала  на голям интерес – в клиниката били получени между 10 и 20 обаждания на  потенциални клиенти, които чакат одобрение за кредит.\r\nКъм момента абсолютно всичко може да се вземе на кредит от 150 до 10 000 лв. и то с минимално оскъпяване, по-малко от 1%.\r\nГърди на изплащане също се предлагат, но не в тази клиника. Тегленето на кредит за силикон не е ново за страната ни, а един от най-известните случай е този на Мис България 1999 година – Виолета Здравкова, която инвестира в пластичната операция с помощта на кредит от банка.", "date": "2019.01.04", "title": "Красота на кредит! Нови устни, скули, гърди... с ниска лихва"}
{"url": "https://www.dnes.bg/stranata/2019/01/04/istoriiata-na-mladojencite-tania-i-fahri-toi-v-groba-a-tia.398182", "text": "На 8 януари младото семейство Таня и Фахри Мехмед от казанлъшкото село Кънчево трябвало да лети обратно за Германия, където живеело в последно време. \r\n25-годишният мъж, чийто труп бе открит във водна яма, работел по строежите там, а момичето, което е от Сливенско, отишло при него тази пролет, щом завършило училище.\r\nВърнали се у нас през декември и преди 2 седмици вдигнали изискана и желана сватба в къща за гости в друго село.\r\nЖителите на село Кънчево в сряда изпратиха Фахри в последния му път. Религиозния ритуал в местната джамия извърши дядото на покойника, който е ходжата на Кънчево.\n\r\n\"Трябваше да го изпращаме в Германия, виж сега къде го изпратихме\", проплака чичото на Фахри.\r\n                    \n                    \n                Фахри Мехмед изчезна през нощта на 30 декември, на 1 януари водолази от Пловдив и полицаи от Казанлък извадиха колата му \"Опел Вектра\" от водоем край съседното село Розово, наричан от местните Мътното езеро. На шофьорската седалка бил трупът на удавения Фахри, в колата нямало други хора.\r\n\"За полицията това е пътнотранспортно произшествие със загинал\", обобщи пред \"\" началникът на РУ на МВР в Казанлък Стойчо Крачолов. Това е и основната версия, по която ще работи следствието.\r\nТака Крачолов разсея слуховете, че може би младият мъж е посегнал зрелищно на живота си, хвърляйки се с колата в една от водните ями, останали по поречието на река Тунджа от времето, когато в района имало пясъчна кариера. За тези пълни с вода изкопи местните разказват, че на места били дълбоки по 7-8 метра. Край тях минава черен път, по който се стига по-бързо до Казанлък, ако няма много кал и е проходим.\r\nТъкмо по този път с мръсна газ поел с колата си през нощта срещу 31 декември Фахри. Преди това двамата със съпругата му били на дискотека в Казанлък. Прибрали се в Кънчево с такси, вероятно защото мъжът бил пил, макар в родното му село да разказват, че бил пълен въздържател. У дома младоженците се скарали за нещо. \r\n\"Каквото и да е било, отнесе го със себе си\", казаха на погребението почернените му роднини. Но мъжът бил толкова афектиран, че изведнъж изскочил от вкъщи под предлог, че излиза по малка нужда, метнал се на зеления \"Опел\" и потеглил с мръсна газ. Тази нощ той повече не се върнал.\r\nНа 31 декември младата му съпруга подала сигнал в полицията, че мъжът ѝ е изчезнал. Дори насочила разследващите към водните ями от някогашната пясъчна кариера - преди време двамата пак се били сдърпали за нещо, но точно там се сдобрили. Може би някакъв сантиментален мотив накарал Фахри пак да поеме натам, а може и да е пожелал да се върне за нещо в Казанлък.\r\nПосоката се оказала вярна, но следите на автомобила стигали до водоема, известен като Мътното езеро. По-късно той изцяло оправдал името си - два работни дни били необходими на водолази и полицаи да открият и извадят колата с удавника. Първо се натъкнали на огромен дънер, после и на автомобила.\r\nНовогодишната нощ била най-кошмарната в живота на младата съпруга Таня и на другите близки на Фахри - издирването на 31 декември било без резултат и водолазите отложили претърсването на езерото за 1 януари, за да работят по светло. \r\nДокато другите празнували, в Кънчево стискали палци да стане чудо и Фахри да се върне жив отнякъде. Тази надежда изгаснала около обяд във вторник, когато разследващите извадили колата с трупа на Фахри.\r\nНай-вероятната причина за трагедията е, че афектираният от разправията вкъщи млад мъж е карал с твърде висока скорост по черния път, не е успял да вземе лек завой и \"Опел\"-ът паднал във водата. Възможно е и да е поднесъл от калта. Образуваното досъдебно производство трябва да даде отговор и на други въпроси, включително и на този дали взетите от удавника кръвни проби за алкохол и наркотици ще се окажат положителни.\r\nНа разположение на разследващите е и автомобилът на загиналия, който е заключен в подземен гараж на сградата на Пътната полиция в Казанлък. След задължителната в такива случаи аутопсия тялото на мъжа бе предадено на близките му за погребението в сряда.", "date": "2019.01.04", "title": "Историята на младоженците Таня и Фахри. Той в гроба, а тя?"}
{"url": "https://www.dnes.bg/snimka-na-denia/2019/01/04/vremeto-v-petyk-studeno-sniag-vali-i-trupa.398183", "text": "Днес ще има валежи от сняг, значителни - в южните и планинските райони от страната, където в комбинация с вятъра остават условията за виелици. Според  минималните температури ще са предимно между минус 6 и минус 1 градуса.\r\nДо обяд ще е ветровито: в западната половина от страната с до умерен северозападен вятър, в източната - до силен от север-североизток.\r\nЗастудяването ще продължи и максималните температури ще са между минус 3 и 2 градуса.\r\nНад Черноморието ще бъде предимно облачно и ще има валежи от сняг, по Южното Черноморие - преди обяд значителни. Ще е ветровито - през нощта и преди обяд със силен до бурен вятър от север-североизток. След обяд валежите ще спират, вятърът ще отслабва. Максималните температури ще са между 0 - 2 градуса. Вълнението на морето ще бъде 4 - 5 бала. Температурата на морската вода е около 7 градуса.\r\n                \n                По планините ще е облачно с валежи от сняг. До сутринта в Рило-Родопския масив и западните и централните райони на Стара планина снеговалежите ще са значителни, все още ще е ветровито със силен, временно бурен вятър от север-североизток и ще има условия за навявания.\r\nПо-късно през деня валежите ще отслабват и спират, най-късно в масивите в Югозападна България, вятърът ще отслабва. Температурите още ще се понижат и максималната на височина 1200 метра ще е около минус 7 градуса, на 2000 метра - около минус 12 градуса.\r\n ", "date": "2019.01.04", "title": "Времето в петък: Студено – сняг вали и трупа"}
{"url": "https://www.dnes.bg/sofia/2019/01/04/obshtinata-163-snegorina-boriat-snega-iz-sofiia.398190", "text": "163 снегопочистващи машини са работили през тази нощ по улиците и булевардите на София, съобщиха от Столичната община. \r\nОбработени със смеси прoтив заледяване са всички улици, по които се движи масовият градски транспорт, Южната дъга, централните улици в районите и част от вътрешнокварталните улици. Почистват се подходите към подлезите и спирките.\r\nКъм момента се изпълняват всички маршрути на градския транспорт.\r\nВ кризисните центрове на Столичната община са нощували 138 души.\r\nОт \"Московска\" 33 призовават шофьорите да излизат на пътя само с добре оборудвани за зимата автомобили и да шофират със съобразена с пътните условия скорост. \r\n\"Напомняме на управителите на търговски обекти и етажна собственост да почистят прилежащите към сградите им тротоарни площи\", допълват от общината.\r\n ", "date": "2019.01.04", "title": "Общината: 163 снегорина борят снега из София"}
{"url": "https://www.dnes.bg/akoshtete-vqrvaite/2019/01/04/ochakvaniia-za-braka-koito-mogat-da-go-provaliat.398162", "text": "Когато човек мечтае да открие сродната душа и да създаде семейство с него/ нея, неминуемо във фантазиите му се появяват определени представи и очаквания за това как би изглеждал перфектния брак. Всеки иска безоблачно семейно щастие, но даваме ли си сметка как понякога самите ние го помрачаваме?\r\nНякои очаквания за брака са не просто погрешни, а направо опасни за неговото бъдеще. Опитайте да се освободите от тях, за да не помрачите щастието си без да искате.\r\n\r\n\r\nВечният проблем – вие или свекървата. Трудно е за един мъж да предпочете една от двете ви по простата причина, че сте важни по различен начин. Колкото и суров да е конфликтът ви със свекървата, опитайте се да се абстрахирате от него и да дадете възможност на съпруга си да общува нормално както с вас, така и с майка си, без натиск от ваша страна.\r\n                    \n                    \n                \r\nМъжете просто са коренно различни от жените. Дълбоките и прочувствени разговори и споделяния изобщо не са по вкуса им. Не карайте насила половинката си да се държи като ваша приятелка и да изслушва и споделя вълненията си. Просто няма как да стане.\r\n", "date": "2019.01.04", "title": "Очаквания за брака, които могат да го провалят"}
{"url": "https://www.dnes.bg/eu/2019/01/04/evroto-na-20-ocelia-za-da-prebyde-ili-da-provali-es.398185", "text": "Общата европейска валута, създадена официално на 1 януари 1999 г., изигра своята роля на щит срещу финансовата криза и за стабилизиране на цените. Недостатъчното изравняване между икономиките от еврозоната обаче изважда на показ крехкостта на една недовършена конструкция: по-конкретно липсата на общ бюджет и на истински банков съюз и капиталови пазари, пише БТА. \r\nЕврото навърши 20 години и оцеля. Колко ли пъти му предсказваха провал и разпад още при неговото раждане, по време на финансовата криза и кризата със суверенните дългове. \"Ще преживее ли еврото 2012 година?\", питаше се преди седем години нашият специалист по валутите Изабел Кроазар. \r\nПо случай 10-ата годишнина от пускането на еврото в обращение тя отбеляза, че единната валута е изиграла по забележителен начин своята роля на \"щит от калена стомана срещу финансовата криза\", спестявайки на \"главните действащи лица от еврозоната опустошителните валутни бури, които бяха нещо обичайно за тях преди нейното създаване\".\r\n                    \n                    \n                Стабилност и просперитет са двете предимства, изтъквани от Европейската централна банка (ЕЦБ), която отпразнува на 1 януари 20-ата годишнина от създаването на паричната единица евро, от фиксирането на обменните курсове между валутите на 11-те държави, участвали в неговото създаване. И ако стабилността е оспорвана рядко, то просперитетът, създаден от еврото, невинаги е забелязван от хората.\r\n\r\nЕдинната валута набра скорост, тя е използвана всекидневно от 340 милиона европейци в 19 страни, и въпреки критиките на привържениците на националния суверенитет, е необикновено популярна: според резултатите от проучване на Евробарометър, проведено през октомври и публикувано през ноември, 74% от жителите на еврозоната смятат, че единната валута е нещо добро за Европа - най-високото равнище от 2004 г. 64%, исторически рекорд, считат, че еврото е добро за страната им, а 25% са на обратното мнение, че общата валута е изиграла отрицателна роля. Във Франция делът на одобряващите еврото е малко по-нисък - 59% - и е намалял от миналата година. Заедно с Италия тя е една от страните, където някои обвиняват общата валута за икономическите трудности, най-вече за липсата на конкурентоспособност в промишлеността. Подкрепата за еврото е най-висока в Ирландия (85%), Люксембург (80%) и Австрия (76%).\r\n\r\nВъпреки усещането за повишаване на цените, предизвикано от въвеждането на еврото, успехът на общата валута е, че предотврати завръщането на инфлацията, която се отразяваше негативно на покупателната способност на домакинствата. От 1 януари 1999 г. годишната инфлация е средно 1,7%, \"т. е. на по-ниско равнище от средните, регистрирани през 70-те, 80-те и 90-те години на миналия век, в отделните страни от еврозоната преди присъединяването им\" към нея, подчертава ЕЦБ.\r\n\r\nПоддържаше ли еврото икономическия растеж на еврозоната или го възпрепятстваше заради прословутите критерии от Маастрихт, които са толкова ограничителни? Тази тема е обект на дебати, но въпреки това фактът, че общата валута сложи край на рисковете от конкурентни девалвации, е неоспорима придобивка. ЕЦБ от своя страна изтъква, че брутният вътрешен продукт (БВП) на ЕС на глава от населението би бил \"днес вероятно с 20% по-нисък, ако не бе имало никаква интеграция след Втората световна война\" и че еврозоната е на второ място сред водещите икономики в света по БВП на глава от населението. Разликите между икономиките на отделните държави от групата обаче се увеличиха, особено между Германия, от една страна, и Франция и Италия, от друга. Жителите на Люксембург се радват на най-висок стандарт на живот, по покупателна способност, изчислена от Евростат, германците са на шесто място, французите - на единадесето, а италианците - на дванадесето. Правилата за бюджетна правоверност сами по себе си не позволиха изравняването на икономики, които са много различни по промишлено развитие.\r\nВъпреки че председателят на Европейската комисия Жан-Клод Юнкер заяви, че \"еврото донесе просперитет и защита на нашите граждани\", председателят на Европейския парламент Антонио Таяни подчерта, че са необходими още усилия (и по-конкретно изграждането на един истински политически, финансов и бюджетен съюз).\r\n\r\nНай-голямата слабост на общата валута безспорно е нейната недовършена конструкция, въпреки че отказът на държавите от паричен суверенитет сам по себе си вече е една революция. Различните европейски лидери са съгласни: икономическият и паричен съюз трябва да бъде довършен, което минава през доизграждането на банковия съюз и този на капиталовите пазари, но и през установяването на истинска бюджетна солидарност, с други думи, бюджет на еврозоната - проект, защитаван пламенно от председателя на Европейската комисия и от френския президент Еманюел Макрон, но получил доста хладна подкрепа от германския канцлер Ангела Меркел. Проектът е поддържан също от левицата и особено от френските евродепутати социалисти и радикали.\r\nДокладът на французойката Перванш Берес от групата на Прогресивния алианс на социалистите и демократите в Европейския парламент подкрепя по този начин създаването на Европейски механизъм за стабилизиране на инвестициите, защитаван от Комисията (финансова помощ под формата на заеми за държава членка в затруднено положение, гарантирани от бюджета на ЕС), но включвайки клауза за \"плащане на социалните помощи на безработните в страните, които понасят асиметричен шок\".\r\n\r\nВ речта си за състоянието на Съюза през септември 2018 г. Жан-Клод Юнкер обяви, че \"трябва да бъде направено повече, за да може общата валута да поеме пълната си роля на международната сцена\". Да, еврото вече е втората най-използвана валута в света, като 60 страни са вързали своята парична единица към него по един или друг начин. Тежестта му на валутните пазари обаче е намаляла, според статистика (от 2016 г.) на Банката за международни разплащания.\r\nАко на еврозоната се пада дял от 12% от световния БВП, то 36% от международните трансакции миналата година са били фактурирани или извършени в евро. Само 20% от международните резерви на чуждестранните централни банки са в евро - много далеч зад долара (60%), въпреки че никоя друга валута не надхвърля 5%. След кризата със суверенните дългове централните банки, по-специално на нововъзвикващите пазарни икономики, проявяват склонност да диверсифицират валутните си резерви.\r\nЗа да засили международната роля на еврото, Европейската комисия обяви в началото на декември обществена консултация и поредица от мерки, целящи по-конкретно да стимулират представителите на някои стратегически сектори като енергетиката да се разплащат в евро, въпреки че 85% от енергията в ЕС е фактурирана в долари. Тя също така ще проведе проучване сред заинтересованите страни, за да установи как да увеличи използването на еврото в търговията със суровини (селскостопански продукти, метали и полезни изкопаеми), транспортния сектор (производството на самолети, влакове и кораби) и на финансовите пазари.", "date": "2019.01.04", "title": "Еврото на 20 – оцеля, за да пребъде или да провали ЕС?"}
{"url": "https://www.dnes.bg/science/2019/01/04/kitaiskata-chanye-4-otnese-na-lunata-pamuk-kartofi.398186", "text": "Китайският космически апарат \"Чанъе-4\", който в четвъртък за пръв път осъществи меко кацане на обратната страна на Луната, е доставил на нейната повърхност образци от биологични видове с цел формирането на мини-биосфера, съобщава ТАСС.\n\n\n\r\nАгенцията цитира информация на китайското космическо ведомство. Апаратът е доставил на естествения ни спътник шест биологични вида, сред които фигурират семена на памук, рапица, картофи, и на арабидопсис от семейството на зелевите растения.\r\nВ мини-биосферата ще има и личинки на дрозофили и дрождеви гъбички. Китайските учени се надяват в тази среда да поникне първото растение.\r\n                    \n                    \n                През 2016 година в Китай беше организиран конкурс в рамките на програмата \"Лунна мини-биосфера\", на който се явиха 200 участници. На победителя бе дадена възможност да реализира идеите си чрез \"Чанъе-4\".\r\nВ създаването на проекта се включиха 28 китайски университета, начело с учени от университета в гр. Чунцин. В изпълнението на проекта на обратната страна на Луната бяха доставени образците в специални оловни капсули.\r\n(БТА)\r\n ", "date": "2019.01.04", "title": "Китайската \"Чанъе-4\" отнесе на Луната памук, картофи…"}
{"url": "https://www.dnes.bg/usa/2019/01/04/pelosi-se-gotvi-da-pishe-istoriia-znam-che-sym-mnogo-dobra.398121", "text": "Нанси Пелоси знаеше, че този момент ще настъпи, дори ако други са се съмнявали или са работили активно, за да й попречат.\n\r\nПелоси се готви да бъде избрана днес за председател на Камарата на представителите. Тя е единствената жена, избирана на поста и е сред малцината конгресмени, които го заемат повторно. За последен път председател на Камарата е бил преизбиран на поста преди повече от половин век.\n\r\nДемократката от Калифорния беше подценявана по време на политическа си кариера, но опровергаваше скептиците. В този случай тя го направи, като успя да върне демократическото мнозинство в Камарата и да събере необходимите гласове за председателския пост.\n\r\n\"Никой от нас не е незаменим\", каза Пелоси пред Асошиейтед прес в предизборната кампания миналата есен и добави: \"Но аз зная, че съм много добра в това, което правя\".\n\n\n\r\n                    \n                    \n                Пелоси остава силно полязирираща фигура, заклеймявана от републиканците като либерал от Сан Франциско и карикатура на всемогъщото правителство. Но тя е и майка на пет деца и баба на девет, пробила \"стъклените тавани\", за да стане един от най-влиятелните политици на 21 век.\n\r\nС президента Доналд Тръмп в Белия дом и републиканците, които все още контролират Сената, връщането на Пелоси на председателския пост, за да води демократичното мнозинство при най-голямото му обновяване след скандала Уотъргейт, разтърсва политическата динамика във Вашингтон, дори отвъд новата ера на разделеното правителство.\n\r\nТя е една от малцината лидери в Конгреса, които изглежда разбират Тръмп. И двамата са потомци на известни фамилии, призвани сега да сключват сделки. Тръмп харесва силните характери и вероятно в знак на уважение тя е между малкото лидери на Конгреса във Вашингтон, на които той не е измислил прякор.\n\r\nЗавръщането на Пелоси на председателския пост не беше гарантирано. Малка група праволинейни редови демократи жадуваха за нови лидери и твърдяха, че е време ново поколение да поеме водачеството. На тях им омръзнаха републиканските предизборни клипове с нападки, в които неизменно фигурираше Пелоси. Те се опасяваха, че тя ще стане пречка за усилията им да запазят мнозинството на следващите избори и привлякоха някои от новите лица сред новоизбраните конгресмени в редиците си, за да се опитат да осуетят повторното й избиране за председател.\n\r\nНо Пелоси успя да разубеди един по един някои от групата на скептиците, обръщайки отрицателните гласове в положителни, понякога само за дни. На някои от тях бяха дадени водещи постове в сферата на законодателните им приоритети и дори бяха издигнати за председатели на специални комисии.\n\r\n78-годишната Пелоси също отстъпи малко, като обеща да остане начело на долната камара не повече от четири години, за да проправи път на новото поколение.\n\r\nНе е ясно какъв ще е крайният резултат, когато днес бъдат преброени гласовете за председателския пост - първия политически ход на демократичното мнозинство.\n\r\n\"Тя ще се справи повече от добре\", каза конгресмен Хаким Джефрис от Ню Йорк, бъдещ председател на демократите в долната камара.\n\r\nДжефрис каза, че когато съобщил на семейството си, че поради новия си пост може да стане човекът, който ще издигне кандидатурата на Пелоси за  председател, малкият му син възкликнал: \"Не пропускай момента, татко\". \r\n/БТА/\r\n ", "date": "2019.01.04", "title": "Пелоси се готви да пише история: Знам, че съм много добра!"}
{"url": "https://www.dnes.bg/obshtestvo/2019/01/04/rumiana-e-samo-na-12-i-veche-e-s-dete-na-ryce.398187", "text": "Не сюжет от сериал, а истинска история. Румяна* от ромската махала в Лом е на 12 години. И вече е майка. Кръстила сина си Сарасвати – на герой от индийски сериал. Бил умен и красив.\r\nБабата пък е едва на 39 години и има осем деца. Най-малкото е само на 1,7 г. И двете с Румяна са по майчинство. \r\nНикой не разбрал, че момичето е бременно, докато не отишла в болница за ваксина. Тогава им съобщили, че е бременна в шестия месец.\n\r\n\"При толкова много деца не можахме да разберем, че дъщеря ни е бременна. Още ми е на майтап, че Румяна е майка, нищо, че аз го гледам\", споделя майката пред \"Монитор\". Бащата е неизвестен, а момичето твърди, че е изнасилено.\r\n                    \n                    \n                В същото време Румяна признава, че все още обича да играе на ластик през лятото, вън на улицата. Трудни й били дробите в училище. Притеснявала се да къпе Сарасвати, майка й вършела това. \r\n\r\nТова е само един случай от явлението деца раждат деца. А това е страшно. Според статистиката около 3000 са бебетата, родени от майки под 18-годишна възраст. \r\nБългария пък е една от страните в Европа с най-високите показатели за тийнейджърска раждаемост. И това вече се е превърнало в диагноза.\r\nВ същото време бием камбаната, че демографският проблем у нас е едно от най-големите ни предизвикателства. Отчитаме, че жените се решават да имат дете едва след като са сигурни, че са направили кариера и възрастта непрекъснато се вдига. От другата страна пък, са малолетните майки. Онези, които още не са видели нищо от живота. Не са завършили образованието си, не са се наиграли, дори нямат мечти. Самите те деца, но вече имат такива. \r\nВ същото време лекари съветват жените да не отлагат да имат деца във времето. Резултатът - демографска катастрофа, поне така вече я определят някои учени, с която се борим от години. \r\n\r\n", "date": "2019.01.04", "title": "Румяна* е само на 12, и вече е с дете на ръце!?"}
{"url": "https://www.dnes.bg/football/2019/01/04/siti-prechupi-livyrpul-i-ostavi-jiva-intrigata-v-angliia.398191", "text": "Манчестър Сити постигна изключително важна победа с 2:1 срещу Ливърпул на своя \"Етихад\" в голямото дерби на Висшата лига, което бе от 21-ия кръг.\r\nПо този начин преднината на \"червените\" на върха пред втория Сити е само 4 точки и на практика мърсисайдци загубиха комфортния си аванс.\r\nТова бе и първо поражение за \"мърсисайдци\" във Висшата лига от началото на сезона, както и прекъсване на страхотна серия от осем поредни срещи с победа във всички турнири.\r\nАгуеро даде аванс на \"гражданите\" в 40-ата минута, но в 64-ата Фирмино успя да изравни за лидера в класирането. Победното попадение бе дело на Сане, който бе точен в 72-ата минута.\r\n ", "date": "2019.01.04", "title": "Сити пречупи Ливърпул и остави жива интригата в Англия"}
{"url": "https://www.dnes.bg/usa/2019/01/04/pelosi-ne-izkliuchi-procedura-po-impiichmynt-sreshtu-trymp.398193", "text": "Новият председател на долната камара на Конгреса на САЩ Нанси Пелоси не изключи възможността за задействане на процедура по импийчмънт срещу президента Доналд Тръмп, предаде Асошиейтед прес.\n\r\nВ същото време демократката Пелоси уточни, че това зависи от резултатите от разследването на специалния прокурор Робърт Мълър за евентуален таен сговор между кампанията на Тръмп и Русия по време на президентските избори в Съединените щати през 2016 г. Въпросът дали да бъде задействана процедурата по импийчмънт не бива да зависи от политически причини, подчерта тя в интервю за американската телевизия Ен Би Си.\n\r\nНа междинните избори в САЩ през ноември демократите установиха контрол над Камарата на представителите. Именно долната камара на Конгреса може да задейства процедура по отстраняване на президента. Републиканците на Тръмп обаче запазиха мнозинството си в Сената, което на практика обрича всеки опит за импийчмънт на неуспех.\n                    \n                    \n                \r\nПо-рано Пелоси предупреди, че евентуалното задействане на процедурата би всяло разделение.\n\n\n\r\nДемократите избягваха да споменават думата \"импийчмънт\" по време на кампанията за междинните избори поради опасения, че това може да има обратен политически ефект, отбелязва АП.\n\r\nСамият Тръмп отрича да е извършил нещо нередно.\n\r\nВчера, първия ден от работата на новия Конгрес, двама демократи от Камарата на представителите внесоха проекти за задействане на процедура за отстраняване на президента.\n\r\nТози ход на Брад Шърман от Калифорния и Ал Грийн от Тексас е чисто символичен, поне засега, отбелязва АП. Той обаче е знак за Нанси Пелоси, че някои представители на Демократическата партия може да подкрепят задействане на процедура за импийчмънт срещу президента.\n\r\nСъщо вчера демократите в правната комисия към Камарата на представителите внесоха законопроект за защита на Робърт Мълър от уволнение.\n\r\nПрезидентът на САЩ многократно е критикувал разследването, водено от специалния прокурор срещу него.\n\r\nПо-рано вчера демократката Нанси Пелоси беше избрана за председател на Камарата на представителите на Конгреса на САЩ.\n\r\nПелоси става за втори път председател на долната камара на Конгреса, третия по важност пост в САЩ. През 2007 г. тя стана първата жена в Америка, заемала някога този пост, и остана на него до 2011 г., когато Републиканската партия получи мнозинство, припомня БТА.\n\r\nВ първата си реч след гласуването Пелоси изложи плановете си за работата на долната камара, в която представителите на Демократическата партия вече имат мнозинство. Американският народ \"поиска нова зора\", заяви тя и каза, че Камарата на представителите трябва да се бори за средната класа и да защитава програмите за здравно и социално осигуряване.\n\r\nКонгресът трябва да се бори и срещу климатичните промени, добави Пелоси, определяйки ги като \"екзистенциалната заплаха на нашето време\".\r\nПрезидентът Доналд Тръмп поздрави  Нанси Пелоси за избирането й за председател на Камарата на представителите. \"Надявам се, че ние ще можем да работим заедно и ще свършим доста неща, като инфраструктури и много други неща. И аз знам, че те наистина го искат\", каза Тръмп, визирайки демократите. Той определи избирането на Пелоси за председател на Камарата на представителите като \"страхотно, страхотно постижение\".", "date": "2019.01.04", "title": "Пелоси не изключи процедура по импийчмънт срещу Тръмп"}
{"url": "https://www.dnes.bg/obshtestvo/2019/01/04/i-krasi-ne-dochaka-transplantaciia-a-beshe-samo-17.398188", "text": "17-годишният Красимир Коев от Шкорпиловци, който страдаше от муковисцидоза и бе сред 15-те в списъка на чакащите за белодробна трансплантация у нас, почина и не дочака операция, съобщи \"\".\n\n\n\r\nПрез май миналата година момчето бе включено в списъка на чакащите за трансплантация. \r\nГодина по-рано обаче страната ни не поднови договора си с болницата във Виена, където дотогава българските пациенти бяха изпращани за лечение. \r\nПо тази причина Краси и останалите пациенти, нуждаещи се от нов бял дроб останаха без възможност за трансплантация. \r\n                    \n                    \n                От няколко месеца от здравното министерство, агенцията по трансплантации и представители на пациентски организации работят за възстановяване на взаимоотношенията ни с виенската болница. \r\nОчаква се това да се случи през този месец и през годината поне петима от листата на чакащите да заминат за лечение в Австрия.\n\r\n ", "date": "2019.01.04", "title": "И Краси не дочака трансплантация, а беше само 17"}
{"url": "https://www.dnes.bg/index/2019/01/04/receptata-dnes-morkovi-na-tigan-s-podpravki.398099", "text": "\r\n \r\n2 големи моркова\r\n1 супена лъжица масло\r\n1 супена лъжица кафява захар\r\n1 чаена лъжица лимонов сок\r\nсол и черен пипер\r\nмагданоз\r\n \r\n\r\n \r\nСложете морковите в голям съд, покрийте ги с вода. Нека водата заври, след това намалете котлона, докато омекнат или около 7-8 минути. Отцедете водата.\r\n \r\nЗагрейте голям тиган на средна температура. В него разтопете маслото. Запържете морковите, кафявата захар и лимоновия сок. Малко преди да свалите от огъня овкусете с подправките.\r\n\r\n", "date": "2019.01.04", "title": "Рецептата Dnes: Моркови на тиган с подправки"}
{"url": "https://www.dnes.bg/eu/2019/01/04/bylgari-pred-bolnica-v-kioln-4-godishnata-selin-myrtva.398184", "text": "Близо 800 българи протестираха пред болница в Кьолн след смъртта на 4-годишно момиченце, съобщава в. \"Билд\".\r\nМалката Селин починала от бронхопневмония след преглед в спешното отделение. Детето вдигнало висока температура два дни преди Коледа и родителите й, които са от България, но от години живеят в Германия, я завели на преглед.\r\nЛекарят казал, че има вирус и отпратил семейството у дома с препоръката да й дават ибупрофен.\r\nСелин обаче продължила да се влошава и в първия коледен ден родителите й отишли в друга болница. Там детето починало след два часа престой.\r\n\"Как може да се стигне до тук?\", пита пред изданието 28-годишният баща Нурджан.\r\n                    \n                    \n                \"Докторът ни изпрати у дома, каза ни, че Селин има просто вирус и трябва  да й даваме ибупрофен\", допълва той.\r\nМайката на детето Вероника допълва, че докторът им казал да изчакат и да отидат  при педиатър, но Селин вече имала почти 40 градуса температура.\r\nСелин за кратко се подобрила, след което на Коледа последвало ново влошаване. Тогава вече лекарите обявили, че момичето е в критично състояние и е нужна незабавна операция – открили тежка белодробна инфекция.\r\nПратили семейството в друга болница: \"Там празнуваха, пред стаята имаше маса със сладки, вино\". В крайна сметка Селин починала.\r\n\"Когато дойдохме в критично състояние, нямаше как да не ни обърнат внимание, но какъв беше смисълът, когато нищо не можаха да направят?\", попита Нурджан пред bTV.\r\nТой от 12 години живее в Германия, музикант е, семейството му е здравно осигурено. Има общо три деца, от които най-малкото е момче и също има сериозни белодробни проблеми и, според него, системата и в този случай поставя детето в риск: \"Не му дават медикаменти, за да се пребори сам с бронхита… Каква е тази система тук – как дете 3-месечно да се бори с бронхит?\".\r\nБлизки, приятели и познати на фамилията се събраха пред болницата с българските знамена и плакати: \"Как може кръвният тест да е по-скъп от живота на едно дете?\" и \"Искаме лекарите да спасяват децата ни, а не да ги оставят да умрат\".\r\nПред \"Билд\" шефът на клиниката в Кьолн-Порц заяви, че поднася извинения и съболезнования на фамилията, но не вижда лекарска грешка в случая.\r\nПолиция разследва смъртта на момиченцето. Аутопсия ще посочи окончателно причината за смъртта му", "date": "2019.01.04", "title": "Българи пред болница в Кьолн. 4-годишната Селин – мъртва!"}
{"url": "https://www.dnes.bg/eu/2019/01/04/vzriv-izbuhna-pred-ofis-na-alternativa-za-germaniia.398194", "text": "Експлозия отекна пред офис на германската крайнодясна партия \"Алтернатива за Германия\" (АзГ) в източния град Дьобелн, провинция Саксония, предаде ДПА, като се позова на местната полиция.\r\nНяма пострадали хора. Нанесени са обаче щети на сградата, където се помещава офисът на АзГ, на съседна сграда, както и на паркирани наблизо коли.\r\nРайонът е отцепен от полицията и пожарната.\r\nВластите подозират, че става въпрос за политически мотивирано престъпление, казал полицейски представител пред в. \"Лайпцигер Фолксцайтунг\".\r\nГоворител на полицията обаче не потвърди това пред ДПА.\r\n ", "date": "2019.01.04", "title": "Взрив избухна пред офис на \"Алтернатива за Германия\""}
{"url": "https://www.dnes.bg/zvezdi/2019/01/04/lyja-e-pee-preslava-a-volen-naistina-bie-po-barabanite.398189", "text": "\r\nЛидерът на \"Атака\" се раздаде максимално по време на коледното парти на партията му.\r\nВидео от изпълнението на Волен Сидеров бе разпространено от партийната телевизия \"Алфа\", а в него националистът акомпанира на фолк певицата Преслава.\r\nОблечен с костюм с папионка, депутатът плува в свои води по време на изпълнението на един от хитовете на Преслава – \"Лъжа е\".\r\nСидеров и фолк певицата изпълняват заедно и \"Две следи\" на Щурците.\r\n                    \n                    \n                През цялото време екипът на телевизията се забавлява, а когато Преслава запява \"Огън от любов\" на Васил Найденов и Силвия Кацарова, микрофонът взима и жената на Сидеров – Деница.\r\nТова далеч не е първото подобно изпълнение на Волен Сидеров. През миналата година се появи видео на което той и певицата Гери-Никол изпълняват емблематичната песен на Guns'n'Roses \"Sweet Child O' Mine\".", "date": "2019.01.04", "title": "Лъжа е… пее Преслава, а Волен наистина бие по… барабаните"}
{"url": "https://www.dnes.bg/health/2019/01/04/loshi-navici-vrediashti-na-ochite.398161", "text": "Здравето на очите е много крехко. То може да се наруши лесно при неправилна грижа или тотално неглижиране на нуждите на окото. Ако прекалявате с времето, прекарано пред екрана или монитора, ако не посещавате редовно специалист, ако имате известни оплаквания, прочетете следващите редове. В тях ще се запознаете с някои често срещани навици, които много от нас имат, и които вредят на очите.\r\n\r\nНа пръв поглед пушенето няма нищо общо със здравето на очите, но това не е така. Тютюнопушенето увеличава рисковете от катаракта (перде), дегенерация на макулата и необратими увреждания на ретината, водещи до слепота.\r\nТова се случва, защото химикалите в цигарения дим, който поглъщат пушачите, съдържа отровни вещества, свиващи кръвоносните съдове. Намаленият приток на кислород и хранителни вещества към очната тъкан води до нейното увреждане.\r\n                    \n                    \n                \r\nКогато в окото са налице изменения, налагащи носенето на диоптрични очила или лещи, трябва да ги носите. Ако отказвате да го правите, това може да влоши състоянието на очите ви и да предизвика по-сериозни усложнения. Носенето на очила също така ви предпазва от рискове от други наранявания, свързани с влошеното зрение, например травми вследствие на недобра преценка на разстояния, стъпала, бордюри.\r\n", "date": "2019.01.04", "title": "Лоши навици, вредящи на очите"}
{"url": "https://www.dnes.bg/notifikacii/2019/01/04/otneto-predimstvo-na-zebra-i-dvama-myje-namushkani.398192", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДвама криминално проявени мъже бяха намушкани с нож на пешеходна пътека в кв. \"Дианабад\" вчера в София. Инцидентът е станал около 18:30 часа. \r\nСпоред предварителната информация инцидентът е възникнал след като двамата мъже отнели предимството на пешеходец. \r\nПри последвалата свада пешеходецът извадил нож и ги намушкал. Мъжете са на 42 и 45 години. Те се качили на колата и сами отишли в болница \"Света Анна\", където са били оперирани.\r\nСъстоянието на двамата към момента е стабилно. \r\n\"Хоспитализирани са в реанимацията на Университетска болница \"Света  Анна\". И двамата пациенти са стабилизирани, но не са в съзнание.  Тепърва предстои тяхната рехабилитация\", заяви говорителят на  \"Света Анна\" Антон Луков пред .\r\n                \n                Той потвърди сериозните нарявания на двамата мъже и определи битката  за живота им като много сериозна. \r\nЛуков добави, че пострадалите са загубили много  кръв, но отрече да има следи от употреба на алкохол или наркотици.\r\nРаната на единия наръган е била дълбока повече от 10 сантиметра. \r\nПолицията издирва извършителя и продължава да работи по изясняването на случая.", "date": "2019.01.04", "title": "Отнето предимство на \"зебра\"... И двама мъже – намушкани!"}
{"url": "https://www.dnes.bg/notifikacii/2019/01/04/kolko-kafe-e-bezopasno-da-se-pie-prez-bremennostta.398157", "text": "Бременните жени са по-склонни да обръщат внимание на здравето си, да внимават с какво се хранят и да се дистанцират от вредните навици, които са имали преди. Кафето обаче е сред любимите ободрителни напитки, с които е най-трудно да се раздели бременната жена, особено ако е страстен любител на черната напитка.\r\nПрепоръките на лекарите са свързани с апел за въздържане от предозиране, но не и напълно изключване, тъй като кафето е богато на антиоксиданти и има своите полезни свойства. Според най-популярните схващания за безопасно се счита прием на една или две чаши кафе на ден.\r\n\r\nКато всеки стимулант и кофеинът има своите странични ефекти. Той може да повиши сърдечната честота и кръвното налягане, като твърде голямото му количество може да се окаже опасно за бременната жена и бебето.\r\n                \n                Кофеинът е и диуретик. Той може да ускори отделянето на урина, а това да предизвика лека дехидратация и нарушен електролитен баланс в организма. Той от своя страна причинява поява на крампи и контракции.\r\n\r\nКафето стимулира и плода, така че бременната жена може да усети по-енергични и нервни движения от страна на бебето, най-вече в третия триместър.\r\nКофеинът може да ускори пулса и на бебето освен на майката, което не е никак безобидно за развиващия се плод.\r\n", "date": "2019.01.04", "title": "Колко кафе е безопасно да се пие през бременността?"}
{"url": "https://www.dnes.bg/football/2019/01/04/santimetyr-razdelil-livyrpul-ot-pyrvi-gol-sreshtu-siti.398204", "text": "Малко повече от сантиметър разделил Ливърпул от първи гол в дербито срещу Манчестър Сити от 21-ия кръг на Висшата лига. \r\nМърсисайдци загубиха с 1:2 на \"Етихад\" и по този начин преднината им на върха пред шампионите беше стопена на 4 точки. При 0:0 гостите изпуснаха златен шанс да поведат, което можеше да промени развоя на големия сблъсък.\r\n \r\nВ 18-ата минута Мохамед Салах направи двойно подаване с Роберто Фирмино и изведе Садио Мане на чиста позиция. Ударът на сенегалската звезда се отби в гредата, след което топката рикошира във вратаря Едерсон и се насочи точно към целта. В последния момент обаче Джон Стоунс успя да я избие.\r\n \r\nСистемата с висока точност Hawk-Eye веднага сигнализира на съдийската бригада, че гол няма, тъй като кълбото не беше преминало линията с целия си обем. За попадения е бил нужен точно 1,12 см, отбелязват в Англия.\r\n \r\nПовторенията също показаха, че топката не е преминала голлинията, а когато това се случи, на ръката на главния съдия има часовник, който вибрира.  \r\n \r\n", "date": "2019.01.04", "title": "Сантиметър разделил Ливърпул от първи гол срещу Сити"}
{"url": "https://www.dnes.bg/stranata/2019/01/04/voenen-policai-namushka-s-noj-jena-si-6-pyti.398195", "text": "Служител на Военна полиция намушка шест пъти с нож съпругата си в заведение в Плевен. \r\nКървавият инцидент е станал около 17:00 часа вчера, съобщиха от МВР.\r\nПо неофициална информация 48-годишен мъж и съпругата му са били на среща, когато избухва скандал между тях. Семейството е било в процес на развод.\r\nМъжът извадил хладното оръжие, с което нанесъл шест порезни рани по ръцете и тялото на жената. \r\nПо информация на Нова тв в заведението е имало служител на МВР, който и обезвредил военния полицай.\r\nРаните по тялото на жената са били повърхностни и няма опасност за живота й. \r\nМъжът е задържан, а разследването срещу него се води от военна полиция и прокуратура.", "date": "2019.01.04", "title": "Военен полицай намушка с нож жена си, 6 пъти!"}
{"url": "https://www.dnes.bg/stranata/2019/01/04/blizo-900-mashini-boriat-snega-v-stranata.398201", "text": "Близо 900 машини са обработвали пътните настилки през тази нощ, за да се осигури безопасността на пътуване при зимни условия, съобщиха от Агенция \"Пътна инфраструктура\". \n\r\nОт там напомнят шофьорите да тръгват на път с автомобили, подготвени за зимни условия. \n\r\nНационалният институт по метеорология и хидрология определи оранжев код и опасност от поледици за областите Бургас и Сливен. Жълт код за снеговалежи и силен вятър е за по-голяма част от Южна България, както и за областите Враца, Монтана, Ловеч, Габрово, Добрич и Варна. \n\r\nПоради снегонавявания е ограничено движението на всички автомобили през Троянския проход. Възстановено е движението в двете посоки на товарни автомобили над 12 тона по път II-55 през Прохода на Републиката.\n                    \n                    \n                \r\nАгенция \"Пътна инфраструктура\" апелира шофьорите на тежкотоварни превозни средства и на леки автомобили да тръгват на път само с подходящи гуми, да спазват дистанция и указанията на контролните органи. Блокирането на движението от автомобили, които не са подготвени за зимни условия, затруднява работата на снегопочистващата техника и възпрепятства пътуването на всички останали шофьори. \n\r\nПри необходимост е възможно да се спира движението за извършване на снегопочистване и превантивна обработка на пътните участъци, за да се избегне възникването на пътни инциденти. 27-те областни пътни управления и снегопочистващите фирми работят на 24-часов режим и са в готовност за поддържане на републиканската пътна мрежа.", "date": "2019.01.04", "title": "Близо 900 машини борят снега в страната"}
{"url": "https://www.dnes.bg/cars/2019/01/04/direktoryt-na-tol-a-niama-problem-s-e-vinetkite.398198", "text": "Директорът на Националното тол управление на АПИ Антон Антонов заяви, че проблем със системата за електронни винетки няма, като единственият констатиран проблем по думите му са терминалите за закупуване.\r\nТой призна пред БНТ, че сайтът bgtoll.bg, от който се закупуват е-винетки, е имал проблеми в началото, но те вече били изчистени.\n\n\n\r\nДо средата на следващата седмица по граничните пунктове ще бъдат инсталирани 37 терминали за закупуване на електронни винетки, увери Антонов. По думите му, с въвеждането на всяка нова система, е нормално да има известни грешки.\r\nЧрез Външно министерство чуждите превозвачи са уведомени как могат да си купят винетка по интернет, обясни той.\r\n                    \n                    \n                Антонов обеща, че шофьорите, които са купили е-винетки по няколко пъти, за един и същ автомобил, ще бъдат компенсирани.\r\n\"Полагаме всички усилия системата да работи\", категоричен бе той.\r\nПо думите му не се очаква сериозна загуба от гратисния период, даден до 15 януари, до който липсата на винетка няма да се санкционира.\r\nПо малките населени места от понеделник винетки ще разпространяват клоновете на Българските пощи.\r\nДиректорът на Националното тол управление каза, че конвертирането по няколко стотин пъти на хартиена винетка в електронна, засечено от системата, не се дължи на бъг.\r\n\"В момента кол центърът не работи, но ще започне работа от следващата седмица. Дотогава, шофьорите могат да звънят на телефоните на АПИ\", увери Антонов.", "date": "2019.01.04", "title": "Директорът на Тол-а: Няма проблем с е-винетките! "}
{"url": "https://www.dnes.bg/football/2019/01/04/slavisha-stoianovich-postavi-ultimatum-na-levski.398206", "text": "Славиша Стоянович продължава усилено да прави еквилибристики в опитите си да избяга от Левски. \r\n„Меридиан мач\" научи, че сърбинът, който има словенски паспорт, сега е обявил пред шефовете на „Герена\", че ще остане на поста си при едно условия - в клуба работа да започне като директор Павел Колев.\r\n \r\nПрипомняме, че Стоянович вече е приел оферта от националния отбор на Латвия. Той обаче е обвързан с Левски до края на сезона, а федерацията на балтийската държава не иска да плаща за неустойка.\r\n \r\nСърбинът вече пробва да си тръгне с оправданието, че има висок холестерол и ще се отдаде на почивка в родината си. „Сините\" дори обмисляха да освободят треньора, за да се лекува, но точно тогава стана ясно, че това е бил трик заради оферта от Латвия, която е подкрепена с договор за 3 години.\r\n \r\nКъм днешна дата е ясно, че Славиша Стоянович ще пристигне в София за първата тренировка на Левски за годината, която е насрочена за 8 януари. Това обаче в никакъв случай не означава, че със сигурност той ще води тима до края на сезона.\r\n \r\nОт „Герена\" разкриха, че към днешна дата сърбинът е бесен от факта, че настоящият оперативен шеф в Левски Красимир Иванов все още не се е разбрал с ненужните за прекратяване на договорите им.\r\n \r\nНа този етап е сигурно единствено, че Аймен Белаид ще си тръгне. В „черния списък\" на Стоянович обаче има още няколко имена - Филипе Нашименто, Ривалдиньо, Антони Белмонт и един от вратарите - Мартин Полачек или Божидар Митрев. Те все още са част от Левски и няма изгледи да бъдат освободени преди първия лагер.\r\n \r\nИначе въпреки много разклатеното си положение на „Герена\" Славиша Стоянович е дал и списък с футболисти, които иска в отбора. Голяма част от тях са българи от родното първенство, което е похвално, но и в тази посока Красимир Иванов не стреля особено точно, което окончателно отказало треньора от желанието до продължи да работи с настоящия изпълнителен директор.\r\n \r\n", "date": "2019.01.04", "title": "Славиша Стоянович постави ултиматум на Левски"}
{"url": "https://www.dnes.bg/cars/2019/01/04/dokyde-s-vinetkata-do-grobishtata-na-varna-i-letishteto-na-plovdiv.398199", "text": "Във Варна до гробищния парк \"Тополи\" с кола може да се пътува само с винетка. Същото важи и за летището на втория по големина град Пловдив.\r\nКметът на Варна Иван Портних ще поиска днес от премиера Бойко Борисов стикерите за жителите на селата Тополи и Константиново, както и на вилните зони около Варна да отпаднат, както това се случи в София със Северната скоростна тангента.\n\n\n\n\r\nВ морската ни столица Тополи и Константиново са част от Община Варна, но живеещите там пътуват до града по шосета, които са част от републиканската пътна мрежа. Затова в момента, за да отидат на работа, или пък да закарат децата си на училище с кола, трябва да имат винетка. \r\n                    \n                    \n                Такава е ситуацията и за варненци с адресна регистрация на север от града, тъй като и курортът Златни пясъци е на общинска територия.\r\nВарненци припомнят, че още през 2005 г., месеци след въвеждането на винетните стикери, от общината са поискали 3 отсечки от републиканската мрежа да бъдат включени в града. Това са пътищата до курортен комплекс Златни пясъци и до Тополи и Константиново. За целта табелите, указващи края на града, трябвало до бъдат преместени, а автомобилите да се движат в посочените зони, но без винетки. Това така и не станало!\r\nВ Пловдив пък проблемът с пътуването до летището се изостря и от факта, че до аерогарата няма как да се стигне с друг транспорт, освен с лека кола. \r\nВлакът, пътуващ по жп линията от Пловдив към Асеновград и обратно не спира на Летище Пловдив. \r\nСпирката \"Маврудово\", както е обявявана от БДЖ, по гарите, се намира току до входа на военната авиобаза. Качи ли се човек на трена с куфарите си и е за летището, ще трябва да върви пеша километри наред и никак не е сигурно, че ще стигне навреме за полета си. \r\nДо жп гарата в Разград гражданите на областния център също не могат да стигнат, ако нямат винетка. \r\nВ Габрово е възможно да възникнат спорове за пътуването към кв. \"Войково\", което става по пътя към Севлиево.\r\nВ Монтана пък общината от няколко години чинно си плаща винетки за сметоизвозващите автомобили, които ползват малка отсечка от държавния път, за да стигнат до депото за битови отпадъци, отдалечено само на 2 км на града. \n\r\nКметовете на Смолян и Търговище казаха за \"Монитор\", че не очакват проблеми с пътуването по републиканските пътища в чертите на градовете и всичко ще бъде, както досега. От общината в Петрич, поясниха, че нямат информация по казуса.\r\nСлед като премиерът Бойко Борисов разпореди по Северната скоростна тангента на София да не се плаща пътна такса, бе решено да се демонтират табелите за винетки на магистралната отсечка. Вчера това все още не бе направено и най-вероятно ще стане в следващите дни.\r\nЗа днес е насрочена среща между министър-председателя и ръководството на Националното сдружение на общините (НСОРБ) за решаване на казусите с винетките по републиканските шосета, минаващи през населените места.", "date": "2019.01.04", "title": "Докъде с винетката? До... гробищата на Варна и летището на Пловдив!"}
{"url": "https://www.dnes.bg/world/2019/01/04/40-gradusovi-jegi-nalegnaha-avstraliia.398203", "text": "Горещата вълна, минаваща през Австралия, обхвана днес гъстонаселените югоизточни райони, като предизвика температурни рекорди, доведе до забрана за палене на огън и породи опасения за здравето на състезателите в Откритото първенство на Австралия по тенис този месец, предаде Ройтерс.\n\r\nВ югоизточния град Мелбърн температурата достигна 42 градуса по Целзий.\n\r\nОчакваше се в по-северните райони да бъде по-топло и ветровито, което наложи забрана за палене на огън във втория по население щат Виктория.\n\r\nПреди девет години, най-смъртоносните пожари в Австралия отнеха живота на 180 души.\n\r\nЕкстремните жеги породиха опасения за здравето на участниците в Откритото първенство по тенис, започващо на 14 януари и това наложи промени в регламента - повече почивки и право на съдиите да прекъсват срещи при горещини над допустимото, пише БТА.\n                    \n                    \n                \r\nВ Хобарт, столица на близкия остров Тасмания, който обикновено е най-студеното място в страната, живакът достигна 40 градуса.\n\r\nКлипове в социалните мрежи показват оранжево небе над Хобарт вследствие на обхваналия околностите на града пожар. От района са евакуирани къмпингуващите и няма данни за ранени, съобщи Австралийската радиотелевизионна корпорация.\r\n ", "date": "2019.01.04", "title": "40-градусови жеги налегнаха Австралия "}
{"url": "https://www.dnes.bg/stranata/2019/01/04/sledpraznichno-shofior-na-lineika-hvanat-pocherpen.398197", "text": "63-годишен дупничанин шофирал линейка след употреба на голямо количество алкохол. Мъжът буквално криволичил по улиците в града.\r\nМъжът е спрян за проверка на улица \"Орлинска\" рано сутринта на 2-ри януари. Още при отварянето на прозореца водачът лъхал на алкохол, което наложило и тестването му с дрегер. Техническото средство отчело далеч не скромния резултат от 2.18 промила алкохол.\r\n\"Първоначално линейкаджията обяснил, че бил на гости при свой приятел. Празнували Васильовден и си пийнал. Най-вероятно обаче почерпката е продължила до ранните часове. Водачът си беше направо мъртво пиян. Не можеше дори да говори като хората\", обясниха запознати пред \"Монитор\".\r\n                    \n                    \n                Веднага мъжът е свален от линейката, като униформените са се обадили до ръководството на здравното заведение в Дупница, за да изпратят друг шофьор, който да прибере автомобила.\r\n\"По време на проверката 63-годишния дупничанин не е превозвал пациент и слава богу. Той спрян заради неадекватното му шофиране из улиците в Дупница. Буквално е шофирал на зиг-заг\", обясниха катаджии.\r\nВеднага след като 63-годишня мъж е дал показания пред униформените, той е освободен да се прибере в къщи, за да изтрезнее.\r\nПо случая е започнато бързо полицейско производство, обявиха от ОДМВР - Кюстендил.\r\n ", "date": "2019.01.04", "title": "Следпразнично: Шофьор на линейка хванат почерпен"}
{"url": "https://www.dnes.bg/stranata/2019/01/04/blysnaha-velosipedist-myjyt-izpadna-v-koma.398218", "text": "45-годишен велосипедист е в болница с черепно-мозъчна травма и опасност за живота, след като бе блъснат от кола на пътя между габровските села Враниловци и Янковци, съобщи полицията.\n\n\r\nПроизшествието е станало около 18:30 ч. в четвъртък в района на бензиностанция. Сеат с габровска регистрация, управляван от 28-годишен водач, ударил велосипедиста от с.Гъбене.\r\nВодачът на леката кола е изпробван за алкохол, пробата е отрицателна. \r\nНа местопроизшествието е извършен оглед. Причините за катастрофата са в процес на установяване. Започнато е досъдебно производство.", "date": "2019.01.04", "title": "Блъснаха велосипедист, мъжът изпадна в кома"}
{"url": "https://www.dnes.bg/obshtestvo/2019/01/04/planinski-drami-zatvorena-hija-izmryznal-turist-koi-prav-koi-kriv.398196", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКритична ситуация на Черни връх навръх Нова година. Решението на група приятели да посрещнат 2019-а там завърши със спасителна операция, след като хижарите не допуснали един от тях да се стопли в заслон Черни връх.\r\nДимитър Кенаров, Кирил Радев и приятелите им и друг път са посрещали Нова година в планината. Няколко дни преди 31 декември Димитър Кенаров се обажда в хижата на Черни връх. Оттам му обясняват, че планират посрещане на новогодишната нощ в семеен кръг. Въпреки това приятелите тръгват, успокоени, че при критична ситуация, ще има кой да им помогне.\r\nДокато четирима правят похода от Алеко, Кирил Радев започва крос от центъра на София. Категоричен е – с добра подготовка. В края на маршрута си Кирил се блъска в заключената врата на хижата. Започва да трепери. Пристигат и приятелите му. Той показва признаци на хипотермия.\r\n                    \n                    \n                Димитър моли хижарите да го пуснат. Среща отказ и то няколко пъти. Записва разговорите с телефона си.\r\nВ крайна сметка звъни на Планинската спасителна служба. Те се обаждат в заслона и вратите се отварят. Малко след това на място пристигат и спасителите.\r\nХижата на Черни връх е собственост на Българското туриститечско дружество. Те я отдават под наем, но с ясни правила в договора – вратата трябва да е отключена 24 часа, 365 дни в годината.                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСпоред алпиниста Дойчин Василев често се случват подобни ситуации.\r\n\"Планините са опасни – те не са подходящи за човешко присъствие. Един турист трябва да е наясно с опасностите, които го очакват\", обясни той пред .\r\nБлагодарение на Планинската спасителна служба случаят на Черни връх е с щастлив край.\r\n\"Забелязвам тенденция младите да подхождат с агресия и винаги да търсят вината у друг човек. Планината е най-честният противник, който човек може да срещне. Тя изисква уважение. Не мога да кажа доколко са били подготвени закъсалите туристи на Черни връх. Но на Запад няма затворени хижи и заслони. Дори има касички за събиране на пари. Не би трябвало хижарите да бъдат санкционирани. Планинарската етика изисква да се окаже помощ на бедстващия\", подчерта той.\r\nОт Българския туристически съюз обясниха, че стопаните на заслона ще бъдат уволнени. Според правилника на БТС за хижната дейност е записано, че всички високопланински хижи трябва да осигуряват 24 часа подслон и храна на всички туристи.", "date": "2019.01.04", "title": "Планински драми: Затворена хижа, измръзнал турист... Кой прав? Кой крив?"}
{"url": "https://www.dnes.bg/stranata/2019/01/04/remonti-v-rakovski-papata-kaca-s-helikopter-na-6-mai.398227", "text": "Първо причастие от папа Франциск ще получат 40 деца от Раковски. Това ще стане при визитата на Светия отец в градчето на 6 май, който ще кацне с хеликоптер от София, пише \"\".\n\n\r\n\"Децата са 7-8-годишни и много се вълнуват, че този свят за тях момент ще бъде в присъствието на главата на Римокатолическата църква\", заяви отец Младен от храма \"Пресвето сърце Исусово\". Той призна, че готвят дарове за понтифика, които обаче трябва да са съобразени с изискванията на църквата. \r\nНа 14 януари един от свещениците в Раковски отец Димитър ще посети Ватикана, за да получи подробни указания за посещението на папа Франциск. Там ще му бъде разяснено какви песни ще се пеят, времетраенето на богослужението, както и какъв трон да се изработи за светия отец.\r\n                    \n                    \n                При визитата на папа Йоан Павел Втори в Пловдив през 2002 г. беше направен трон, чиито крака завършваха с лъвски лапи.\r\n\"Готвим се усилено. Цял папа на крака ни идва, това е грандиозно събитие, което се случва веднъж в живота\", вълнува се и кметът на Раковски Павел Гуджеров. Градчето, съставено от три квартала - Генерал Николаево, Секирово и Парчевич, е населявано от най-голямата католическа общност у нас.\r\nПреди Коледа правителството отпусна на община Раковски 2,5 млн. лева за папската визита. С парите ще бъдат благоустроени 9 улици, които никога не са виждали асфалт. В момента върви процедура за избор на изпълнител и ако няма обжалване, стартира работата.\r\n\"Ще бъдат изградени тротоари и положена настилка, тъй като в момента са на пръст\", посочи кметът.\r\nТой очаква поне 50 000 да дойдат в Раковски от страната и чужбина. Още преди да стане ясно, че Светият отец ще гостува, площадът и централната част на градчето били преобразени с 1 млн. лева. Премахната е старата настилка, оформени са градинки, направено е ново осветление и е изграден сух фонтан. \r\nСамият Гуджеров призна, че чака списък със задачи. В края на м.г. при него дошла делегация, начело с папския нунций и шефката на премиерския кабинет Румяна Бъчварова да уточнят детайли по посещението.\r\n\"Всичко ще освежим и лъснем до блясък\", зарича се Гуджеров. Папа Франциск ще посети храмовете в кв. Генерал Николаево и в Секирово. Понеже ще пристигне и ще отлети с хеликоптер, не се предвижда той да посети Пловдив, въпреки желанието на местната власт.", "date": "2019.01.04", "title": "Ремонти в Раковски: Папата каца с хеликоптер на 6 май"}
{"url": "https://www.dnes.bg/cars/2019/01/04/bmw-razkri-8-series-ot-druga-planeta.398226", "text": "Вече повече от 25 години подразделението BMW Individual Manufaktur предлага забележителни решения за оборудването на автомобилите на марката, а също така специални модели и спиращи дъха уникати. Всички те са с неподражаем дизайн и са облагородени с най-фините и ценни материали на света.\r\nПоредният такъв автомобил е купето M850i xDrive Night Sky. Машината неслучайно беше представена през нощта на 3 срещу 4 януари 2019 г. - тогава астрономите очакват изключително интензивен метеоритен дъжд. С този автомобил експертите от BMW Individual Manufaktur излизат извън пределите на земното кълбо и вкарват звездното небе в автомобила, като с това разкриват едно ново измерение на ексклузивността.\n                    \n                    \n                \r\nС обработката на материали, се създава една колкото иновативна, толкова и уникална естетика, с което за пореден път измества границите на възможното при оформлението на интериора на един автомобил. Метеоритният каменен материал е монтиран по цялата декоративна бленда на средната конзола, по бутона Старт/Стоп на V8 двигателя, по селектора на 8-степенната трансмисия Steptronic и тъч контролера на системата за управление iDrive.\r\nЛайстните на праговете, освен с осветено обозначение на модела, са украсени и с инкрустации от метеоритен материал. Така BMW Individual M850i xDrive Coupe Night Sky се превръща в символ на лукса и ексклузивността на топ-ниво.\n\r\nВ допълнение към интеграцията на метеоритен материал върху уредите за управление оформлението на множество елементи в интериора и екстериора на спортния автомобил е ориентирано към визия, която в естествена форма се среща по извънземните обекти. Избраните за това компоненти са с характерната за метеоритите структура.\r\n", "date": "2019.01.04", "title": "BMW разкри 8-Series от друга планета"}
{"url": "https://www.dnes.bg/obshtestvo/2019/01/04/shofiori-injeneri-medici-uchiteli-glad-za-kadri-v-sofiia.398173", "text": "65.1% от работодателите ще наемат нов персонал през следващите 12 месеца. Данните са от второто анкетно проучване на Агенцията по заетостта сред работодателите.\r\nТо е проведено онлайн през втората половина на 2018 г. съвместно с Комисиите по заетост в 28-те административни области.\r\nПолученият резултат е с 4,1 процентни пункта повече спрямо проведеното първо проучване през февруари 2018 г. и очертава тенденцията за увеличаване на търсенето на кадри през 2019 г., съобщиха от агенцията. \n\r\nВ проучването са се включили общо 5 708 работодатели, като 2 496 от тях са избрани на случаен принцип от предварителна извадка. \n\r\nДанните показват, че 75% от анкетираните работодатели имат намерение да предложат през следващите 12 месеца постоянна заетост на новите си работници. Изцяло сезонни работници ще търсят едва 6%, което е знак, че дори в типично сезонни икономически области фирмите имат намерение да задържат целогодишно наетия персонал.\n                    \n                    \n                \r\nНай-голям брой свободни позиции са заявени в административните области София-град, Пловдив, Варна и Бургас, като свободните работни места в София-град са най-много (4 пъти повече от другите изброени области). Най-резервирани пък са работодателите в областите Разград, Видин, Кюстендил, Силистра, Монтана, Перник, Търговище и Ямбол.\n\r\nНад 50% от свободните позиции са за 20 от предложените 183 професии. Сред тях са машинен оператор (17 176), продавач – консултант (16 825), строител (12 333), камериер (10 490), готвач (9 454), помощник в строителството (8 109), оператор в производството на облекло (7 674). \r\nТърсят се още сервитьор-барман (7 524), заварчик (7 426), работник в хранително-вкусовата промишленост (7 529), строител монтажник (6 919), електротехник (6 616), шивач (6 371), охранител (6 172), строителен техник (5 910) и др.\n\r\nПрез следващите 12 месеца  ще се търсят и нови работници с професии, изискващи висше образование или специфична правоспособност. Сред тях най-търсени ще са шофьорите (заявени общо 5 619 необходими кадри за тежкотоварен, международен, автобусен, селскостопански и др. видове транспорт).\r\nНад 12% от общия брой на заявените потребности са търсените инженери, както и специалистите в здравеопазването (лекари, медицински сестри, медицински специалисти, рехабилитатори и др.), над 10% пък са необходимите специалисти за образователната система, около 4,5% са ИКТ специалистите.\n\r\nСред работници без квалификация най-търсени през 2019 г. ще са кадрите в преработвателната промишленост, следвани от тези в добивната промишленост и селскостопанските работници.\n\r\nКъм момента работодателите предпочитат наличието на личностни качества, а за придобиването на професионални умения разчитат на работния процес – над 4/5 от анкетираните (83,1%) търсят в кандидатите умения за самоконтрол и дисциплина, 61,8% - за работа под напрежение и 57,5% държат на знанията по здравословни и безопасни условия на труд. Административните умения, уменията за работа с клиенти, за внедряване на стандарти и системи за управление на качеството са желани от по-малко от половината анкетирани.\n\r\nОт 8-те ключови компетентности по Европейската рамка най-предпочитани са се оказали уменията за инициативност и предприемачество (35% от запитаните), за общуване на роден език (близо 1/5 от анкетираните) и уменията за учене с 9,6%, а компютърните и чуждоезиковите умения остават на по-задни позиции в предпочитанията.\n\r\nОоколо три четвърти от работодателите, участвали в допитването, посочват, че след 3 години ще се нуждаят от близо 30 000 специалисти с висше образование. От изброените в анкетната карта професионални направления най-голям дял заемат инженерите по електротехника, електроника и автоматика (12%), следвани от машинните инженери (11%), специалистите по информатика и компютърни науки, комуникационна и компютърна техника (9%). Най-малко потребности анкетираните са заявили за висшисти от направления \"Право\" и \"Химични технологии\" – 1% от всички висшисти, следвани от \"Общо инженерство\" – 4%.\r\nПопулярните направления като \"Икономика\", \"Администрация и управление\" и \"Туризъм\" са в средата на класацията със 7-8%.\n\r\nВ следващите 3 години се очертава значително по-голямо търсене и за средни специалисти. Над 81 000 работници с такава подготовка ще са необходими в изброените в анкетата 40 професионални направления. Като най-необходими се очертават тези в производствените технологии – текстил, облекло, обувки и кожа (над 9 000 работни места), следват строителните специалисти (с близо 8 000 работни позиции), около 5 000 броя са специалистите по машиностроене, металообработка и металургия и специалистите по хранителни технологии.\r\nСимволично ще е търсенето на средни специалисти в химичните технологии, денталната медицина, медицинската диагностика, финансите, банковото и застрахователното дело, счетоводството и данъчното облагане, минното дело и горското стопанство.", "date": "2019.01.04", "title": "Шофьори, инженери, медици, учители... Глад за кадри в София!"}
{"url": "https://www.dnes.bg/obshtestvo/2019/01/04/bnb-s-moneta-za-plovdiv-evrostolica-na-kulturata.398246", "text": "\n\r\nОт 7 януари  Българската народна банка пуска в обращение сребърна възпоменателна монета \"Пловдив – Европейска столица на културата\". Цената на монетата е 78 лева.\r\nМонетата ще се продава в Българската народна банка – на две каси на пл. \"Княз Александър I\" № 1 и на четири каси в Касов център на БНБ на ул. \"Михаил Тенев\" № 10, както и в офиси и клонове на Банка ДСК ЕАД, Първа инвестиционна банка АД, Райфайзенбанк (България) EАД и Тексим Банк АД.\r\nВ периода от 7 януари до 9 януари 2019 г. включително всеки клиент (физическо или юридическо лице) ще може да закупи от Българската народна банка до 2 броя монети, след което възпоменателната монета \"Пловдив – Европейска столица на културата\" ще се продава без ограничения.", "date": "2019.01.04", "title": "БНБ с монета за \"Пловдив - Евростолица на културата\""}
{"url": "https://www.dnes.bg/stranata/2019/01/04/novogodishen-urojai-38-godishna-dade-na-apashi-30-bona.398209", "text": "38-годишна жена от Гоце Делчев е станала жертва на телефонна измама със сумата от 30 000 лв, съобщиха от ОДМВР – Благоевград.\r\nСигналът към полицията е подаден на 3 януари около 12:50 часа от потърпевшата.\r\nТя съобщила, че непознато за нея лице, което се е представило за полицейски служител ѝ поискал по телефона пари като съдействие за залавяне на телефонни измамници.\r\nПо случая е образувано досъдебно производство.\r\nМВР-Благоевград призовава гражданите за повишено внимание и проява на мнителност по отношение на лица, които чрез телефонно обаждане ги заблуждават.\r\nЗа предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки е необходимо гражданите веднага да се свържат с близки, роднини или съседи и веднага да позвънят на тел. 112 (избира се безплатно).", "date": "2019.01.04", "title": "Новогодишен урожай! 38-годишна даде на апаши 30 бона"}
{"url": "https://www.dnes.bg/stranata/2019/01/04/chudo-krai-chuprene-ski-zona-700-dka-14-pisti-v-bedniia-severozapad.398211", "text": "Чупрѐне е село в Северозападна България, в подножието на Стара планина. То е административен център на община Чупрене, област Видин. Населението му е около 523 души. Разположено е на 20 километра от град Белоградчик и на 70 километра от град Видин. Намира се на 13 километра от границата с Република Сърбия в район, залесен предимно с букови и иглолистни гори. Климатът е типичен за планинските райони – топли дни и прохладни нощи.\r\nНова ски зона ще бъде издигната именно там. Върховният административен съд е отхвърлил окончателно жалбата срещу еколоценката на Общия устройствен план на бъдещетата туристическа и ски зона \"Миджур\".\r\nЖалбата бе на Асоциацията на  парковете в България (АПБ), ръководена от Тома Белев. АПБ е член и на  коалицията \"За да остане природа в България\", която е едно с политическа  партия \"Зелените\".\r\n                    \n                    \n                \"Еколозите\" блокираха чрез съдебни жалби всички инвестиционни намерения в  зимния туризъм в България. В случая на ски зона \"Миджур\" екологичната  оценка е готова от август 2017 г., а окончателното решение на ВАС е от  27 декември 2018 година.\r\nВ мотивите си магистратите са категорични, че твърденията на АПБ за  нарушение на две европейски директиви и Закона за биоразнообразието са  неоснователни – експертният екип, изготвил оценката, е спазил всички  нормативни актове, пише в. \"Монитор\".\r\nПо този начин най-бедния регион в Европа може да се сдобие с модерен зимен курорт.\r\nПо план ски зона \"Миджур\" трябва да е на площ от 700 декара, с 14 трасета за алпийски ски спорт с обща дължина 16 км. Заложено е създаването на три учебни плаца, като площадките им ще осигуряват целодневен престой на начинаещите скиори, край тях ще има заведение в комбинация със ски училище, детска занималня, място за наем на оборудване.\r\nПредвидени са още няколко обекта – въжен парк, ролбан-трасе за зимно и лятно плъзгане с шейни върху тръбна конструкция, пейки и маси за кратковременен престой по туристическите пътеки, места за пикник, беседки. Ще бъдат създадени панорамни изгледни площадки.", "date": "2019.01.04", "title": "Чудо край Чупрене! Ски-зона (700 дка, 14 писти) в бедния Северозапад"}
{"url": "https://www.dnes.bg/sofia/2019/01/04/socialen-eksperiment-na-lov-za-gratischii.398228", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНестандартен социален експеримент. Популярните български влогъри Павел Колев и Христо Стефанов – Ицака влязоха в ново амплоа е се превърнаха в контрольори за един ден.\r\nДвамата се качиха на столичния градски транспорт и тръгнаха на лов за гратисчии. Онези без билетче не плащат глоба, а за назидание... клякат. Идеята за експериментът идва от Москва. \n\r\nПавел Колев и Ицака с усмивка отчетоха, че е необходима физическа подготовка на контрольорите в градския ни транспорт.\r\nПред  двамата признаха: \"За 4 часа разбрахме, че контрольорите не са лоши хора!\"\r\n                    \n                    \n                Христо Стефанов-Ицака отбеляза, че младите пътници гледат само в телефоните си, за което са укорявани, но преди години хората са държали вестници вместо мобилни устройства.\r\nМомчетата се надяват нередовните пътници да се замислят и експериментът им да има положителен ефект въху тях.\n\r\n ", "date": "2019.01.04", "title": "Социален експеримент: На лов за гратисчии?!"}
{"url": "https://www.dnes.bg/science/2019/01/04/i-slynchevata-sistema-izchezva-do-2-mlrd-godini.398217", "text": "Млечният път не може да се похвали с добри съседи. Оказва се, че освен опасността да се сблъска с галактиката Андромеда, на хоризонта има и друга заплаха – Големият Магеланов облак.\r\nСпоред учените, той може да се сблъска с нашата галактика и да я запрати право в дълбокия Космос или да събуди спящата черна дупка в центъра й, тя да увеличи размера си близо 10 пъти и да погълне всичко около нея.\r\nИ двата варианта едва ли ни устройват. Но не бива да се тревожим – това далеч няма да се случи скоро, а чак след 2 милиарда години. Ала погледнем ли реално е далеч по-скоро от момента, в който Андромеда ще се сблъска с Млечния път. Тази катастрофа е предвидено, че ще се случи след 8 милиарда години.\r\n                    \n                    \n                \r\nАко спящата черна дупка бъде активирана, тя ще започне да излъчва силна радиация в пространството около нея. Тези космически фойерверки няма да стигнат до планетата ни, но ще запратят Слънчевата ни система да се рее безцелно из Космоса.\r\nГалактиките като Млечния път обикновено са придружени от по-малки галактики спътници. Те обикалят мирно около домакина си в продължение на милиарди години. Но един ден може и да се случи нещо, което можем да наречем \"космически канибализъм\" - домакинът изяжда своята подчинена галактика.\r\nГолемият Магеланов облак е най-ярката сателитна галактика, която обикаля около Млечния път. Станала ни е съседка едва преди 1,5 милиарда години, а сега се намира на разстояние от 163 хил. светлинни години от нас.\r\nДосега учените мислеха, че в продължение на милиарди години, тя просто ще обикаля около нашата галактика или просто ще бъде отблъсната от гравитационното й поле и ще отлети към друг приемник.\r\nНо най-новите проучвания вещаят мрачна съдба. Големият Магеланов облак се оказва съставен от двойно повече тъмна материя, отколкото сме предполагали. С толкова голяма маса, сателитната галактика бързо губи енергия и съдбата й е просто да се разбие в своя приемник и да причини масово разрушение.\r\nИ докато за един човек, 2 милиарда години са изключително дълго време, то в космическите скали, това са като едва няколко секунди.", "date": "2019.01.04", "title": "И \"Слънчевата система\" изчезва... до 2 млрд. години!? "}
{"url": "https://www.dnes.bg/hiphop/2019/01/04/skandali-revnost-origami-to-na-bobi-vaklinov.398255", "text": " \r\n\r\nБоби Ваклинов сменя често ролите и както преследва някой загазил със скункс в ръка, така в следващия момент е на сцената.\n\r\nТри дни след настъпване на новата година той представи клипа към новата си песен \"Оригами\". Текстът е дело на самия Боби, а музиката е на Mitko beats. Видеоклипът пък е дело на Павел Симеонов.\n\r\nКлипът проследява по необичаен начин обичайните неща, които съпътстват една любовна история – скандалите, ревността, съмненията, проверката на телефони...\n                    \n                    \n                \r\nФиналът, който всъщност е начало, предлага трагична развръзка. \n\r\nТова е първи сингъл за Боби след парчето \"Сомнамбул\", което излезе в края на 2017 г. Тогава в неговия клип участва моделът Диляна Попова.\n\r\nРаппортерът вече подготвя следващия си проект, който ще бъде в тандем с VenZy.", "date": "2019.01.04", "title": "Скандали, ревност... \"Оригами\"-то на Боби Ваклинов "}
{"url": "https://www.dnes.bg/politika/2019/01/04/konservatoryt-barekov-gotov-da-otvee-na-evrovota-i-gerb.398235", "text": "Евродепутатът Николай Бареков е убеден, че може да победи и ГЕРБ, и БСП, и ДПС на предстоящия евровот и да излъчи най-много депутатите в ЕП.\n\n\r\n\"Имаме подкрепата на Европа да се създаде една силна консервативна платформа, която да има своите ярки идеологически посоки. \"Обединени консерватори\" ще бъде успешен проект, ако наистина консерваторите в България съумеем да се обединим. При благополучно завършване на преговорите, можем да се борим за първото или второто място на европейските избори\", похвали се той пред БНР.\r\nБареков смята, че неговата партия \"Презареди България\", наследник на ББЦ, е единственият признат и легитимен член на Алианса на консерватори и реформистите в Европа.\r\n                    \n                    \n                Така че заради това е подел инициативата да обедини консерваторите в България. Евродепутатът е категоричен, че консервативната ниша у нас стои абсолютно свободна.\r\nСпоред него нито от ГЕРБ, които са членове на ЕНП, нито от Патриотичния фронт, които нямат изчистен идеологически облик, могат да бъдат кандидати за тази ниша. Бареков е убеден, че идеологията на бъдещата платформа трябва да бъде много ясно изчистена.\r\n\"Консервативната ниша е една от най-старите в европейската политика и имаме в момента уникалния шанс да се противопоставим на целия неолиберален модел, който се провали гръмко през последните 20 години. Европа е една много просто устроена цивилизация, ние сме еднокултурна християнска цивилизация повече от 15 века и няма смисъл да променяме нашия религиозен и човешки облик точно сега\", категоричен е той.\r\nБареков ще кани за включване в консервативната платформа  политическите партньори, с които ББЦ се яви на европейските избори през 2014-а година.\r\nКъм момента преговорите са претърпели катастрофа единствено с ВМРО, като причината за това според него е \"сблъсък на лични интереси\".\r\n\"При тях водещият интерес е кой ще води листата - нещо, което мен не ме вълнува\", коментира евродепутатът.\r\n\"Съмишленик намерих в лицето на лидера на \"Атака\" Волен Сидеров, разговорите там се водят вече половин година, той не поставя под въпрос лични интереси, с него говорим за идеология\", заяви още Бареков.", "date": "2019.01.04", "title": "Консерваторът Бареков готов да отвее на евровота и ГЕРБ "}
{"url": "https://www.dnes.bg/zvezdi/2019/01/04/djeims-mor-golemi-iliuzii-i-opasni-efekti.398260", "text": "\r\n\n\r\nКогато не е на турне се изявява в Лондон, Холивуд, Лос Анджелис, Сидни. Само за две години е смаял публиката на пет континента. Той е истинска сензация и може да се похвали с това, че е първият британски илюзионист, изявявал се на Бродуей.\n\r\nТой е част от шоуто \"Илюзионистите\", което българската публика ще има възможност да види между 17 и 20 януари в шест спектакъла в зала 1 на НДК. Със съдействието на KEY Events ви предлагаме интервю с Джеймс дни преди гостуването му у нас.\n                    \n                    \n                \r\nПубликата може да очаква някои от най-добрите номера и най-добрите илюзионисти в света. Имаме седем мага от всички краища на Земята, всеки от които има свой уникален подход. Има наистина по нещо за всеки от семейството, моменти с хумор или такива с истинско напрежение. Аз в частност съм се специализирал в големите илюзии и по-опасните ефекти.\n\r\n\n\r\nДа, за мен е съчетание от страст и съзнателен избор. Магията ме е отвела по невероятни места по целия свят и ми е позволила да се срещна с някои наистина изключителни хора. Никога не съм искал да се занимавам с друго. Магията е моят живот.\n\r\nЧерпил съм вдъхновение от много от артистите в областта. Дейвид Копърфийлд и Дейвид Блейн продължават да имат изключително влияние над мен, тъй като те последователно преоткриха и популяризираха това изкуство с техния уникален подход и артистичния си почерк. Наистина им се възхищавам.\n\r\n\n\r\nВзех решението да следвам мечтата си да бъда илюзионист, когато бях на 14. По това време не мисля, че наистина мислех за несигурността в индустрията. Всичко, което знаех, беше, че харесвам това изкуство и искам да прекарам живота си в занимание с него. Страстта ме доведе до тази точка, където съм сега, и вярвам, че всеки успех, който съм имал през живота си, произтича от любовта към него. Това е, което ме задвижва от момента, в който се събудя. Разбира се, някои възможности не се получават докрая, животът е такъв, но докато страстта остава, ще продължавам да търся опции.\n\r\n\n\r\nО, да, бих казал този със смъртоносната резачка на Дейвид Копърфилд.\n\r\nТова ми дава възможност да накарам хората да мечтаят, връща ги в момента, в който са били деца, когато всичко е възможно. За мен това е нещо много специално, което можеш да предложиш на някого. Живеем в свят, който се опитва да обясни всичко, но мистерията е тази, която ни държи заинтересовани да се развиваме. Мистерията е това, което винаги търсим и което ни тегли към изкуството на илюзията. Всеки, който е привлечен, може да се опита, разбира се, изисква се постоянство, както в повечето хубави неща.\n\r\n\n\r\nЗа мен това е свободата в креативния процес. Голям фен съм на изкуството, музиката и модата. Тези интереси са ми помогнали да създам свой собствен стил в индустрията. Това не е само начин на живот и начин да изразя себе си, но и форма на изкуство, която ми позволява да изследвам страстта си и да съм креативен без ограничения.\n\r\nНай-големият ми успех до момента е фактът, че имам над 100 милиона гледания в YouTube и съм се изявявал на Бродуей.\n\r\n\n\r\nНикога не съм посещавал страната ви. След като прекарах последните 10 години в пътешествия, винаги съм нетърпелив и развълнуван да откривам и да придобивам знания за нови места. Обичам да се срещам с нови хора и да уча за тяхната история. \n\r\n\n\r\nНа всеки четири години се провеждат световните състезания, да ги наречем Олимпийските игри по магия, на Международната федерация (FISM). Това позволява на магове от цял свят да се събират, да обменят опит, да се съревновават. През 1982-а Васил Николаев, известен като Орфи, печели награда в категорията сценична илюзия. Той е изградил име в историята на това изкуство и завинаги ще остави следа.\n\r\n\n\r\nЕдин маг никога не разкрива тайните си. Елате и ще видите, няма да го забравите.", "date": "2019.01.04", "title": "Джеймс Мор – големи илюзии и опасни ефекти"}
{"url": "https://www.dnes.bg/obshtestvo/2019/01/04/i-shefyt-na-tol-a-razvalia-sedianki-aide-da-izlizame-che-shte-ni-nalaziat.398243", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКлип със скандално изказване на шефа на Националното тол управление разбуни обществото.\r\nСлед края на брифинга в четвъртък Антон Антонов подканя свой колега да си тръгват по-бързо, преди да им бъдат зададени неудобни въпроси с думите: \"\".\r\nЗаписът бе качен в социалните мрежи и предизвика остри реакции, предаде .\n\n\n\r\nДокато от АПИ и Националното тол управление гарантират, че непрекъснато работят по отстраняването на проблемите с електронните винетки, които изникват на всяка крачка, потребителите на услугата я видяха по нов начин. И реагираха с карикатури.\r\n                    \n                    \n                На една от тях се вижда машина с китайското знаме, която е стъпила на тъмната част на Луната и явно търси винетка. Но подписана от АПИ табела предупреждава, че стикери няма.\r\nНа друга карикатура чиновници се питат как да нарекат отсечката, която свързва Северната и Южната дъга на Околовръстното шосе. Математическите термини им убягват, а единственият, който дава правилен отговор, бива изхвърлен през прозореца.\r\nСлед като пък столичани се възмутиха, че част от Околовръстното шосе на София влиза в участъците, за които се изисква винетка, премиерът Бойко Борисов разпореди по участъка да не се плаща пътна такса, бе решено да се демонтират табелите за винетки на магистралната отсечка.\r\nОказа се, че това не е единственият подобен участък у нас. Жителите на Варна, Габрово, Пловдив и десетки други градове също се сблъскват с подобни абсурди. Борисов чака исканията им, до 2-3 седмици.", "date": "2019.01.04", "title": "И шефът на Тол-а разваля седянки: Айде да излизаме, че ще ни налазят..."}
