{"url": "https://www.dnes.bg/mish-mash/2018/09/10/imate-malki-gyrdi-kupete-si-teniska-tazi-teniska.387419", "text": "Имате ли комплекс заради малките си гърди? Чудите ли се какво да направите, за да ги уголемите? Фирма в Япония има идеалното решение за вас - тениска от ново поколение.  \r\nЧудите се по какъв начин една дреха уголемява гърдите ?! Всъщност няма как да го направи, но поне може дас създаде оптична илюзия за по-пищен бюст. \r\n \r\nВърху предната част на бялата тениска, която иначе е съвсем обикновена, има специална щампа (нещо като сиво-синя решетка), която постига нещо като изкривяване на образа и създава въпросния ефект, пише \"Daily Mail\". \r\n \r\n\"Имам нужда от тази тениска\", пише потребителка като коментар под артикула, който се продава в няколко различни сайта на цена от 15 до 28 евро. Друга пък добавя: \"Хубава идея за малките гърди, но хората ще ме питат защо нося една и съща тениска всеки ден\". \r\n \r\nЗа момента продуктът се радва на сериозен интерес от страна на жените в Япония. \r\n \r\nИновативната тениска стана хит в социалните мрежи след като известна японска влогърка Сакура Инагаки Саки публикува ревю за нея. ", "date": "2018.09.10", "title": "Имате малки гърди, купете си тениска! Тази тениска "}
{"url": "https://www.dnes.bg/notifikacii/2018/09/10/sled-piianski-skandal-ubiistvo-v-pleven.387413", "text": "Плевенски криминалисти са разкрили извършител на убийството на 52-годишен мъж от Плевен, съобщиха от МВР.\r\nПо първоначална информация инцидентът е станал след възникнал скандал и след злоупотреба с алкохол. \r\nСпоред разследването извършител е 27-годишен от Плевен. Заподозреният е задържан за 24 часа.\r\nСигнал за инцидента е получен вчера около 8:00 часа на телефон 112, че на плевенската улица \"Мрамор\" е намерен мъж в безпомощно състояние. Незабавно са изпратени полицейски служители, които са установили самоличността му. Екип на ЦСМП е констатирал смъртта.\r\nПри направения оглед са установени разкъсно-контузни наранявания в областта на шията и главата. Трупът е закаран за аутопсия. Образувано е досъдебно производство.", "date": "2018.09.10", "title": "След пиянски скандал – убийство в Плевен"}
{"url": "https://www.dnes.bg/notifikacii/2018/09/10/konfliktyt-v-siriia-dostignal-finalna-faza.387439", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Конфликтът в Сирия достигна до своята финална фаза, която ще е най-ожесточената. Вижда се едно разделение на цяла Сирия. Затова беше и срещата на върха между Иран, Русия и Турция. Всичко това обаче е доста опасно за ЕС.\n\r\nТака бившия зам.-външен министър Милен Керемедчиев коментира в \"Денят ON AIR\" тристранната среща на върха между лидерите на Русия, Турция и Иран. На нея се реши съдбата на последната бунтовническа крепост в Сирия – Идлиб.\n Според Керемедчиев в момента в Сирия всички сили са се вкопчили в последното парче земя и просто ние трябва да проследим в кои ръце ще попадне.\n                \n                \r\n\"Военните формирования в момента са съсредоточени в района на Идлиб. Ще има много жертви в борбата за тази област - както от военните, така и от цивилните. Ще има и най-вероятно нова миграционна вълна. Става въпрос за десетки хиляди. Трябва да се види колко от тях ще тръгнат към Турция и колко към ЕС\", категоричен е бившия зам.-външен министър пред .\n\r\nПо думите му не може да се говори за конкретен брой на бежанците, които ще тръгнат към Европа, но отново Ердоган ще извива ръцете на европейските лидери и отново ще се опита да шантажира Европа, както и да иска пари.\n\r\n\"Турция е изпаднала в изключително тежко положение. Ердоган ще се възползва от всеки един конфликт за финансови облаги. Липсата на новина от срещата в Техеран е най-голямата новина. Щом не излезе нищо, значи е имало координиране на действията в Сирия. Планът за подялба на контролираните територии в самата Сирия вече е направена\", обясни още експертът.", "date": "2018.09.10", "title": "Конфликтът в Сирия достигнал финална фаза"}
{"url": "https://www.dnes.bg/stranata/2018/09/10/pojar-izpepeli-apartament-v-ruse.387428", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Пожар горя в Русе днес по обед. Огънят изпепели апартамент, в който са живеели баща и син.\r\nДвамата мъже са спасени, а пожарът е потушен от два екипа огнеборци. Сигналът е подаден от хора, които са видели излизащите от прозорците пламъци, пише Bulgaria ON AIR.\r\nС помощта на пожарникарите синът успял да изкара 90-годишния си трудноподвижен баща навън.\r\nХората от съседните апартаменти са в шок, тъй като жилищата им са опушени и наводнени, а нямат застраховки.\r\n ", "date": "2018.09.10", "title": "Пожар изпепели апартамент в Русе"}
{"url": "https://www.dnes.bg/cars/2018/09/10/cial-grad-kato-fen-klub-imotski-vypros-na-chest-da-karash-mercedes.387396", "text": "\r\nВ Имотски няма кой знае какви блага и забележителности. Обаче наистина забележителни са возилата по улиците на хърватския град, защото нищо не е на такава почит като \"Мерцедес\"-а.\r\nЗа хората в градчето е въпрос на чест да караш \"Мерцедес\", а дъщеря ти да се омъжи за човек без \"Мерцедес\"е срам за семейството.\r\n\"За мен Мерцедесът е цар на пътищата\", споделя пред \"Deutsche Welle\" Мариан Куртович, един от ентусиастите.\r\n                    \n                    \n                Иван Топич е друг страстен любител на германския автомобил. Той притежава 13 автомобила, но не пипа нищо по тях, защото в крайна сметка си има специалисти.\r\nКъде на шега, къде съвсем сериозно казва, че дъщерите му не може и да си помислят да доведат у дома мъж без култовото возило. А синът му... синът му е дори заченат в \"Мерцедес\". \r\n", "date": "2018.09.10", "title": "Цял град като фен клуб: Имотски – въпрос на чест да караш \"Мерцедес\""}
{"url": "https://www.dnes.bg/obrazovanie/2018/09/10/kyde-e-moderniiat-uchitel-zashto-ima-chinovnici-tam.387440", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Идва началото на учебната година, а с това и проблемите в образованието. Ще бъдат ли запълнени свободните учителски места в страната? Липсата на качествени кадри все още не е преборена като проблем. \n\r\n\"Проблемът на образованието не може да бъде решен на равнище министерство. Това е национален проблем. Освен пари, учителите имат нужда от уважение. Те трябва да бъдат гъвкави и в крак с новостите. Трябва да се махнат чиновниците от образователната система. Липсва модерният учител\", подчерта бившият просветен министър проф. Тодор Танев. \n\r\nВ студионо на \"Денят ON AIR\" гостът поясни, че професията учител трябва да бъде призвание. Това по негови думи означава да може човек да накара учащия да бъде заинтересован от това, което учи. \n                    \n                    \n                \r\n\"Да го накараш да му е интересно това, което не му е. Трябва да му влезеш в душичката. Не може един урок да е един и същ за всички ученици. Различните хора имат различен житейски произход. Родителите също трябва да бъдат впрегнати в образованието на децата. И на тях трябва да им е интересно\", отбеляза той пред. \r\n ", "date": "2018.09.10", "title": "Къде е модерният учител, защо има чиновници там? "}
{"url": "https://www.dnes.bg/notifikacii/2018/09/10/spipaha-myj-i-jena-alo-apashi-zavlekli-sedem-dushi.387422", "text": "Полицията арестува мъж и жена в Елхово за телефонни измами. \r\nЗа пет месеца те са излъгали седем души, които са им дали различни суми, съобщиха от полицията. \r\nДвамата мошеници са ощетили възрастните хора от региона на Ямбол с около 58 000 лева.\r\nСхемите, които са използвали са две - пари за спешна операция на близък или помощ на полицията да залови телефонни измамници.", "date": "2018.09.10", "title": "Спипаха мъж и жена ало апаши, завлекли седем души "}
{"url": "https://www.dnes.bg/obshtestvo/2018/09/10/bylgarinyt-iskal-po-zdrava-i-silna-ryka-vyv-vlastta.387441", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Премиерът Бойко Борисов обяви номинациите на новите министри, които най-вероятно ще застанат на овакантените министерски кресла, а именно - главният секретар на МВР Младен Маринов да оглави вътрешното министерство, зам.-министъра на икономиката да поеме транспорта, а регионалното министерство да оглави зам.-председателя на регионалната комисия в парламента Петя Аврамова. И трите номинации са на ГЕРБ. \n\n Според политолога Димитър Ганев в политическата култура на българина е закодирано да се търси по-здрава и силна ръка в управлението, която да контролира всичко. \n\r\n\"У нас има и голяма персонификация на властта. Всеки българин иска да знае кой отговаря за нещата, да знае накъде да насочи погледа при проблем. Оставките бяха реакция, отговор на възникнало обществено напрежение. Като причина за оставките беше използван инцидентът край Своге. Все пак преди тази катастрофа в тези министерства се беше натрупало напрежение\", категоричен е Ганев в \"\". \n                    \n                    \n                \r\nТой е на мнение, че външната политика на Борисов вече се изчерпа, а сега ракурсът трябва да се смени. \n\r\nПо думите на политолога доц. Мария Пиргова патриархалното управление на премиера Борисов е факт. \n\r\n\"Напрежението се роди от компанията \"Трейс\". Населението в Своге вече знае защо пътят беше некачествен, защо институциите са дали положителни оценки и т.н. Много завои не могат да е вземат, защото обществените поръчки в България се раздават по подобен начин. Има огромна нужда от смяна на философията на управление\", обясни Пиргова. \n\r\nТя коментира още, че няма алтернатива на управлението, а Румен Радев все още не е сигурен дали ще направи партия или не. \n\r\n ", "date": "2018.09.10", "title": "Българинът искал по-здрава и силна ръка във властта"}
{"url": "https://www.dnes.bg/notifikacii/2018/09/10/bulgargaz-iska-po-skyp-priroden-gaz-s-14.387436", "text": "\"Булгаргаз\" прогнозира 14% поскъпване на синьото гориво от октомври, съобщиха от компанията.\r\nДружеството предложи на КЕВР да утвърди цена на природния газ за четвърто тримесечие на 2018 г. в размер на 456,65 лв./хм3 или в размер 43,41 лв./MWh (без цени за достъп, пренос, акциз и ДДС). Това е с около 14% повече в сравнение с третата четвърт на годината. \n\r\nОбщественият доставчик обяснява увеличението с очакваните по-високи доставни цени на природния газ от внос, по-високия курс на щатския долар спрямо лева, както и в резултат на акумулирания ефект от утвърдената продажна цена от юли, която според \"Булгаргаз\" е по-ниска от разходите за доставка.\r\nЦената на синьото гориво вече се вдигна с близо 11 на сто от юли.\r\nОкончателното решение за цената е на КЕВР. По правило при корекция в цената с повече от 5%, това се отразява и на тарифите на парно и топла вода.\r\n ", "date": "2018.09.10", "title": "\"Булгаргаз\" иска по-скъп природен газ с 14%"}
{"url": "https://www.dnes.bg/notifikacii/2018/09/10/rusiia-ukraina-studenata-voina-v-azovsko-more-stava-goreshta.387399", "text": "Ескалацията на руско-украинското противопоставяне в Азовско море води до заплаха от военен сблъсък. Киев заяви, че прехвърля в басейна \"с цел защита на пристанищата си\" бронирани артилерийски катери, които вече бяха забелязани в порт Бердянск. Властите на непризнатата Донецка народна република (ДНР) предупреждават за възможен пробив на украински сили в района на пристанище Мариупол. Американски експерти призовават за изпращане на сили от САЩ, които да \"деблокират\" Керченския проток. Ако започне конфликт, ще пострадат и руските товаропотоци през Азовско море, пише Михаил Сергеев, \"Независимая газета\".\n\r\nРусия и Украйна избягваха досега въоръжени сблъсъци в Азовско море - твърде чувствителна зона на противопоставяне и за Киев, и за Москва. Ситуацията обаче може да се промени след подсилването на украинското военноморско присъствие в Азовско море с явната дипломатическа подкрепа на САЩ. В края на миналата седмица в пристанището на украинския град Бердянск бе стоварен първият украински брониран катер \"Гюрза-М\", доставен до морето с автомобилно ремарке.\n                \n                \r\nПо данни от Генщаба на Украйна и командването на военноморските сили (ВМС), които цитира \"Украинският военен портал\", в най-скоро време в азовската акватория ще бъдат доставени три малки артилерийски катера. До края на 2018 г. силите на Киев планират да изградят там пълноценна морска база за ВМС на Украйна и да разгърнат един дивизион катери. А украинският Съвет за национална сигурност и отбрана взе решение да засили военното присъствие на страната в Азовско море и да подсигури на частите за брегова отбрана най-нови високоточни ракетни оръжия, напомня РИА Новости.\n\r\nКиев ескалира конфликта с очевидна дипломатическа подкрепа от САЩ. В края на август Държавният департамент заяви официално: \"Съединените щати осъждат създаваните от Русия притеснения за международното корабоплаване в Азовско море и Керченския проток. От април Русия е задържала стотици търговски кораби, а през последните седмици е спряла най-малко 16 такива, пътували за украински пристанища\". \"Действията на Русия, възпрепятстващи корабоплаването, за пореден път сочат, че продължава кампанията, целяща да подкопае и дестабилизира Украйна, и че се пренебрегват международните норми\", заяви Вашингтон.\n\r\n\"Независимая газета\" прогнозира това развитие седмица преди изявленията на Държавния департамент (вж. броя от 22.08.18). По същия начин днес можем да предскажем, че е твърде вероятно да влязат в пряк сблъсък руски и украински въоръжени моряци. Новите украински катери в Азовско море са въоръжени с по две 30-милиметрови автоматични оръдия, гранатомети, картечници и противотанкови управляеми ракети.\n\r\nВ момента Москва и Киев са обвързани с договора от 2003 г. за правния статут на Азовско море и Керченския проток, който ги определя като вътрешни води на Русия и на Украйна. Сега обаче Киев се кани да разтрогне този договор, да начертае граница и да премахне статута на Азовско море като вътрешна акватория.\n\r\nУкраинският външен министър Павло Климкин заяви във вторник, че Киев смята да преразгледа статута на морето без участието на Русия.\n\r\n\"Сега се опитваме да насочим партньорите си към целта Азовско море да бъде признато в политически и юридически план за обикновено териториално море\", цитира думите на Климкин агенция УНИАН. Фундаментална грешка е според него, че в Азовско море не е била делимитирана държавната граница между Украйна и Русия.\n\r\nКонфликтът заради подялбата на Азовско море впрочем не е от днес. Още преди 15 години шефът на кремълската администрация Александър Волошин заяви на брифинг с ограничен кръг украински журналисти, че Русия била готова да хвърли атомна бомба върху спорния тогава остров Тузла - претенциите на Киев върху него пречели да се уредят споровете за Азовския басейн. По-късно бе обявено, че се е шегувал.\n\r\nДнес акваторията на Азовско море може да стане част от театър на военни действия и в случай, че се изостри конфликтът на Киев с непризнатата ДНР. По данни на опълченците киевските силови структури смятат \"да осъществят три удара\". Според ДНР една от атаките може да се насочи към селището Широкино край Азовско море. Силите на Донецк вече са отигравали операции със стоварване на десант от азовската акватория.\n\r\nЗам.-командващият оперативното командване на ДНР Едуард Басурин съобщи в неделя, че опълченците организират от 11 септември военни маневри с участието на 300 единици техника и 4000 души личен състав. \"Всички учения ще протичат на онези разстояния от разграничителната линия, които са затвърдени с Минските споразумения“, подчерта Басурин.\n\r\nРуско-украинското противопоставяне в Азовско море може обаче да стане повод за директна намеса на американците. \"Москва разполага с възможности за десантни операции по украинското крайбрежие с цел да изолира Мариупол и цялото крайбрежие на Украйна до Одеса\", смята Стивън Бланк, старши научен сътрудник към Съвета за външна политика на САЩ. Той препоръчва украинските сили да бъдат снабдени с противокорабни ракети и радари. Освен това американски експерти предлагат в Азовско море да бъдат изпратени военноморски сили на Щатите.\n\r\nИзострянето на конфликта в тази акватория създава рискове и за руски пристанища с важна функция в транспортните връзки. Миналата година примерно товарооборотът на руските морски портове в Азовско-Черноморския басейн нарасна с 10 на сто и достигна почти 270 милиона тона. Близо 88 милиона тона от тях се падаха на пристанища в Азовско море.\r\n/БТА/", "date": "2018.09.10", "title": "Русия-Украйна: Студената война в Азовско море става гореща"}
{"url": "https://www.dnes.bg/notifikacii/2018/09/10/dve-semeistva-oleknaha-sys-17-bona-v-rusensko.387416", "text": "Телефонни измамници взеха близо 17 000 лева от две възрастни семейства в Русенско, съобщиха от полицията в крайдунавския град.\r\nДвата сигнала били подадени от потърпевшите през почивните дни.\r\nПрестъпниците използвали познатата схема за съдействие на полицията при залавяне на телефонни измамници.\r\nВ първия случай 77-годишен мъж и съпругата му от Русе дали 13 000 лева. Парите били изтеглени от банкови клонове.\r\nПри втората измама 73-годишен мъж и неговата съпруга, живеещи в русенското село Тръстеник, предали на престъпниците повече от 3600 лева.\r\nПо случаите се води разследване.", "date": "2018.09.10", "title": "Две семейства олекнаха със 17 бона в Русенско"}
{"url": "https://www.dnes.bg/za-da-se-razbirame/2018/09/10/kakvo-kliukariat-za-vas-spored-ascendenta.387423", "text": "В допълнение към нашия слънчев знак, който хвърля светлина върху житейската ни съдба и характера ни, нашия лунен знак, който показва света на емоциите ни, всички ние имаме и асцендент, който представя нашите инстинктивни реакции към живота. \r\nОбикновено това е първото нещо, което хората забелязват в нас. Ето и какво е първото впечатление, което оставяте у хората, както и за какво може би те ви коментират зад гърба ви, базирано на вашия асцендент:\r\n\r\n\r\n \r\nКогато в една стая влезе човек с асцендент Овен, той веднага бива забелязан. Хората с този изгряващ знак са енергични, конкурентни и амбициозни. Те имат усещането, че са се родили, за да постигнат успех и не са в грешка. Много често колегите на такъв човек му завиждат тайно или направо изпитват неприязън към него. Те интуитивно усещат, че някой ден именно той ще им стане шеф.\r\n \r\n\r\n \r\nЧовекът с асцендент Телец обикновено мрази всичко ново и не прави нищо ново, особено ако има някакъв риск. Той е толкова постоянен и толкова много обича да се придържа до болезнено познатото, че обикновено е възприеман за доста закостенял. Приятелите на такъв човек често го смятат за скучен поне до момента, в който той не ги спаси от глупавите им, импулсивни решения.\r\n \r\n\r\n \r\nАко това е вашият асцендент, вероятно мислите, че хората ви смятат за двулични. Спокойно, това важи само за представителите на слънчевия знак Близнаци. \r\n \r\n", "date": "2018.09.10", "title": "Какво клюкарят за вас според асцендента?"}
{"url": "https://www.dnes.bg/zvezdi/2018/09/10/krasiva-i-bremenna-lili-oldridj-na-modniia-podium.387417", "text": "Лили Олдридж затвърди традицията супермодели да дефилират бременни.\r\nСлед колежката си Ирина Шейк, която се появи на модния подиум за Victoria`s Secret миналата година, Лили Олдридж представи елегантна червена рокля, част от колекцията на Brandon Maxwell. \r\nМоделът, която в момента е в пети месец, вече е с малко коремче, което бе подчертано от описващата тялото кройка на роклята.\r\n \r\nСамата Лили Олдридж сподели щастливия момент като публикува снимката от дефилето в личния си профил в Instagram.\r\n \r\nПостът съдържа прочувствени слова към целия екип на ревюто и изразява огромната благодарност на Лили Олдридж към дизайнера, който моделът определи като \"такъв истински джентълмен\".\r\n \r\n", "date": "2018.09.10", "title": "Красива и бременна: Лили Олдридж на модния подиум"}
{"url": "https://www.dnes.bg/notifikacii/2018/09/10/pacient-se-hvyrli-ot-12-tiia-etaj-na-bolnica-i-ocelia.387427", "text": "Пациент на Хирургиите в болница \"Свети Георги“ в Пловдив се е хвърлил от дванайстия етаж, но е паднал върху козирка няколко метра по-надолу и е оцелял.  \r\nИнцидентът е станал днес следобед. \r\nОт лечебното заведение потвърдиха информацията, но отказаха подробности с мотива, че се води досъбедно производство във Второ РУП в Пловдив.\r\n ", "date": "2018.09.10", "title": "Пациент се хвърли от 12-тия етаж на болница и оцеля"}
{"url": "https://www.dnes.bg/eu/2018/09/10/provali-li-iunker-poslednata-vyzmojnost-na-evrokomisiiata.387400", "text": "Преди четири години председателят на Европейската комисия Жан-Клод Юнкер предупреди, че това е \"последната възможност\" ЕС да се приближи до хората, в противен случай има риск проектът да се разпадне. В навечерието на речта му за състоянието на съюза в сряда мнозина се питат: Провали ли се той?\n\r\nВ първото си обръщение през октомври 2014 г. председателят на Европейската комисия Жан-Клод Юнкер предупреди, че това е неговата \"комисия на последния шанс\".\n\r\n\"Или ще успеем да доведем нашите граждани по-близо до Европа, или ще се провалим\", предупреди роденият в Люксембург Юнкер в хладен есенен ден във френския град Страсбург.\n\r\nСега, четири години по-късно, 63-годишният Юнкер трябва да произнесе последното си обръщение за състоянието на Евросъюза преди изборите за Европарламент през май 2019 г., на които, както мнозина предричат, популистките, антиевропейски сили може да се представят убедително, пише ДПА.\n                    \n                    \n                \r\nЕвропейският съюз се намира на труден кръстопът. Великобритания трябва да напусне през март, а в дневния ред доминират предизвикателства като миграцията, възходът на популизма и нов геополитически ред.\n\r\nНа този фон Юнкер ще представи плановете си за последната му година на поста, като се очакват инициативи, свързани с миграцията и граничния контрол, с онлайн пропагандата и прекратяването на лятното часово време.\n\r\nНо зад всичко това е надвиснал въпросът за наследството на Юнкер: Провали ли той последната възможност на Еврокомисията?\n\r\nДокато беше на поста си, икономическата криза в Гърция докара еврото до ръба на изчезването; един милион бежанци и мигранти достигнаха Европа; Великобритания реши да напусне блока; популистки сили се разраснаха.\n\r\n\"Национализмът никога не е решавал проблеми, а само е създавал нови\", каза Юнкер за ДПА в писмени отговори на интервю. \"Онези, които се отдръпнаха в своята национална черупка, не могат да преодолеят предизвикателствата, защото им липсва визия\".\n\r\nПопулистите предлагат лозунги, а Еврокомисията - решения, каза Юнкер. \n\r\nМиграцията упорито доминира в дневния ред на Юнкер, като изправя държавите членки една срещу друга, докато те призовават за реформа на правилата на ЕС и търсят начини за по-добро справяне с новопристигащите.\r\nНеуспехът в намирането на общ подход на ЕС към миграцията може да бъде запомнен като едно от най-големите разочарования за Юнкер.\n\r\nТой обаче смята, че има и много неща, с които да се гордее - като справянето с кризата в Гърция и инвестиционната програма на ЕС, на която постави началото през 2014 г.\n\r\n\"Лично за мен неизменно беше - както и заради единството на еврото - емоционален въпрос Гърция да остане в еврозоната\", каза той.\n\r\nЕврозоната излезе от кризата по-силна, според Юнкер, не на последно място поради неговия инвестиционен фонд, който използва относително малко пари на ЕС, за да подкрепи инвестиции от около 335 млрд. евро и помогна за създаването на 750 000 работни места, според Юнкер.\n\r\n\"Гордея се с това\", каза председателят на Еврокомисията.\n\r\nИкономическият растеж в ЕС нарасна от 0,3 процента през 2013 г. на 2,4 процента през 2017 г. И въпреки това настроението в много страни членки остава унило - и не само в Гърция, където един на всеки петима души остава безработен.\n\r\nОт над две години Еврокомисията е в спор с Полша за основни ценности на ЕС като върховенството на закона и разделението на властите.\n\r\nМеждувременно в Унгария министър-председателят Виктор Орбан отправя предизвикателство срещу демократичните ценности на ЕС със стремежа си да изгради \"нелиберална\" държава.\n\r\nНа среща на върха на НАТО през юли Юнкер влезе във водещите новини по погрешни причини, когато кадри показаха как се олюлява и губи равновесие редом до други лидери, а това породи сериозни въпроси годен ли е да заема длъжността си.\n\r\nСедмици по-късно обаче Юнкер се стегна и замина за Вашингтон, където изненада всички, като постигна компромис за търговията с президента на САЩ Доналд Тръмп, предотвратявайки търговска война.\n\r\nКато се вземе предвид всичко, последните четири години бяха ходене по опънато въже - за Юнкер и за Европейския съюз.\r\n/БТА/", "date": "2018.09.10", "title": "Провали ли Юнкер последната възможност на Еврокомисията?"}
{"url": "https://www.dnes.bg/obshtestvo/2018/09/10/depresii-panik-ataki-nevroza-kak-da-se-spravim.387435", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Неврози, стрес, паник атаки и депресии масово покосяват хората. Чувството за неудовлетвореност надделява у по-слабите, а някои дори стигат и до самоубийство. \n\n\r\nДанните сочат, че около 8% от българите страдат от различни психични заболявания, а психолозите призовават всеки да се консултира със специалист. \n\r\n10 септември е обявен за Световен ден за предотвратяване на самоубийствата и това е повод да си зададем въпроса - какво отключва тревожни състояния у хората и как можем да се справим с неврозите? В предаването \"Директно\" по коментират психолога доц. Маргарита Бакрачева и HR специалиста Милена Хаджииванова. \n                    \n                    \n                \r\nТемата за самоубийствата е табу в България и малко хора се осмеляват да говорят за нея и да потърсят помощ. \n\r\n\"Българите сме склонни да се диагностицираме. Не трябва да бързаме със заключенията и трябва да проверим колко време продължава това наше състояние. Ако продължи повече от три седмици, трябва задължително да потърсим помощ\", посъветва доц. Бакрачева. \n\r\nПо думите и хората все още се притесняват да се обърнат към специалист. Според експертите близките и хората от заобикалящата ни среда първи би трябвало да забележат, ако в нормалното поведение има някаква промяна. \n\r\n\"Никое сериозно заболяване не идва изведнъж. Близките могат да бъдат от най-голяма полза\", каза още Маргарита Бакрачева. \n\r\nБърнаутът в работната среда също е сериозен проблем в 21 век. Признаваме ли, че той вече има сериозни измерения в България? \n\r\n\"Отчитаме цифри, но няма превентивни програми. Самата психология вече не е само клинична и училищна. Психологията и икономиката вървят все повече ръка за ръка и блогополучието и спокойствието водят до по-голяма работоспособност\", коментира още Бакрачева. \n\r\nСпоред Милена Хаджииванова първите симптоми на бърнаут са, ако работникът няма същото желание за работа. \n\r\n\"Трябва да сме по-сетивни и да се самонаблюдаваме, за да разпознаем още от самото начало, че нещо не е наред\", призова още Хаджииванова. \n\r\nКакво стои в основата на нашето неудовлетворение - нисък стандарт на живот, стресова среда? \n\r\nСпоред доц. Бакрачева има един типично български феномен - ние сме неудовлетворени, но щастливи, а за това има много фактори. \n\r\n\"Има едно основно нещо - ние си мислим, че някой ни е длъжен. За мен ключът е всеки един човек да поеме ангажиментът за собственото си щастие. ако успеем да направим това, нещата ще се променят драматично. Ние си мрънкаме, някой за нещо винаги ни е виновен, не е направил нещо за нас. В това е разковничето - да поемем щастието в ръцете си.\", призова Милена Хаджииванова.", "date": "2018.09.10", "title": "Депресии, паник атаки, невроза... Как да се справим? "}
{"url": "https://www.dnes.bg/obshtestvo/2018/09/10/sled-skoka-na-tok-gaz-izdryjkata-na-chovek-skacha-s-do-7-leva.387405", "text": "С до 7 лв. ще поскъпне издръжката на живот на човек от домакинство заради новите цени на топло и електроенергията, сочат данни на Института за социални и синдикални изследвания към КНСБ, съобщиха от синдиката днес.\r\nСлед като през юни 2018 г. издръжката на живота достигна до 590 лв., очакванията са в края на годината да достигне размер средно на лице от 4-ри членно домакинство от около 595 - 597 лв., посочват от КНСБ.\n\n\n\r\nНай-силно засегнати според синдиката ще бъдат живеещите в София, където 61,2% от жилищата са с парно отопление от централен източник.\r\nПри средна сметка от 150 лв. за парно, през идващите зимни месеци столичани ще плащат с около 11 лв. повече, което означава, че общо разходът за целия отоплителен сезон ще нарасне с около 55-60 лв., изчисляват от КНСБ.\r\n                    \n                    \n                Очакванията са да нарасне енергийната бедност. Като се има предвид, че около 1,2 млн. пенсионери у нас получават пенсия под линията на бедност /321 лв./ и около 75% от домакинствата в страната живеят с общ доход на едно лице под необходимите средства за издръжка на живота /590 лв/, това означава, че всяко дори и незначително поскъпване на живота ще свие потреблението, а хората в бедност и социално изключване ще продължават да нарастват, посочват от синдиката.\r\nПо данни на Евростат 36,5 на сто от българските граждани през 2017 г. не са имали възможност да поддържат домовете си достатъчно топли, при средно за ЕС от 8,2%. (БТА)", "date": "2018.09.10", "title": "След скока на ток, газ...: Издръжката на човек скача с до 7 лева?"}
{"url": "https://www.dnes.bg/politika/2018/09/10/marinov-priemam-nominaciiata-kato-ocenka-za-rabotata-si.387414", "text": "Номинирането ми за министър на вътрешните работи приемам като оценка за досегашната работа на професионалния екип на министерството. Ще продължим в същата посока, със същите приоритети и с по-бързо темпо, каза в Елхово главният секретар на МВР Младен Маринов, цитиран от БТА.\n\n\n\r\n\"От професионална гледна точка нещата ми са ясни, но в работата на министъра има и политически елемент, който с подкрепата на екипа може да бъде решен. Не искам тази новина, обаче, да измести основното събитие заради което сме тук - оценката на труда на служителите от граничната полиция за сигурността, която дават на държавата\", настоя той.\r\nМладен Маринов участва в церемония по награждаването на 96 служители на Регионалната дирекция \"Гранична полиция\" в Елхово за постигнати високи професионални резултати.\r\n ", "date": "2018.09.10", "title": "Маринов: Приемам номинацията като оценка за работата си!"}
{"url": "https://www.dnes.bg/notifikacii/2018/09/10/stroiteli-tehnici-it-67-ot-biznesa-shte-ima-nujda-ot-personal.387408", "text": "67% от работодателите ще имат нужда от нов персонал в идната година, става ясно от анкета на Агенцията по заетостта.\r\nВ проучването на агенцията, проведено от 6 август до 5 септември са участвали 2615 работодатели. Те са посочили нуждите си от кадри в краткосрочен и средносрочен план.\r\nРаботодателите могат да посочат търсените от тях кадри през следващата една година с квалификация по 183 професии и специалности от Списъка на професиите за професионално образование и обучение и по други 38 професии, предимно изискващи висше образование. Работодателите имат възможност да заявят потребности и от предложените им 23 вида други умения и 8 ключови компетентност.\n\n\n\r\n                \n                Специалисти продължават да се търсят за административни, счетоводни и IT дейности (офис-мениджър, оперативен счетоводител, графичен дизайнер, програмист и др.).\r\nПри кадрите със средна квалификация търсене има на електротехници и машинни техници, машинни оператори, оператори на компютър, монтьори и др. Потребностите са повече и за продавач-консултанти, готвачи, сервитьори и др., както и за заварчици, строители, шлосери, шивачи и др.\r\nСред специалистите с висше образование са заявени предимно машинни, електроинженери и строителни инженери, ИКТ специалисти, финансови и административни специалисти, педагози и учители, медицински персонал. Търсят се също специалисти ТРЗ и УЧР, управление проекти, софтуер и др., както и шофьори, мотокаристи и др.\r\nБлизо 38 на сто от работодателите търсят в кандидатите способности за адаптиране към промени, за работа в екип, поемане на отговорност, а 18 на сто посочват, че кадрите следва да притежават ключови компетентности за общуване на роден език. Компютърни умения заявяват 182 работодатели (7 на сто), а чуждоезикови - 3,5 на сто от анкетираните.\r\nРаботодателите могат да посочат и очакванията си за необходимите след 3 години кадри от професионални направления или области на висшето и средното образование.\r\nВторото проучване на Агенцията по заетостта се провежда основно сред статистическа извадка работодатели с различни характеристики за териториален обхват, икономическа дейност, големина и вид на предприятието и др. Всички желаещи работодатели също могат да се включат в него.\r\nАнкетирането и този път се прави оn-line с анкетен формуляр, който е публикуван на сайта на Агенцията по заетостта и ще може да се попълва до 17 септември 2018 г. Информация и достъп до него е осигурен и чрез официалните страници на областните и голяма част от общинските администрации в страната.\r\nАнкетирането се прави за втори път тази година със съдействието на Комисиите по заетостта към Областния съвет за развитие в 28-те области в страната и с подкрепата на социалните партньори - работодателски и синдикални организации.", "date": "2018.09.10", "title": "Строители, техници, IT... 67% от бизнеса ще има нужда от персонал"}
{"url": "https://www.dnes.bg/notifikacii/2018/09/10/poboi-i-posle-v-djip-otvliakoha-57-godishen-ot-iskyr.387418", "text": "Задържан е 36-годишен мъж от плевенското село Долни Луковит за отвличане и побой на 57-годишен от град Искър, съобщиха от полицията в Плевен.\r\nСигналът за инцидента е получен вчера в полицията в Долни Дъбник, че около 22:30 часа в частен дом в град Искър е нанесен побой на 57-годишен и против волята му е качен в черен джип с неустановена марка. \r\nНезабавно са организирани издирвателни мероприятия. Около полунощ полицаите намерили пострадалия на пътното платно на железния мост на река Искър в град Искър. \r\nПри огледа са установили, че по тялото му има множество контузни рани и той е закаран първо в Спешна помощ в Искър, а след това - в плевенска болница, със счупени две ребра. Настанен е за лечение.\r\nПри разследването е открит извършителят - 36-годишен от Долни Луковит, който е задържан за 24 часа. По случая е образувано досъдебно производство.", "date": "2018.09.10", "title": "Побой и после в джип – отвлякоха 57-годишен от Искър"}
{"url": "https://www.dnes.bg/technology/2018/09/10/svetyt-e-v-ochakvane-shte-ruhne-li-internet-na-11-oktomvri.387426", "text": "За пръв път в историята на интернет ще бъдат сменени ключовете на системата DNS, а това може да доведе до срив на цялата мрежа. Всичко това ще се случи на 11 октомври, а промените обявиха от ICANN – неправителствена организация, която управлява Интернет адресите. Експертите предупреждават за сериозни проблеми, които могат да възникнат за някои потребители, пишат от БНР. \n\r\nСистемата DNS (система за имена на домейни) представлява база от данни за компютри, услуги или други ресурси свързани към Интернет, с чиято помощ се осъществява преобразумането на имената на хостовете в IP-адреси. Тоест – преобразуването на буквения адрес на сайтовете в цифров. Това улеснява работата на потребителите на онлайн услуги. \n                    \n                    \n                \r\nОт ICANN планират да променят ключовете, за да увеличат нивото на защита в DNS. Това е от съществено значение за сигурността в Интернет. От НПО-то обясняват, че всъщност смяната на ключа не е нищо повече от смяна на паролата – нещо, което много потребители правят, за да осигурят защита на своите устройства и профили в мрежата. \n\r\nПромяната би трябвало да помогне за намаляване на определени престъпни практики и да увеличи защитата на личните данни на потребителите. \n\r\n\n\r\n ", "date": "2018.09.10", "title": "Светът е в очакване - ще рухне ли интернет на 11 октомври? "}
{"url": "https://www.dnes.bg/notifikacii/2018/09/10/izobretenieto-koeto-shte-spasi-planetata-ni-ot-bokluka.387386", "text": "\n\r\nБоян Слат е обикновено 23-годишно момче от Холандия, което страда от морска болест. Човек би си помислил, че младежът ще стои далеч от океана, но вместо това той прекарва по-голямата част от времето си, мислейки си за водата и по-специално за тоновете пластмаса, които човечеството изсипва в нея.\r\nТака уж обикновеното момче се превръща в първия човек, създал помпа, която да почисти отпадъците от световния океан.\r\nСпоред статистиките към този момент годишно във водите се изхвърлят 8 тона пластмаса. Към момента във световните води има 5 големи океански сметища. Този, който се намира между Калифорния и Хаваи, е с големината на американския щат Тексас.\r\n                \n                Според данните, всяка минута един голям камион с пластмаса се изхвърля в океаните на Земята, а ако погледнем нещата в перспектива, то бъдещето на планетата и съществуването на човечеството, не изглеждат никак добре.\r\nПрогнозите сочат, че до 2020 г. количеството пластмаса във водите ще се увеличи десетократно, а до 2050 г. тя ще надвишава броят на морските видове. Именно тревожните цифри раждат идеята за революционното изобретение на Боян, пишат от списание \"Тайм\".\r\n\"Система 001\" е резултат от 5-годишна усилена работа. Предстои системата да бъде пусната тази събота, а ако нещата вървят по план, то пластмасата ще бъде намалена на половина до края на 2025 година. \r\nРеволюционното изобретение представлява дълга близо 610 метра тръба, която да служи като бариера за боклука. Съоръжението минава под Голдън гейт бридж и стига до Тихия океан. Голямата цел е то да достигне именно Голямото тихоокеанско сметище, което е с големината на Тексас.\r\nИзкореняването на боклучения остров и по-специално съхраняването на световния океан, е единствената голяма цел на 23-годишния холандец, който започва да преследва мечтата си още докато е едва 16-годишен.\r\nИдеята се ражда докато е на почивка в Гърция, когато при едно от гмурканията си в морето, младежът забелязал повече найлонови торбички отколкото риба. Връхлетяла го идеята за нещо голямо, което да спира боклука и така, когато е едва на 18 основава своята компания The Ocean Cleanup.\r\nИдеята бързо привлича вниманието и така през 2015 г. се появява първия прототип на системата, който е обявен от списание \"Тайм\" за изобретение на годината. Проектът, обаче, стига много по-далеч от първоначалния замисъл.\r\n\"Система 001\" е огромна твърда бариера, която се движи самостоятелно заедно с морското течение до зони с голяма концентрация на боклук. От въздуха изглежда като много дълга тръба, но под морското равнище се намира огромна \"завеса\", която улавя пластмасовите отпадъци вътре във водата. Системата няма нищо общо с мрежа, затова според Боян Слат животинските видове във водата няма да бъдат застрашени. Изобретателят се надява, че след като отпадъците бъдат събрани от системата, те ще бъдат отведени до брега, а от там ще бъдат събрани и транспортирани за рециклиране. Планът е амбициозен, а идеята получава финансиране в размер на милиони долари.\r\nПрез декември 2017 г. 193 държави подписват резолюция на ООН за елиминиране на пластмасата в световния океан. Големи вериги, сред които и гиганти като МакДоналдс и Старбъкс са на път да премахнат пластмасата за еднократна употреба като сламките, например.\r\nПроблемът, обаче, е малко по-трудно решим. В ежедневието си човечеството използва пластмаса за почти всичко и дори не си дава сметка за последствията, които това може да окаже върху околната среда на планетата. Но дори и самите ние да преодолеем зависимостта си от пластмасата, замърсяването вече е факт, а отпадъците няма да изчезнат от само себе си. Те ще бъдат там и след 100 години. Ние, обаче, може и да не сме.\r\nБоян Слат вижда мисията си като една огромна надпревара с времето. Пластмасата се разпада на по-малки и по-малки парченца, наречени микропластмаса, а това необратимо попада и в хранителната индустрия. Към този момент едва 8% от пластмасата в световния океан е разградена на толкова малки частици, но през следващите няколко десетилетия нещата рязко ще се обърнат – всички останали 92% от пластмасата ще се превърнат в микропластмаса.\r\nСтои, обаче, един много важен въпрос. Какво ще се случи след като боклуците бъдат откарани на брега от системата на Боян?\r\nПлановете на норвежеца са събраната пластмаса да бъде превърната в мърчандайз, но всичко това зависи от качеството и. По-голямата част от изхвърлената в океана пластмаса е всъщност такава за еднократна употреба. Във всеки случай, ако тя бъде превърната в нещо, което да бъде използвано повече от веднъж, то това със сигурност ще ограничи нейното попадане обратно във водата на 99%.\r\nСъществува, обаче, малък проблем. Възможно е много от събраните отпадъци да бъдат отнесени до трети страни, които да бъдат рециклирани отново до пластмаса за еднократна употреба и така цикълът да се повтори, което от своя страна ще обезсмисли напълно почистването и всичко това да се превърне в сизифов труд.\r\nВъпреки трудностите, обаче, Боян Слат е категоричен: \"Големите проблеми изискват големи решения, а ако някой има по-добро предложение, ще се радваме да го чуем!\"", "date": "2018.09.10", "title": "Изобретението, което ще спаси планетата ни от боклука?"}
{"url": "https://www.dnes.bg/politika/2018/09/10/shefkata-na-agenciiata-po-transplantaciia-hvyrli-ostavka.387424", "text": "Директорът на Изпълнителната агенция по трансплантация /ИАТ/ д-р Марияна Симеонова е подала оставка, съобщиха от Министерството на здравеопазването.\r\nОставката е по лични причини, свързани с нейното професионално развитие, е посочила д-р Симеонова.\n\r\nВ близките дни министърът на здравеопазването Кирил Ананиев ще назначи нов директор на ИАТ, като дотогава д-р Симеонова остава на поста.\r\nЕкипът на Министерството на здравеопазването продължава преговорите за сключване на договор с европейски трансплантационен център, който да осигури лечението на българските граждани, нуждаещи се от трансплантация на бял дроб.\r\nНа финален етап са разговорите с трансплантационния център в Есен, Германия, за които д-р Симеонова ще продължи да съдейства със своята експертиза.\r\n ", "date": "2018.09.10", "title": "Шефката на Агенцията по трансплантация хвърли оставка"}
{"url": "https://www.dnes.bg/obshtestvo/2018/09/10/shofioryt-na-atobusa-kovcheg-ne-moga-da-si-prostia-trudno-mi-e.387437", "text": "За Григор Григоров 25 август започва традиционно. В края на деня 17 души не са между живите, а шофьорът с 40 години професионален стаж е друг човек.\n\r\n\"Сутринта като отидох да ги взимам, сигурно 5-6 жени ме прегръщаха и ме целуваха, че ще пътуваме заедно. Но как да знае човек, че това ще е последният ден…\", спомня си мъжът. \n\n\n\n Григоров засега е единственият обвиняем за трагедията край Своге.\n\r\nРазказва, че за него затворът вече не е сграда, а усещане вътре в него.\n\r\n\"Седя си вкъщи, не мога да изляза навън. Съвестта, трудно ми е. Постоянно мисля за тези хора. Те бяха приятели, приятели. Представям си какво е на близките им. На ранените, които са все още сигурно по болници. Съжалявам за всичко, което се случи. Искам да изкажа съболзенования на близките на загиналите. Те бяха близки приятели от години. Също да изкажа на пострадалите съжаления\", каза той пред bTV.\n                    \n                    \n                \r\nМъжът няма спомен от фаталния момент. Задава си много въпроси. И чака съзнанието да му подаде ръка.\n\r\n\"Дали съм помагал, дали съм направил всичко, което е било по силите ми? Аз съм от живите, но какво съм направил за останалите след трагедията? Каквото и да им кажа е малко. Нито може да се върне случилото се. Аз не мога да си простя, дано те могат да ми простят. На много от тях имам телефоните, но как да звънна? Какво да им кажа...?\", призна той.\n\r\nОбяснява липсата на втори технически преглед с пропуск: \"Ако съм виновен и имам вина, ще я понеса\".", "date": "2018.09.10", "title": "Шофьорът на атобуса - ковчег: Не мога да си простя, трудно ми е!"}
{"url": "https://www.dnes.bg/politika/2018/09/10/iotova-za-novite-ministri-da-byde-za-dobro.387434", "text": "Вицепрезидентът Илияна Йотова призна, че не е изненадана от кандидати за нови министри, защото това е решение на изпълнителната власт и на премиера. \n\n \"Единственият ми коментар - да бъде за добро“, каза тя. \n\r\nНа въпрос дали очаква претендентът за нов МВР шеф Младен Маринов да се справи с евентуален по-голям мигрантски натиск, което е в неговия ресор, Йотова коментира, че това няма как да зависи от един човек. \n\r\n\"За да се справим с тази огромна мигрантска криза,  не е възможно да разчитаме на усилията на един човек, било то и на министъра на вътрешните работи. Това е дело на цялата българска държава, коментира вицепрезидентът. \n                    \n                    \n                \r\nПо думите й, ако има консенсус и възможности за такъв в страната, то трябва да е непременно заради мигрантската криза. \n\r\nЙотова коментира, че политиките на ниво ЕС за справяне с тази криза не са били успешни. Тя се надява в следващия мандат на европейските институции да има по-адекватни политики, част от които трябва да е и България. \n\r\nНо България като външна граница на ЕС трябва да има една по-последователна и още по-сериозна политика в това отношение, смята вицепрезидентът. \n\r\n\"Не можем да чакаме други държави, макар и по-големи от нас, да налагат тези политики. Трябва да имаме своето мнение и категорично да го отстояваме в свой интерес\", коментира Йотова, цитирана от БТА.\n\r\nТя уточни, че когато казва огромна мигрантска криза, не визира само България. \r\n\"Ако някой си мисли с днешна дата, че сме преодолели тази криза, че сме намерили верните решения, че не могат да се очакват нови вълни от миграция в следващите години, трябва да е наивник\", коментира Йотова. ", "date": "2018.09.10", "title": "Йотова за новите министри: Да бъде за добро!"}
{"url": "https://www.dnes.bg/stranata/2018/09/10/58-godishen-s-djet-se-zabi-v-plavatelen-syd.387431", "text": "Мъж е пострадал, след като се е блъснал с джет в плавателен съд в Созопол. \r\nИнцидентът е станал в района на пристанището \"Марина Порт\", съобщиха от полицията в Бургас.\r\n58-годишният мъж изгубил контрол над управлявания от него джет и блъснал друг плавателен съд, нанасяйки му материални щети. Плавателният съд е собственост на софийска фирма, която е наета да подпомага източването на мазута от потъналия кораб \"Мопанг\". \r\nУправлявалият джета е пострадал леко. \r\nРаботата по случая продължава от служители на Районно управление - Созопол.\r\n ", "date": "2018.09.10", "title": "58-годишен с джет се заби в плавателен съд"}
{"url": "https://www.dnes.bg/stranata/2018/09/10/miusiulmani-dariavat-za-hram-v-stara-planina.387438", "text": "Не само християни, но и мюсюлмани даряват пари, за да има църква и в село Бероново в подножието на източна Стара планина. \n\r\nХрамът е изграден до покрив, но църковното настоятелство изпитва сериозни затруднения със събирането на средства за доизграждането му. \n\r\nВ селото къщи са си купили германци, англичани, руснаци. \n\r\nСред тях е и архитект Ханс Вилхелм Кнаак, който идва от Германия, но иска да остави нещо след себе си и в България. Той е автор на проекта за изграждането на църквата \"Света Троица\" и следи изкъсо строителството на храма.  \n\r\nПървата копка на църквата е направена на 15 февруари, но понеже се изгражда с пари от дарения все още не е завършена, обясни кметът на селото Христо Велков. \r\n \r\nБанковата сметка за набиране на средства е:\r\nЦърковно настоятелство на храм „Света Троица“\r\nСметка: BG20 UNCR 7000 1522 974691, UNCRBGSF\r\nУниКредит Булбанк АД\n                    \n                    \n                \r\n За контакт: Христо Велков 0876 90 00 57", "date": "2018.09.10", "title": "Мюсюлмани даряват за храм в Стара планина "}
{"url": "https://www.dnes.bg/rusia/2018/09/10/gigantski-manevri-rusiia-demonstrira-voennata-si-mosht.387409", "text": "Близо 300 000 души от всички видове въоръжени сили, плюс китайски войници: Русия стартира утре най-големите военни маневри в историята си, осъдени от НАТО като репетиция за \"мащабен конфликт\".\n\r\nТова огромно разгръщане и участието на китайската и на монголската армия в маневрите \"Восток-2018\", които ще се проведат от 11 до 17 септември в Източен Сибир и в руския Далечен изток, става в контекста на нестихващо напрежение със Запада във връзка с украинската криза, конфликта в Сирия и безбройните обвинения в намеса в политиката на Запада, пише Франс прес.\n\r\nРуската армия сравни предстоящите маневри със \"Запад-81\", в рамките на които преди близо 40 години бяха мобилизирани между 100 000 и 150 000 войници от Варшавския договор в Източна Европа - това бяха най-големите военни маневри, организирани някога през съветската епоха.\n                    \n                    \n                \r\n\"Ще приличат донякъде на \"Запад-81\", но ще бъдат по-внушителни\", заяви в края на август руският министър на отбраната Сергей Шойгу, подробно описвайки участващите в маневрите сили и средства: 300 000 войници, 36 000 бойни машини, 1000 самолета и 80 кораба.\n\r\n\"Представете си как 36 000 бойни машини се движат едновременно: танкове, бронетранспортьори и бойни машини на пехотата. И всичко това, разбира се, в условия възможно най-близки до бойните\", поясни Шойгу с ентусиазъм.\n\r\nВсички съвременни оръжия на руската армия ще бъдат изпробвани по време на маневрите: ракетите \"Искандер\", способни да носят ядрени бойни глави, танкове Т-80 и Т-90 и най-новите бойни самолети Су-34 и Су-35. По вода руският флот ще разположи няколко фрегати, въоръжени с ракети \"Калибър\", които бяха изпробвани в Сирия.\n\r\nДокато в предходните руски военни маневри региона \"Восток-2014\" взеха участие 155 000 войници, то в \"Запад-2017\", организирани в близост до границите на ЕС, според Москва са участвали само 12 700 души, а според Украйна и балтийските страни - доста по-голям брой.\n\r\n\n\r\nРуският президент Владимир Путин, който ще участва в Икономическия форум във Владивосток в Далечния изток, където се очаква и китайският президент, ще присъства и на маневрите \"Восток-2018\".\n\n\n\r\n\"Става дума за подготовка за бъдеща световна война. Руският генерален щаб смята, че тя ще започне след 2020 г. и ще бъде или глобална война, или серия от регионални конфликти. А врагът са САЩ и техните съюзници\", твърди пред Франс прес руският военен експерт Павел Фелгенгауер.\n\r\nСпоред него участието на Китай в ученията, макар и само с 3200 души, е ключов фактор. \"Става дума не толкова за знак, за послание, колкото за подготовка за една реална широкомащабна война\", уверява той.\n\r\nМнението на Фелгенгауер се споделя от НАТО. Организацията заяви, че маневрите \"Восток-2018\" \"демонстрират, че Русия се фокусира върху подготовката за мащабен конфликт\".\n\r\n\"Това е в съзвучие с тенденцията, която наблюдаваме от известно време: една по-самоуверена Русия, която увеличава бюджета си за отбрана и военното си присъствие\", заяви говорителят на НАТО Дилън Уайт.\n\r\nПритеснения, които очаквано бяха нюансирани от Русия. Говорителката на руското външно министерство Мария Захарова заяви, че маневрите \"Восток-2018\" ще се проведат далеч от зоната на отговорност на НАТО и няма да се отразят по никакъв начин на сигурността на държавите членки\".\n\r\nОт 2014 г. и сериозното влошаване на отношенията между Москва и Запада Русия увеличи броя на мащабните си военни учения, от Кавказ през Балтика и чак до Арктика, противопоставяйки се на разширяването на НАТО до границите си, което възприема като основна заплаха за своята сигурност, според новата руска военна доктрина, приета същата година.\n\r\nРуските маневри в Далечния изток бяха предшествани от учения в Средиземно море, от 1 до 8 септември, в които взеха участие повече от 25 кораба и трийсетина самолета, в контекста на засилването на руското присъствие в близост до Сирия, където Русия води военна намеса от 2015 г.\n\r\n\"Восток-2018\" ще бъдат проведени и след стартиралите от началото на месеца военни учения в Западна Украйна, в които участват 2200 войници от Украйна, САЩ и страни членки на НАТО.\n\r\nГоворителят на Кремъл предупреди в края на август: \"Отбранителната способността на Русия в сегашната международна ситуация, която често е доста агресивна и неприятелска към страната ни, е оправдана абсолютно и безалтернативно\".\r\n \r\n/БТА/", "date": "2018.09.10", "title": "Гигантски маневри: Русия демонстрира военната си мощ"}
{"url": "https://www.dnes.bg/obrazovanie/2018/09/10/aleia-na-knigata-otnovo-v-sofiia-ot-11-septemvri.387425", "text": "Шестото и рекордно голямо издание на \"Алея на книгата\" в София ще бъде открито на 11септември от 17.00 ч. в Литературния кът до паметника на Алеко Константинов в пешеходната зона на бул. \"Витоша\", съобщават организаторите от асоциация \"Българска книга\". \n\r\nНачалото ще дадат министърът на културата Боил Банов и Джаз формация \"София\". \n\r\nКнижното изложение на открито вече успешно премина през Пловдив и Варна.\n\r\nВ столицата белите шатри традиционно ще са разположени в пешеходната част на бул. \"Витоша\", от пресечката с бул. \"Патриарх Евтимий\" до ул. \"Узунджовска\". \n\r\nАлеята ще продължи до неделя, 16 септември, с работно време всеки ден от 10.00 до 20.00 ч. \n                    \n                    \n                \r\nПовече от 60 водещи български издателства ще представят новите си заглавия в общо 23 шатри, а както всяка година, сцена на богата културна програма - с премиери на книги, срещи с поети, писатели и преводачи, игри и работилници за деца, ще бъде Литературният кът на Алеята. В сряда, 12 септември, от 18.00 ч. той е домакин на литературно четене в памет на поета Евтим Евтимов и награждаване на победителите в Националния конкурс за любовна лирика \"Горчиво вино - 2018\". \n\r\nМежду гостите в културната програма тази година са Атанас (Наско) Атанасов, Галина Вълчева, Георги Господинов, Димитър Тонин, Елисавета Логинова, Елица Виденова, Нели Нановска, Палми Ранчев, Петя Александрова, Светлозар Жеков, Татяна Костова, чешкият писател Мартин Райнер и други. Събития ще са в Литературния кът, книжарници и партньорски локации в градския център.", "date": "2018.09.10", "title": "\"Алея на книгата\" отново в София от 11 септември"}
{"url": "https://www.dnes.bg/sofia/2018/09/10/pojar-ot-absorbator-podpali-blok-v-studentski-grad.387411", "text": "\n\r\nПожар избухна по обед в столичния кв. \"Студентски град\".\r\nНаложила се е евакуация на хората в горящия блок. Няма данни са пострадали и ранени.\r\nНай-вероятно огънят е тръгнал от въздухопровода на ресторанта, намиращ се на приземния етаж.\r\nНа място са пристигнали полиция и линейки, районът е бил отцепен.", "date": "2018.09.10", "title": "Пожар от абсорбатор подпали блок в \"Студентски град\""}
{"url": "https://www.dnes.bg/stranata/2018/09/10/teror-busove-izsipvat-kucheta-v-pazardjik.387402", "text": "Продължава изхвърлянето на кучета в покрайнините на Пазарджик, съобщи \"Фокус\". \r\nВ ранните сутрешни часове бус буквално е изсипал около 30 кучета, замаяни от пътя и дезориентирани в района на Болницата и на кръговото, водещо към Пловдив. \r\nСвидетелите на случката не са видели регистрационен номер на буса заради тъмнината. \r\nЗа ставащото свидетелстват само воят на кучетата, които са били неориентирани и лутащи се в тъмнината. \r\nЗа така нареченият \"кучешки туризъм\" наскоро напомни и Фондация \"Четири лапи\", като призова за повече отговорност на граждани и като цяло на всяка една община, за да вземе мерки за контрол на всяко домашно животно.", "date": "2018.09.10", "title": "Терор! Бусове изсипват кучета в Пазарджик"}
{"url": "https://www.dnes.bg/health/2018/09/10/kak-da-hapvate-semena-ot-chiia.387227", "text": "Един от най-добрите източници на омега-3 мастни киселини от растителен произход са семената от чия. Те се нареждат на едно от първите места след рибата, като плюс полезните мазнини доставят на организма и антиоксиданти, фибри и полезни растителни протеини.\r\nВ стремежа си да приемат повече от важните за здравето мастни киселини, много хора се обръщат към чията. Тъй като тя не е сред традиционните продукти по нашите географски ширини идва въпросът как да я приемаме.\r\nКакви разнообразни начини за включване на чията в менюто съществуват? Ето няколко варианта.\r\n1. Съчетайте я с комбуча.\r\nДобавете една супена лъжица чия в бутилка с комбуча, ако сте почитатели на тази полезна ферментирала напитка. Получената смес е бърз начин за повишаване на енергийните нива рано сутрин вместо кафе. Освен това зарежда организма с много незаменими хранителни елементи.\r\n                    \n                    \n                2. Разтворете в растително мляко.\r\nАко използвате бадемово или соево мляко, разтворете чията си в него. Тази комбинация увеличава приема на полезни протеини в менюто. Разбира се, възможно е да комбинирате чията и с животинско прясно мляко.\r\n", "date": "2018.09.10", "title": "Как да хапвате семена от чия?"}
{"url": "https://www.dnes.bg/obshtestvo/2018/09/10/otkroveniiata-na-otec-ivan-snimah-se-s-jena-ne-sym-djendyr.387380", "text": "\"Снимах се с жена и хората вече ще знаят, че не съм джендър\", обяви пред \"България Днес\" отец Иван от Нови хан, след като социалните мрежи подпалиха от публикуваните провокативни снимки с него и младо едрогърдо момиче.\n\r\n\"Снимките са много стари. Направени са на мой рожден ден преди 3 години. И друг път са били публикувани, но никой не им е обръщал внимание досега. Заклахме агне и се почерпихме за здраве\", обясни духовникът пред изданието. \r\nТой посочи, че младото момиче от снимките има магазин в монтанското село Якимово, където е един от двата му приюта. \r\n\"С приятеля й сме много близки, той често е при нас\", поясни още божият служител.\r\n                    \n                    \n                Той бе категоричен, че не се притеснява и не страда от нападките, които се появиха към него след публикуването на снимките. \r\n\"И злоба има много по света, но не трябва да я събираме в себе си и да вредим на здравето си\", смята той.\r\nОтец Иван призна, че в последните седмици не е бил добре със здравето и е лежал в болници в Монтана и София. \r\nВ момента той събира пари за първия учебен ден за децата от приютите. Средствата трябват за закупуването на дрехи и учебни пособия.", "date": "2018.09.10", "title": "Откровенията на Отец Иван: Снимах се с жена, не съм джендър!"}
{"url": "https://www.dnes.bg/muzika/2018/09/10/napred-i-nagore-novoto-parche-na-venzy-flex.387382", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Новият видеоклип на VenZy & Flex задава посоката, а тя е напред и нагоре. \"Напред и нагоре\" е и името на новото парче, което Венцислав Роланд - VenZy представи в студиото на Bulgaria ON AIR.\r\n\"Много исках да се разгърна творчески. Да експериментирам с нови стилове музика, ново звучене, нови хора. Flex каза, че много иска да направи песен с мен. Чух демото, много ми хареса, стана много бързо. Вярвам в неща, които и след 10 години няма да изгубят значението си\", сподели изпълнителят.\r\nНаскоро той реализира песен и с младата певица Лидия Ганева, която е едва на 12 години.\r\n\"Във Финландия са я харесали невероятно. На този талант в България цял свят се възхищава\", каза още VenZy.\r\nИзпълнителят вече се продуцира сам. Има самостоятелен проект, който подготвя отдавна. Предстоят и колаборации с други изпълнители.", "date": "2018.09.10", "title": "\"Напред и нагоре\" – новото парче на VenZy & Flex "}
{"url": "https://www.dnes.bg/sofia/2018/09/10/roditeli-pred-obshtinata-iskat-zabavachki-i-ostavki.387381", "text": "\n\r\nПротест с искане за по-качествена и иновативна образователна система се проведе пред сградата на Столичната община. Протестът е организиран от Национален инициативен комитет за качествена и иновативна образователна система. \n\n\r\nПреди два месеца от комитета разкриха, че над 4000 деца са приети нерегламентирано в столичните забавачки по линия на хронични заболявания.\r\nСред исканията на протестиращите са повече детски градини, ясли и  училища, съобразени с нуждите на всеки квартал, както и обезщетения за  всяко семейство, чието дете е останало извън класиранията за прием.\r\nПротестиращите настояват и за автоматизиране на приема за първи клас, както и  допълнителни възпитатели във всяка група, в която децата надвишават  необходимия брой.\r\nИскат се две оставки - на директора на дирекция \"Образование\" към СО Мария Минчева и на главния експерт Ирина Николова.", "date": "2018.09.10", "title": "Родители пред общината – искат забавачки и оставки"}
{"url": "https://www.dnes.bg/crime/2018/09/10/haskovliia-metna-ot-terasata-6830-leva.387373", "text": "72-годишен мъж от Хасково стана жертва на телефонна измама, съобщават от Областната дирекция на МВР. \r\nЖителят на областния център е бил въведен в заблуждение по схемата \"съдействие на полицията\".\r\nТой се доверил на представил се за инспектор от полицията непознат и последвал инструкцията му като събрал наличините си пари - общо 6830 лева, и ги изхвърлил през терасата на жилището си в ж. к. \"Орфей\". \r\nПо случая е образувано досъдебно производство.", "date": "2018.09.10", "title": "Хасковлия метна от терасата 6830 лева"}
{"url": "https://www.dnes.bg/zvezdi/2018/09/10/uma-izpila-uma-na-ityn-houk-teatyryt-go-spasil-ot-depresiia.387357", "text": "Итън Хоук каза, че е преживял много тежко раздялата си с Ума Търман през 2005 г. Това, което му е помогнало, е било завръщането към театъра - към жива игра на сцена, а не холивудските филми. Театралните представления са повлияли положително на психичното му здраве.\r\n \r\n47-годишният актьор казва: \"Никога не съм бил настроен против Холивуд. Просто реших, че трябва да се приближа към това, което наистина обичам в работата си. Ако живееш достатъчно дълго, в един момента трябва да тестваш волята си - това беше театърът за мен\".\r\n \r\nЗвездата от \"Големите надежди\" сега има втора съпруга, Райън Хоук, с която имат две дъщери. Итън споделя, че сега редува киното с театъра и този баланс го държи здраво стъпил на земята.\r\n \r\n\"Много по-трудно е да си в театъра. Това изисква по-висока дисциплина. Никой там не отива да ти купи кафе. Не ти плащат много пари\". ", "date": "2018.09.10", "title": "Ума изпила ума на Итън Хоук! Театърът го спасил от депресия"}
{"url": "https://www.dnes.bg/index/2018/09/10/ansambyl-filip-kutev-s-unikalen-koncert-folklorni-klasici.387379", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтолицата е в очакване на първият самостоятелен концерт на ансамбъл \"Филип Кутев\", наречен \"Фолклорни класици\". Концертът ще се проведе на 26 септември от 20:00 ч. в Зала 1 на НДК. Повече от половината зала вече е разпродадена. \r\nПочти 70 години и над 7000 концерта из целия свят, прославящи могъществото на българския фолклор. Този концерт ще бъде за първи път само с класически репертоар. \r\n\"Музиката ще бъде от създаването на ансамбъла. Той ще даде начало на сезона. Досега никога не сме правили такъв концерт. Ще участват хор, оркестър, танцов състав и ученици от музикалното училище. Продажбите на билетите са в пълна сила\", отбеляза главният диригент Георги Андреев пред камерата на ", "date": "2018.09.10", "title": "Ансамбъл \"Филип Кутев\" с уникален концерт \"Фолклорни класици\""}
{"url": "https://www.dnes.bg/balkani/2018/09/10/stoltenberg-protokolyt-za-skopie-v-nato-do-sredata-na-2019-g.387387", "text": "Протоколът за присъединяване на Скопие към НАТО може да бъде подписан през първата половина на 2019 г., казва генералният секретар на НАТО Йенс Столтенберг в интервю за атинския \"Катимерини\", публикувано днес в електронното издание на вестника. \n\r\nСъщевременно Столтенберг изпраща категорично послание към Атина и към Скопие за необходимостта да спазят договореностите от Преспанското споразумение за името на Република Македония от 17 юни. \n\r\nСтолтенберг подчертава, че ако споразумението не бъде одобрено на референдума в Република Македония на 30 септември и не бъдат извършени договорените промени в конституцията на страната, Скопие няма да може да се присъедини към НАТО. \n                    \n                    \n                \r\nСъщевременно обаче генералният секретар на НАТО заявява, че споразумението обвързва и Атина и предупреждава, че евентуално отхвърляне на договореностите от гръцкия парламент ще има последствия за международното доверие към Гърция.\n\n\n\r\nСтолтенберг казва, че е бил много ясен в Скопие, че не трябва да съществуват илюзии, че може да се каже \"не\" на споразумението и \"да\" на НАТО. \"Трябва да се избегне всяко недоразумение, че има път към НАТО без разрешаване на спора за името\", казва Столтенберг пред гръцкия вестник.\n\r\nГенералният секретар на НАТО изразява увереност, че Гърция ще спази ангажиментите си по споразумението, защото \"доверието към Гърция в международната общност зависи, естествено, от това дали ще остане вярна на международните спогодби, които е сключила\".\n\r\n\"Смятам, че можем да завършим процедурата по ратификацията (на споразумението - б.ред.) и да подпишем протокола за присъединяване на Бившата югославска република Македония в НАТО преди изборите (в Гърция), през първата половина на следващата година. Зависи кога БЮРМ може да приложи промените в конституцията си. Казаха ми, че могат да го направят в началото на следващата година и малко след това можем да подпишем протокола за присъединяване\", казва Столтенберг.\n\r\nНа въпрос дали има някакви гаранции за Гърция, ако след година-две в Скопие дойде на власт друго правителство, подобно на това на Никола Груевски, и отмени промените в конституцията, Столтенберг отговаря, че в международните отношения е обичайно да се подписват споразумения, основани на един минимум от доверие и че без такова доверие не би могло да има никакви спогодби и никакъв напредък в отношенията между две страни. Генералният секретар на НАТО дава пример с други балкански страни, които са се присъединили вече към НАТО и са спазили ангажиментите, които са поели.\n\r\nПомолен да коментира гръцко-турските отношения, Столтенберг подчертава значението на двете страни за колективната отбрана на Северноатлантическия пакт и на необходимостта да бъде избягвано напрежение между тях. В тази връзка генералният секретар изтъква ролята на НАТО като платформа за диалог и преки контакти.\n\r\nСтолтенберг очертава и значението на присъствието на НАТО в Егейско море, което в момента е с осем кораба, за спазването на споразумението между ЕС и Турция за връщането на мигранти, за откриването на плавателни съдове, които ги превозват, и за сближаването между ЕС и Турция.\n\r\nВестникът на два пъти задава на Столтенберг въпроса дали в случай на нападение от Турция към Гърция НАТО ще задейства член 5 от учредителния си договор и съюзниците ще се притекат на помощ на Гърция. И двата пъти Столтенберг не отговаря категорично на въпроса, а заявява, че НАТО е основана преди всичко за посрещане на външни за пакта заплахи и предизвикателства, че наред със значението си за отбраната и военното сдържане играе огромна роля в борбата с международния тероризъм, че оказва голяма помощ за управлението на миграционната и бежанската криза и че е много важно да бъде избегната евентуалността да се изправи срещу ситуация на действителен сблъсък между съюзници в Пакта.\n\r\nНа въпрос дали е обезпокоен от нестабилността на Балканите и как гледа на възможността Сърбия и Косово да се споразумеят за размяна на територии, Столтенберг подчертава успехите на разширяването на НАТО в региона и приноса му за прекратяването на войните и откритите сблъсъци на Балканите. \n\r\nПо отношение на Косово той заявява, че НАТО ще остане там, защото присъствието й допринася за стабилизирането на целия регион. \"Приветстваме диалога между Прищина и Белград, за да може да бъде отговорено на предизвикателствата, свързани с Косово\", казва генералният секретар на НАТО, цитиран от БТА.", "date": "2018.09.10", "title": "Столтенберг: Протоколът за Скопие в НАТО – до средата на 2019 г."}
{"url": "https://www.dnes.bg/eu/2018/09/10/myj-ot-livanski-proizhod-ubit-v-berlin.387389", "text": "Мъж от ливански произход почина, след като бе прострелян в Берлин, съобщи германската полиция, цитирана от Асошиейтед прес.\r\nЗасега не се съобщава кой е отговорен за стрелбата.\r\nПолицията в германската столица каза, че срещу 36-годишния мъж е стреляно няколко пъти в района Нойкьолн вчера в късния следобед и няколко души са избягали от мястото на стрелбата с кола. Той е бил откаран в болница, където е починал по-късно вчера.\r\nМестните медии съобщават, че жертвата е била свързана с престъпна банда и около 150 човека са се събрали пред болницата вчера вечерта. Полицията, която призова в Тwitter хората да не отиват в болницата, отрече съобщенията за щети по сградата.\r\nАгенция ДПА предаде, че днес от полицията отказаха да потвърдят самоличността на мъжа. Оттам казаха, че той е роден в Ливан, но засега не е ясно какво е неговото гражданството, пише БТА.", "date": "2018.09.10", "title": "Мъж от ливански произход убит в Берлин"}
{"url": "https://www.dnes.bg/snimka-na-denia/2018/09/10/vtornikyt-ostava-slynchev-gradusite-do-28.387388", "text": "Топъл и слънчев ще бъде вторникът, сочи  на НИМХ-БАН.\n\r\nПрез нощта над по-голямата част от страната ще е предимно ясно. Утре ще преобладава слънчево време, с временни увеличения на облачността. На отделни места в източната половина от страната и в планинските райони ще превали. \n\r\nЩе духа до умерен северозападен вятър. Максималните температури ще са между 24 и 29 градуса, в София - около 24 градуса.\n\r\nПо Черноморието ще бъде предимно слънчево с временни увеличения на облачността, на отделни места са възможни слаби превалявания. Ще духа до умерен северозападен вятър. \n                \n                \r\nМаксималните температури ще са между 25 и 28 градуса. Температурата на морската вода е 25-26 градуса. Вълнението на морето ще бъде 1-2 бала.\n\r\nВ планините ще преобладава слънчево време. След обяд ще има временни увеличения на облачността, на отделни места ще превали. Ще духа умерен предимно северен вятър. Максималните температури на 1200 метра ще са около 15 градуса, на 2000 метра - около 8 градуса.\n\r\nПрез следващите два дни времето ще бъде променливо. Повече облачност ще има над източната половина от страната и планините. На места в тези райони са възможни и краткотрайни превалявания. \n\r\nВъв вторник ще духа умерен вятър от север-североизток и дневните температури слабо ще се понижат; преобладаващите максимални ще са между 23 и 28 градуса, а и сутрешните в котловините на Западна България, защитени от вятъра, ще бъдат около 10 градуса. \n\r\nВ четвъртък вятърът ще смени посоката си - ще бъде от изток-североизток и малко по-слаб.", "date": "2018.09.10", "title": "Вторникът остава слънчев, градусите до 28"}
{"url": "https://www.dnes.bg/stranata/2018/09/10/kola-na-zaden-blysna-fatalno-jena-v-montansko.387385", "text": "77-годишна пешеходка е загинала, след като е блъсната от лек автомобил в село Смоляновци,  съобщиха от МВР - Монтана. \r\nСигналът за инцидента е подаден на 9 септември около 10:00 часа. Съобщено е, че на ул. \"Георги Димитров\" 1 в селото има пътнотранспортно произшествие с лек автомобил \"Опел Астра\" с монтанска регистрация, собственост и управляван от 68-годишен мъж.\r\nУстановено е, че при потегляне на заден ход, той е блъснал 77-годишна местна жителка. При удара жената е паднала на земята и си е ударила главата, при което е получила нараняване в областта на лицето. \r\nВодачът е откарал пострадалата в МБАЛ - Монтана, където е била настанена за лечение, но по-късно същия ден е починала. \r\n                    \n                    \n                Причините за възникване на пътнотранспортно произшествие и настъпването на смъртта на жената са в процес на изясняване. Местопроизшествието е посетено от дежурна оперативна група, извършен е оглед.\r\nВодачът е тестван за употреба на алкохол, като пробата е отрицателна. По случая е образувано досъдебно производство.", "date": "2018.09.10", "title": "Кола на заден блъсна фатално жена в Монтанско"}
{"url": "https://www.dnes.bg/obshtestvo/2018/09/10/nimh-razvod-mi-dai-ban-da-no-chastichen.387391", "text": "Общото събрание на БАН се съгласи с искането на правителството НИМХ да бъде изведен от структурата на Академията, но реши това да е частично.\r\nОпределението \"частично\" включва цялостната оперативна дейност,  изпълнявана от НИМХ-БАН, както и учени и служители, които са декларирали  намерение за напускане на БАН.\r\n\"Отчитайки декларираното намерение на правителството за решаване на проблема с НИМХ, Общото събрание на БАН изразява съгласие за частично изваждане на НИМХ от структурата на БАН и преминаването в нова структура, създадена от Министерския съвет\", е определението, с което се решава промяната.\r\n                    \n                    \n                НИМХ е една симбиоза между оперативна и научна дейност, и съм сигурен, че ще има има много учени, които ще отидат да работят заедно с колегите си от оперативната дейност, заяви акад. Юлиан Ревалски.\r\nНа въпрос как от БАН се съгласиха на такова историческо решение за излизане на част от НИМХ от Академията, акад. Ревалски коментира, че \"нещата са стигнали до една крайност, от която не могат да бъдат върнати обратно\".\r\nСпоред него решението за НИМХ вероятно ще се отрази върху имиджа на БАН, защото НИМХ винаги се свързва с БАН.\r\n\"За други институти на БАН днешното решение съм убеден, че няма да повлече крак, защото НИМХ е изключително специфичен институт, тъй като учените в него са на щат около една седма от целия му състав\", коментира акад. Ревалски.\r\nПопитан какво ще се случи с материалните активи след излизането на част от НИМХ от БАН, акад. Ревалски каза, че Общото събрание решава, но на първо време ще им бъде предоставена сегашната собственост, за да могат да работят. След това се предвижда да се създаде смесена работна група, която ще изработи правила за приемането от ОС на БАН.\r\nКато брой на учените и работещите, НИМХ е най-големият институт на БАН, тъй като има филиали в цялата страна и стопанисва имущество, предоставено му от МОСВ за хидроложката дейност, обясни акад. Ревалски. Той отново отбеляза, че учените в НИМХ са малко.\r\nРешението на Общото събрание на БАН \"нищо не е и нищо не прави, защото в предложението няма текст за частичното изваждане с активите и пасивите с името на НИМХ\", заяви бившият директор на НИМХ проф. Христомир Брънзов след решението.\r\nНе можем да фукционираме без инфраструктурата, която е създадена и това се пунктовете, сградите и комуникациите, които Националната хидрометеорологична служба поддържа, заяви проф. Брънзов.\r\nНИМХ вече 12 дни е без всякакво ръководство и няма кой да подпише никакъв документ, включително финансови задължения и плащания, и хората ще останат без аванс и заплата, заяви проф. Брънзов. Неговият първи мандат беше прекратен предсрочно от Управителния съвет на БАН.", "date": "2018.09.10", "title": "НИМХ: Развод ми дай! БАН: Да, но частичен!"}
{"url": "https://www.dnes.bg/rusia/2018/09/10/sobianin-pecheli-74-ot-glasovete-na-vota-za-kmet-na-moskva.387393", "text": "Кандидатът за кмет и досегашен кмет на Москва Сергей Собянин получава 74 на сто от гласовете на московчани на изборите вчера - почти с една четвърт повече, отколкото на предишните избори през 2013 г., предаде ТАСС.\n\r\nВтори е кандидатът на комунистите Вадим Кумин с 10 на сто от гласовете, сочат данни от екзитпол на телевизия \"Москва 24\". По данни на столичната избирателна комисия активността на избирателите на кметските избори е 27,5 процента, а през 2013 г. тя е била 32 процента.\n\r\nОчертава се втори тур на губернаторските избори в Хабаровски и Приморски край на Русия, във Владимирска област, както и в република Хакасия, съобщиха местните кореспонденти на ТАСС. До момента никой от кандидатите там не е събрал 50 на сто от гласовете, подадени на вчерашните избори.\n                    \n                    \n                \r\nОкончателно решение за нов тур в Хабаровски край ще бъде взето от местната избирателна комисия на 12 септември, след като се направи равносметка на резултатите от вчерашния единен ден за гласуване в Русия, уточни председателят на комисията Генадий Накушнов.\n\r\nСпоред експерти и политолози, потърсени от агенцията, изборните резултати в регионите с възможен втори тур говорят за \"ниско доверие към властта\".\n\r\nВчера във федерацията се състояха над 4700 избори на различни равнища; избирателните списъци включваха около 65 милиона души. Избирателите гласуваха по-специално за ръководители на 26 от 85-те региона, включително Москва, припомня БТА.\n\r\n\"Втори тур - това естествено е лошо нещо. Това сочи ниско равнище на легитимност, на обществено признание за регионалната власт\", коментира историчката Олга Парфьонова.\n\r\n\"Плюсът за властта е там, че при подобни резултати приказките за евентуално нагласени резултати на изборите изглеждат много неубедително\", допълва анализаторката Олга Кишаковская.\n\r\nВчерашните местни вотове в Русия донесоха на властите повече неприятности от очакваното - най-малко в три региона се очертава втори тур на губернаторските избори, пише \"Ведомости\". Според вестника в други два субекта на федерацията партията на властта \"Единна Русия\" може да изгуби мнозинството си в регионалните парламенти.\n\r\nПолитологът Михаил Виноградов изрежда специфични местни фактори, съдействали за \"дестабилизация\" и \"песимизъм\" сред електората в някои региони. А според наблюдателя Александър Пожалов заплахата от поражения за \"Единна Русия\" се дължи на разочарование от партията на властта заради вдигането на пенсионната възраст в Русия и насажданата от партийния център подкрепа за тази реформа.\n\r\nСпоред аналитика Ростислава Туровски, цитиран в \"Комерсант\", жителите на руския Далечен изток например са били разочаровани от проектите на федералния център за този регион. Хората не видяха реален ефект от множеството програми, изтъква той. \"Местните власти също не успяха да обяснят на населението кога ще заработят програмите и какво ще донесат\", добавя експертът.\n\r\nЛидерът на \"Единна Русия\" - премиерът Дмитрий Медведев, призна вчера, че пенсионната реформа \"е нажежавала кампанията още повече\", но нарече достоен резултата, показан от партията. И разпореди да се анализират грешките в проблемните региони, пише вестникът, цитиран от Би Би Си.\r\n ", "date": "2018.09.10", "title": "Собянин печели 74% от гласовете на вота за кмет на Москва"}
{"url": "https://www.dnes.bg/politika/2018/09/10/radev-za-predsrochni-izbori-niama-da-dovedat-do-novo-mnozinstvo.387397", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСпоред държавния глава Румен Радев в момента предсрочни избори не биха довели до нов изборен резултат и до излъчване на ново мнозинство.\n\n\n\r\n\"Самите социолози не предвижват нова констатация и нови промени в създаването на устойчива алтернатива. Всички я очакваме\", када президентът в Шумен, цитиран от \"Фокус\".\r\n\"Моят призив е към политическите партии - всички да се обърнат към проблемите на българите. Призовах и правителството - към своите отговорности. Към момента то тиражира серийни скандали и интриги, за да очерни своите опоненти и да прикрие най-важните проблеми на обществото – корупцията и беззаконието\", продължи той.\r\n                    \n                    \n                За днешния коалиционния съвет Румен Радев посочи, че решенията са изцяло в прерогативите на управляващите.\r\n\"Лично на премиера, негово е решението и негова е отговорността. За мен е важен крайният резултат, стига той да не се бави много и да занимават само с проблемите на властта\", заяви президентът.\r\nРумен Радев лаконично коментира и думите на президента Росен Плевнелиев /2012-2017/, който остро го разкритикува по-рано днес и го нарече популист.\r\n\"Всички трябва да пазим авторитета на бившия президент. Дори когато самият той не знае как да си го опази\", каза Радев.", "date": "2018.09.10", "title": "Радев за предсрочни избори: Няма да доведат до ново мнозинство!"}
{"url": "https://www.dnes.bg/cars/2018/09/10/bronirana-tejka-ruska-da-karash-kolata-na-putin-vyzmojno-e.387395", "text": "През май Владимир Путин встъпи официално в поредния си президентски мандат, като по време на церемонията се състоя и премиерата на новата лимузина, която е част от проекта \"Кортеж\".\n\r\nНовата лимузина замени досегашния Mercedes Pullman, който возеше президента.\r\nПо време на встъпването в длъжност дългия 6,63 м автомобил събра погледите на всички. Сега пък стана ясно, че новооснованата руска фирма Aurus планира да пусне на пазара този модел, така че всеки богаташ да може да си позволи да се вози в същото возило, като самият Владимир Путин, посочва \"Труд\".\r\nAurus Senat има два варианта – къса версия (4,30 м) и дълга (6,63 м), при която в огромната кабина има място за седем пътници. Дългият модел стъпва върху шаси с гигантско междуосие от 4,30 м и разполага с бронировка за защита срещу куршуми и гранати.\r\n                    \n                    \n                Под предния капак на двете версии обаче работи един и същ двигател. Моторът е бензинов V8 с обем 4,4 л и мощност 600 конски сили.\r\nВ определени случаи той се подпомага от допълнителен електрически агрегат с капацитет 100 коня. \n\r\nТехниката е руска, включително 9-степенната автоматична трансмисия и въздушното окачване с електронен контрол. За други компоненти обаче, най-вече за електрониката, руският производител се е обърнал към водещите германски автоконцерни.", "date": "2018.09.10", "title": "Бронирана, тежка, руска... Да караш колата на Путин! Възможно е!"}
{"url": "https://www.dnes.bg/zvezdi/2018/09/10/dve-sedmici-i-banova-rajda-sin-na-plevneliev.387392", "text": "Деси Банова и Росен Плевнелиев ще станат родители на първото им общо дете след около две седмици. Това разкри президентът пред bTV и допълни, че все още не са избрали име за бебето.\r\nПреди няколко седмици синоптичката заяви, че очакват момче, но то няма да носи името на баща си.\r\n\"За мен името на детето е едно свещено право на майката. Нека тя да го избере\", добави бившият държавен глава.\r\nТой определи семейството си като скромно, което се \"държи ръка за ръка\" и в никакъв случай не търсят таблоидите.\r\nСпоред Плевнелиев той е много предан съпруг и не се оглежда \"по чуждо\", когато има връзка.\r\n\"Когато съм с една жена, съм с нея докрай. Въпреки че това е моят втори брак, аз съм в много добри отношения с бившата си жена. Децата също са добре. С Деси не налагаме нашия дневен ред на никой друг\", добави Плевнелиев.", "date": "2018.09.10", "title": "Две седмици и... Банова ражда син на Плевнелиев"}
{"url": "https://www.dnes.bg/obshtestvo/2018/09/10/koi-e-po-po-nai-kostov-stanishev-jivkov.387346", "text": "Стефан Стамболов, Петко Каравелов, Константин Стоилов, Александър Малинов и Андрей Ляпчев са най-добрите петима български министър-председатели след Освобождението до 2009 г. \r\nТова показват резултатите от първото по рода си изследване на рейтингите на нашите премиери (1879 – 2009 г.), направено от 56 учени от водещи български университети, академии и институти.\r\nИзследвани са 49 министър-председатели за този период, но са оценени 31 от тях – само тези, които са управлявали България около 1 и повече години. Ръководител на изследването е проф. Георги Янков, а научен консултант е акад. Георги Марков, пише \"Труд\".\r\nВеднага след първите петима премиери се нарежда Тодор Живков. В челната десетка са още Александър Стамболийски, Иван Гешов, Никола Мушанов и Иван Костов. \r\n                    \n                    \n                В дъното на класацията експертите са посочили Васил Радославов, Филип Димитров, Богдан Филов, Гриша Филипов и Антон Югов. \r\nЛюбопитен факт е, че бившият монарх Симеон Сакскобургготски е 14-и, точно преди Сергей Станишев, който пък изпреварва с едни гърди напред вожда на световното комунистическо движение от 30-те години Георги Димитров.\r\n ", "date": "2018.09.10", "title": "Кой е по-по-най: Костов, Станишев… Живков?"}
{"url": "https://www.dnes.bg/cars/2018/09/10/modno-i-masovo-fiat-opel-honda-spirat-dizela.387347", "text": "Мерките, предприети от различните правителства срещу дизеловите версии на автомобилите, вече дават резултати и това си личи от действията на по-голяма част от компаниите на европейския пазар. Това стана ясно от проучване на британското издание Autocar, цитирано от .\r\nНапример Fiat обнови своя компактен ван 500X, като замени дизела с 3-цилиндров мотор. Това е част от стратегията на концерна FCA, която предвижда пълен отказ от тежкото гориво през 2022 г. Изключение прави търговската техника.\r\nНовото поколение на Honda CR-V на свой ред за първи път ще се предлага със 7 места и с хибридно задвижване и както изглежда - никога повече няма да получи дизелови версии. \r\n                    \n                    \n                Друга японска компания - Mitsubishi, също залага на хибридите, а от гамата отпадат дизеловите ASX и Outlander.\r\nПри Toyota положението е подобно - дизелите остават само за големите всъдеходи, докато завърналият се на европейския пазар седан Camry, както Verso и RAV 4 ще се предлагат само в бензинови и хибридни версии. \r\nSubaru също се отказа от дизелите, а Suzuki спира продажбите на Vitara и SX4 с добавка DDiS към имената. И тук трендът е ясен.\r\nПроизводителят на спортни коли Porsche също обяви, че се отказва от дизеловите варианти на кросоувърите Macan и Panamera, докато за новия Cayenne версия с такова гориво не се предвижда изобщо. Затова пък хибридните на немската марка се продават отлично.\r\nЕвропейските малолитражки Skoda Fabia и Opel Corsa, а също така и Seat Toledo също скъсаха с дизела. \r\nТова стори и Volvo, в чиято история има много двигатели с такова гориво. То обаче няма да се използва никога повече от шведите, като първият модел от новата им стратегия е комбито V60.", "date": "2018.09.10", "title": "Модно и масово: Fiat, Opel, Honda… спират дизела"}
{"url": "https://www.dnes.bg/notifikacii/2018/09/10/priiatel-me-syvetva-kak-se-opredelia-cena-na-imot.387348", "text": ".\r\n\r\nВ тях често се лансира темата за съживяването на пазара на недвижими имоти. В различни статии и интервюта се използват фрази като бум в имотния пазар\", \"най-голямото съживяване след кризата\", \"нов балон в имотите\" и т.н. Така поднесена, информацията може да създаде усещането в собственика на имота, че едва ли не динамиката е толкова голяма, че продажбата се осъществява в рамките на няколко седмици, а купувачът е склонен да заплати максималната стойност.\r\n                \n                В ANTRE разчитаме на данните и анализите, които реално отразяват ситуацията. Ръст в имотния сектор има, като във всяка от последните 3 години той отчита повишение с 8-12% спрямо предходната. Това увеличение изглежда устойчиво, въпреки че през настоящата година се очаква темпът на растеж да бъде по-малък.\r\n\"Бумът\" на недвижими имоти е 2 пъти по-слаб от този преди кризата - 2007 и 2008г., а купувачите са все по-претенциозни и взискателни, настоява Христов.\r\n\r\nУеб порталите за имоти са един от надеждните източни на информация за ценообразуването на имот. Въпреки това трябва да имаме няколко неща предвид: \r\n• случва се един имот да се продава с няколко различни цени в отделните сайтове, та дори и в един и същ сайт; \r\n• наличието на фалшиви обяви; \r\n• липсата на достатъчно информация за даден имот; \r\n• често не се упоменават тежести;\r\nВсички тези фактори спомагат често за изкривяване на средна цена за даден район, а също и върху нашата представа за пазара. Много е важно като собственик да изградите поглед върху пазара: как са структурирани обявите, колко процента от обяви се доближават до имот Ви, до колко обявите са реални и т.н., което отнема време.\r\nЕто защо при една безплатна консултация с брокер или агенция бихте могли бързо и лесно да се сдобиете с надеждна информация за цените и състоянието на имотите в нашия район. Факт е, че всяка стойностна агенция има анализ от предходни сделки за отделните райони и прави такъв за бъдещи периоди.\r\n\r\nНаш близък, сключил сделка наскоро, може да ни даде много ценни съвети за универсалните неща: как е протекъл процесът, какви документи са необходими, с какви агенции е работил, колко време са му отнели огледите и т.н. Но също така трябва да се има предвид, че нашият познат е сключил 1 от 30-те хиляди сделки през последната година.\r\nСъщо така най-вероятно неговият имот е по-различен от нашия, било то във вида строителство, района, квадратура и т.н. Ето защо за по-сериозен съвет би могъл неволно да ни заблуди. Един от най-ценните съвети, които ще ни даде нашият познат, е името на агенция или брокер, които да се погрижат за интересите ни.\r\n\"Със сигурност темата може да бъде продължена още. Основната идея, която искам да представя е, че пазарът на недвижими имоти в България малко или много е спекулативен. Ето защо, когато сме в ролята на собственик, който търси информация, за да сложи правилна цена на имота си, е важно да се предпазим от подвеждащите информации и съвети. Според нас най-добрият вариант за това е да се обърнем към доказани професионалисти в бранша\", съветва Цветослав Христов от агенция ANTRE.", "date": "2018.09.10", "title": "Приятел ме съветва! Как се определя цена на имот?"}
{"url": "https://www.dnes.bg/index/2018/09/10/receptata-dnes-klasicheski-kiseli-krastavichki.387172", "text": "\r\n1 кг корнишони\r\n50 г захар\r\n1 л бял оцет\r\n2 клонки естрагон\r\n1 супена лъжица синапено семе\r\nпипер на зърна\r\nсол\r\n \r\n\r\n \r\nПочистете и измийте корнишоните, поставете в подходящ съд и покрийте изцяло със сол. Нека отлежат за 12 часа. След това разбъркайте оцета със захарта, естрагона и пипера. Бланширайте краставичките за няколко секунди в оцета, отцедете с решетъчна лъжица и ги сложете в бурканите.\r\n \r\nДобавете синапеното семе. Кипнете отново сместа с оцета и след това допълнете с нея бурканите. Оставете ги да изстинат и поставете капаците. Съхранявайте на хладно и тъмно място.\r\n\r\n", "date": "2018.09.10", "title": "Рецептата Dnes: Класически кисели краставички"}
{"url": "https://www.dnes.bg/snimka-na-denia/2018/09/10/vremeto-do-sriada-slyncheva-utrin-dyjdoven-sledobed.387349", "text": "Времето днес ще бъде слънчево. Главно в следобедните часове над централните и източните райони ще има временни увеличения на облачността и на отделни места там ще превали и прегърми.\r\nЩе продължи да духа до умерен северозападен вятър. Максималните температури ще са между 24 и 29 градуса, в София - около 24 градуса, сочи  на синоптиците от НИМХ.\r\nПо Черноморието ще бъде предимно слънчево с временни увеличения на облачността, главно по северното крайбрежие, но само на отделни места там ще превали. Ще духа до умерен северозападен вятър. Максималните температури ще са между 25 и 27 градуса. Температурата на морската вода е 25-26 градуса. Вълнението на морето ще бъде 2-3 бала.\r\n                \n                Над планините също ще бъде слънчево, след обяд с временни увеличения на облачността, но валеж е малко вероятен. Ще духа умерен северозападен вятър. Максимални температури на 1200 метра около 18 градуса, на 2000 метра - около 10 градуса.\r\nВъв вторник и сряда времето ще бъде променливо. На места в тези райони са възможни и краткотрайни превалявания следобед. Ще продължи да духа умерен вятър, отначало от север-северозапад, а през втория ден - от север-североизток и дневните температури слабо ще се понижат.\r\nПреобладаващите максимални ще са между 23 и 28 градуса, а и сутрешните в котловините на Западна България, защитени от вятъра, ще бъдат около 10 градуса.\n\r\n ", "date": "2018.09.10", "title": "Времето до сряда: Слънчева утрин, дъждовен следобед"}
{"url": "https://www.dnes.bg/notifikacii/2018/09/10/nova-shema-za-izmama-na-turisti-v-chujbina.387341", "text": "Нова схема за обир на чуждестранни туристи набира сила в Европа, алармират белгийските медии.\r\nТе се позовават на разбита тези дни румънска банда в белгийския град Брюж, твърдейки, че моделът придобива все по-голямо разпространение в туристическите центрове на стария континент.\r\nБандата избирала малобройни групи туристи, към които се приближавал един от тях. Той се представял като италианец, който искал да обмени пари. След като размяната ставала към чужденците се приближавали останалите, които се представяли за патрулираща двойка полицаи.\r\nТе обяснявали на туристите, че са станали жертва на мошеник и че обменените от тях евро са фалшиви. След това те изземали парите като “веществено доказателство” по започнало разследване на измамата.\r\n                \n                Румънската група е осъществила поне 8 успешни удара в Брюж през летния сезон. Общата сума на присвоените от тях пари не е известна, но се предполага, че е десетки хиляди евро. Само при един от случаите туристите са се простили с 3300 американски долара.\r\nСлед като станало ясно, че иде реч за серийни обирджии, белгийската полиция успяла да проследи автомобила на румънската банда. Това станало чрез монтираните на улиците в Брюж камери, които автоматично разчитат номерата на автомобилите. Тримата са арестувани в четвъртък сутрин при пристигането си в града за подготвян нов удар.\r\nСпоред говорител на полицията тримата са част от по-широка мрежа от крадци, която прилага схемата и в други държави.\r\nБрюж е един от най-посещаваните от туристи град в Белгия, а историческият му център е част от световното културно наследство на човечеството в списъка на ЮНЕСКО.", "date": "2018.09.10", "title": "Нова схема за измама на туристи в чужбина"}
{"url": "https://www.dnes.bg/za-da-se-razbirame/2018/09/10/sedmichen-liuboven-horoskop-za-10-16-septemvri.387226", "text": "Марс вече не е в ретроградна позиция, а това не е никак малко, особено когато става въпрос за любов и секс. Очакват ни вълнения, равносметки, раздели, надграждане на взаимоотношенията. Повече вижте в любовния ни хороскоп.\r\n\r\nИнтересна ще бъде седмицата за представителите на зодия Овен, благодарение на тяхната управляваща планета Марс. Тя ще се премести във вашия сектор на приятелствата. Ако сте необвързани, ще имате възможността да създадете нови и интересни контакти. Бъдете отворени към нови възможности. Обвързаните Овни ще имат някаква промяна във финансите, но също така ще преразгледат по някакъв начин и връзката си.\r\n\r\nТази седмица очаквайте някакъв завой в любовния ви живот. Уран, планетата на внезапната промяна, все още се движи през знака ви и ви води по пътеки, за които никога не сте знаели, че съществуват. Всичко се променя с бързи темпове, включително и любовта. Може би има нови възможности, но за някои от вас единственият начин да стигнете дотам е да се измъкнете от съществуващите отношения, ако са застояли. Венера ще се противопостави на Уран и нещо ще се промени.\r\n                    \n                    \n                \r\nБлизнаците ги очаква романтика на работното място и със сигурност ще искат да не афишират взаимоотношенията си по ред причини. Така или иначе тази седмица няма да скучаете. Ако не успеете да запазите в тайна взаимоотношенията си, това може да доведе до нестабилност, но ще е само временно явление.\r\n", "date": "2018.09.10", "title": "Седмичен любовен хороскоп за 10 – 16 септември"}
{"url": "https://www.dnes.bg/eu/2018/09/10/shvedskiiat-premier-prizova-za-sytrudnichestvo-na-politicheskite-sili.387352", "text": "Шведският премиер социалдемократ Стефан Льовен каза рано днес, че ще остане на поста през следващите седмици и призова за сътрудничество между политическите сили, след като вчерашните парламентарни избори не излъчиха ясно мнозинство и поставиха крайната десница в позицията на арбитър в силно фрагментиран политически пейзаж, предадоха Ройтерс и Франс прес.\n\r\n\"Имаме две седмици до откриването на сесията на новия парламент. Ще продължа да работя спокойно като министър-председател, с уважение към избирателите и шведската изборна система\", каза Льовен на митинг на неговата партия. \"Едно е сигурно - никой не получи мнозинство. Следователно е естествено да започне сътрудничество между блоковете\", продължи той. \n                    \n                    \n                \r\nТези избори \"погребват политиката на блоковете\", каза министър-председателят социалдемократ и прикани партиите от десноцентристкия Алианс да проявят морална отговорност.\n\r\nПрез изминалите четири години Льовен оглавяваше правителство на малцинството на Шведската социалдемократическа работническа партия и Зелените, с подкрепата на Лявата партия в парламента.\n\r\nЛевоцентристкият блок води с минимална преднина от един депутатски мандат пред десноцентристкия Алианс, сочат неокончателните резултати от изборите, в които антиимиграционната националистическа партия Шведски демократи се нареди на трето място. Тя спечели 62 депутатски места и 17,6 на сто от гласовете, но не успя да стане втора политическа сила в Швеция, отбелязва АФП, цитирана от БТА.", "date": "2018.09.10", "title": "Шведският премиер призова за сътрудничество на политическите сили"}
{"url": "https://www.dnes.bg/notifikacii/2018/09/10/ali-hamenei-prizova-armiiata-da-stresne-vraga.387351", "text": "Иранският лидер аятолах Али Хаменей е призовал иранската армия да увеличи силата си, за да \"стресне\" врага, предаде Ройтерс.\n\r\nИзявлението е било направено малко преди елитният Корпус на гвардейците на Ислямската революция да потвърди, че в събота е изстрелял няколко ракети по главната квартира на бунтовническо движение на иранските кюрди в Ирак, при което са загинали най-малко 11 души.\n\r\n\"Увеличете силата си възможно най-много, защото силата ви ще стресне врага и ще го принуди да отстъпи\" е заявил Хаменей на церемония по дипломирането на кадети от редовната иранска армия, съобщава сайтът му.\n\r\nТехеран е изправен пред засилено напрежение със САЩ, които се оттеглиха от споразумението за иранската ядрена програма от 2015 година и планират да възобновят санкциите си, пише БТА.\n                \n                \r\n\"Иран и иранският народ устояха на Америка и доказаха, че ако една страна не се страхува от заплахите на хулигани и разчита на собствените си способности, тя може да принуди суперсилите да отстъпят и да ги победи\", е заявил Хаменей.\n\r\nИранската държавна телевизия показа и как Хаменей приветства иранските военноморски сили в Аденския залив край бреговете на Йемен, докато разговаря с командирите им чрез видео връзка.", "date": "2018.09.10", "title": "Али Хаменей призова армията \"да стресне\" врага"}
{"url": "https://www.dnes.bg/obshtestvo/2018/09/10/udar-po-djoba-ni-cenite-verijno-zapylziaha-nagore.387354", "text": "Цените на основните стоки и услуги тръгнаха нагоре и верижното им поскъпване ще удари по джоба българите идните месеци. Увеличението на практика ще засегне почти всичко - от природния газ, парното, водата и хляба до автозастраховките и бездимните цигари, пише \"Сега\". \n\r\nВсъщност тази година инфлацията се завърна и всички го усещаме и когато пазаруваме храна, и когато зареждаме резервоара на колата. \n\r\nДори заемите започнаха да поскъпват. БНБ отчете, че лихвите по потребителските кредити са тръгнали нагоре, а банкерите от месеци предупреждават, че лихвите са стигнали дъното и занапред ще вървят нагоре.  \n\r\nЗадаващото се увеличение на природния газ от октомври ще доведе до лавинообразно поскъпване, като първо ще се отрази на парното и топлата вода. Държавното предприятие \"Булгаргаз\" поиска вдигане на цената с повече от 14%. Председателят на енергийния регулатор Иван Иванов заяви, че поскъпването е неизбежно, но е възможно процентът да е по-малък. Синьото гориво е \"вързано\" с котировките на петрола на международните пазари и на долара. По закон увеличението на газа с повече от 5% се отразява и в цената на парното и топлата вода.\n\n\n\r\n                    \n                    \n                Бензинът и дизелът са доста по-скъпи от миналата година, а новините за петрола са противоречиви и нищо чудно котировките да продължат още нагоре, което ще е лошо и за шофьорите с частни коли, и за превозвачите, а освен това ще бъде пореден повод за корекция на цени в различни производства и услуги. \"Жегата\" в  международните отношения продължава - като се започне от проблемите по оста САЩ - Китай и се стигне до очакването Иран да свие предлагането на нефт заради щатските санкции. \n\r\nШофьорските неволи не спират дотук, защото се очаква продължително вдигане на застраховката \"Гражданска отговорност\". Само преди седмици застрахователните компании за пореден път повишиха полиците средно с 50-60 лева. И те, и Комисията за финансов надзор са единодушни, че поскъпването ще продължава поетапно и значително, защото сега приходите от продажба на застраховката не можели да покрият изплащаните обезщетения, особено за катастрофи, причинени в чужбина. \n\r\nГолямото есенно поскъпване ще засегне и пушачите. Депутатите вече решиха да вдигнат акциза за  бездимните цигари, чийто пазар в България главоломно се разширява.\n\r\nПоскъпването на природния газ ще засегне цели индустрии като химическата. Ще засегне и производството на хляб. \n\r\nПекарните очакват двоен удар и защото житната реколта е по-лоша от очакваната, а значителна част от качествената българска пшеница вече отпътува в чужбина. Пшеницата от новата реколта ще е по-скъпа. Прибирането на реколтата започна при цена 300 лева за тон, сега е 350 лева, посочиха от агроминистерството.  \n\r\nРесорният министър Румен Порожанов косвено призна, че се опасява от ценови скок, като съобщи, че планира разговори с ръководствата на големите търговски вериги в търсене на варианти за по-плавно поскъпване.\n\r\nПоскъпват и млечните продукти. Цените на сиренето и кашкавала вървят нагоре успоредно с кампаниите и мерките за разграничаване на истинските от имитациите, съдържащи палмово масло и други нетипични съставки. Качественото сирене е скъпо, обясняват и производители, и експерти, макар че в България скъпо и качествено не винаги вървят ръка за ръка.\n\r\nПротиворечиви са прогнозите за поскъпването на жилищата. Според някои брокери цените на апартаментите и наемите вече са стигнали пика си, но според други ще растат още. А ако депутатите одобрят предложенията на Министерството на финансите за промени в  Закона за местните данъци и такси, от догодина българите ще плащат двойно по-висок \"сграден данък\" за основното си жилище.\n\r\nОбикновено през лятото инфлацията намалява и цените на  плодовете и зеленчуците вървят надолу. Но сега се случва обратното. През този юли потребителските цени са били с цели 3.5% по-високи в сравнение със същия месец на 2017 г., отчете националната статистика.\r\nДъждове и градушки удариха реколтата на много места в страната. В резултат има по-малко и по-скъпи български домати. Годината не беше добра и за прасковите, които също са по-скъпи от миналата година. Морковите и дините, тиквичките и патладжаните, салатите, дори копърът и магданозът са рекордно скъпи. ", "date": "2018.09.10", "title": "Удар по джоба ни: Цените верижно запълзяха нагоре"}
{"url": "https://www.dnes.bg/sofia/2018/09/10/masovo-markirani-shte-ostanat-li-dyrveta-v-borisovata.387353", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПланирано е изсичане на голяма част от дърветата в \"Борисовата градина\" по протежението на алея \"Яворов\". Граждани твърдят, че масово дърветата са маркирани, което означава, че трябва да бъдат изсечени.\r\n\"Тезата на г-жа Фандъкова е, че се изсичат дървета, защото умират хора в \"Борисовата градина\". Защо в последните над 10 години този лесопарк е оставен изцяло без поддръжка?\", коментира и попита Гергана Пирозова от групата \"Да спасим \"Борисовата градина\" пред .\r\n\"Никога не е оставян без поддръжка този парк. През годините многократно са правени опити да бъде съставена инвентаризация и лесопаркова експертна оценка. През 2017 г. стартирахме процедура по прочистване на сухи и опасни дървета\", обясни ситуацията Димитър Данчев от Дирекция \"Зелена система\" на Столичната община.\r\n                    \n                    \n                Пирозова посочи, че между 33 и 35 на 100 дървета са предвидени за премахване, а около 30 на 100 дървета - за кастрене. Тя настоя, че трябва да има експертно становище за всяко едно дърво. Екоактивистката твърди, че цялата документация е поискана от \"Да спасим Борисовата градина\", но им е била отказана.\r\nДанчев отвърна, че има абсолютно всички документи. По думите му е описано защо трябва да бъде премахнато всяко едно дърво, както и какво трябва да се направи за тези, които са предвидени за кастрене.\r\n\"Искам паспортизация на всяко едно дърво. Може ли да обещаете, че всяко дърво ще има паспорт?\", настоя Гергана Пирозова.\r\n\"Има информационни табели, които са закачени при маркирането. Всяко дърво ще бъде описано\", увери я Димитър Данчев.\r\n ", "date": "2018.09.10", "title": "Масово маркирани: Ще останат ли дървета в \"Борисовата\"? "}
{"url": "https://www.dnes.bg/sofia/2018/09/10/kyde-vyv-vtornik-niama-da-ima-voda-v-sofiia.387360", "text": "На 11 септември 2018 г. (вторник), във връзка с монтаж на водомерен възел на ул. „Петър Парчевич“, кв. „Център“, се налага спиране на водоподаването от 09:00 до 12:00 часа на клиентите на „Софийска вода”, живеещи в района на: ул. „Петър Парчевич“ от бул. „Витоша“ до ул. „Ангел Кънчев“.\r\n \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. ул. „Петър Парчевич“ на ъгъла с ул.  „Христо Белчев“.\n\r\nНа 11 септември 2018 г. (вторник), във връзка с подмяна на сградно водопроводно отклонение във в.з. Банкя се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Сакар“.\n                    \n                    \n                \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сакар“ на ъгъла с ул. „Търнов рид“.\n\r\nНа 11 септември 2018 г. (вторник), във връзка с диагностика на училен водопровод на ул. „Цар Сименон“, с. Мърчаево, се налага спиране на водоподаването от 10:00 до 14:00 часа на клиентите на „Софийска вода”, живеещи в района на: ул. „Цар Симеон“ от №2 до №58.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Симеон“ №56.\n\r\nНа 11 септември 2018 г. (вторник), във връзка с реконструкция на водопровод на ул. „Първа българска армия“, жк. „Военна рампа“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. Професор Иван Георгов от ул. Локомотив до края на улицата.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. Професор Иван Георгов пред фирма „Маус“.\n\r\nНа 11 септември 2018 г. (вторник), във връзка с изграждане на сградно водопроводно отклонение  на ул. „Драгоман“, кв. „Овча купел“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Драгоман“ между ул. „Монтевидео“ и ул. 692.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на: ул. „Драгоман“ на ъгъла с ул. 696.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.09.10", "title": " Къде във вторник няма да има вода в София?"}
{"url": "https://www.dnes.bg/sofia/2018/09/10/paradoks-detski-gradini-se-stroiat-a-mesta-niama.387356", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКакто Dnes.bg вече писа много братчета и сестричета продължават да бъдат разделяни по детските градини, докато неправителствени организации непрекъснато сигнализират за хиляди деца нерегламентирано приемани в забавачките.\r\nКомитетът за качествена образователна система организира протест пред вратите на сградата на Столичната община в 10:30 часа. В социалните мрежи са заявили, че ще присъстват над 200 човека. \n\r\n\"Според информационната система на СО 2000 са децата, които чакат за преместване в детски градини. Строят се детски градини, но те са недостатъчни. Има нужда от драстично строителство. Също така липсва адекватен контрол на Дирекция образование. Искаме оставката на директора на Дирекцията. Този проблем е от 10 години\", отбеляза Васил Николов от Комитета за качествена образователна система.\r\n                    \n                    \n                Според зам.-кмета на София Тодор Чобанов исканията за оставки са политически. По негови думи СО прави всичко възможно този проблем да се реши.\r\n\"Право на всички родители е да искат преместване на децата им в друга детска градина. Има недостиг на места в яслената възраст. Столичната община строи детски градини. За последните 10 години се построиха много сгради. Никога преди в историята не е строено чак толкова. Мобилизацията по решаване на проблема е максимална\", посочи той.  \n\r\nИзказването на Чобанов за оставките коментира и още един от организаторите на протеста. Според Антонина Кенова, присъстваща на демонстрацията като родител, Комитетът никога не е бил политически обвързан. \"За нас е важно човекът, който управлява, да си върши работата и да не ни приема за враг\", изтъкна тя пред .", "date": "2018.09.10", "title": "Парадокс: Детски градини се строят, а места – няма!"}
{"url": "https://www.dnes.bg/zvezdi/2018/09/10/nagrajdavat-an-hatauei-za-blagotvoritelnost.387359", "text": "Ан Хатауей ще получи престижна награда на официалната вечеря на \"Кампания за човешките права\", която се провежда за 22-и път. \r\nСъбитието е на 15 септември, а 35-годишната актриса е отличена за продължителните си занимания, свързани с благотворителност, най-вече, касаещи ЛГБТ общността, съобщава Variety.\r\nПрезидентът на кампанията, Чад Грифин, казва: \"Чрез невероятния си талант и смел активизъм, Ан Хатауей използва популярността си, за да се застъпи за ЛГБТ общността. От говоренето срещу дискриминационното законодателство, насочено към ЛГБТ общността до лидерството ѝ по отношение на движението за равенство на жените и мъжете на работните места, Ан наистина осъществява промени в живота на безброй хора по света\".\r\n                    \n                    \n                Звездата от \"Дневниците на принцесата\" е посланик на добра воля на ООН по въпросите за равенство между половете.\r\n", "date": "2018.09.10", "title": "Награждават Ан Хатауей за благотворителност"}
{"url": "https://www.dnes.bg/eu/2018/09/10/sdelka-s-diavola-vyzhod-na-krainata-desnica-v-shveciia.387355", "text": "Швеция изглежда устоя на националистическата треска, предизвикана от миграционната криза в Европа. Предварителните резултати от изборите показват, че левицата и десницата са практически наравно, но макар че крайната десница подобрява позициите си, което ще й даде голямо влияние върху политиката на страната, тя не постигна очакваните резултати, пише френският в. \"Монд\". \n\r\nПо традиция премиер става ръководителят на партията, събрала най-голям брой гласове, но новият политически пейзаж прави всякакви предвиждания трудни. През следващите седмици се очакват дълги преговори.\n\r\nНо въпреки че партията Шведски демократи постигна по-малко, отколкото в периода 2010-2014 г., тя успя да се наложи трайно в политическия дебат и от нея ще зависи кой от двата блока ще управлява. Дясната опозиция е решена да свали социалдемократите, но за да има стабилно мнозинство, ще й се наложи да отмени \"карантината\", която досега пречеше на крайнодясната партия да получи директно политическо влияние. Стъпка, която може да се окаже рискована, предвид че центристите и либералите са повтаряли неведнъж, че отказват да сключват \"сделка с дявола\". Седем от десет привърженици на консерваторите не искат да чуват за подаване на ръка на крайната десница, отбелязва в. \"Монд\".\n\r\n                    \n                    \n                От особено значение за шансовете на лявоцентристите да съставят правителство е фактът, че Партията на зелените премина 4-процентовата бариера, спечелвайки 4,4 на сто от гласовете, отбелязва британският в. \"Гардиън\". Но новото правителство, което може да бъде съставено след седмици на преговори, ще се нуждае или от съюз между двата основни блока на дясноцентристките и лявоцентристките партии, който на практика е изключен, ако в блока се включи бившата комунистическа Лява партия - или от помирение с Шведските демократи. Това обаче може да даде на популистите право на глас при формирането на политиката, особено по отношение на имиграцията.\n\r\nПрез последните години, след финансовата криза през 2008 г. и бежанската криза през 2015 г., крайнодесните партии в Западна Европа постигнаха значителни успехи за сметка на утвърдените политически партии и вече участват в правителствата на Италия, Австрия, Норвегия и Финландия. \n\r\n\"Традиционните партии не успяха да отговорят на съществуващото чувство на недоволство\", заявява Магнус Бльомгрен от Университета на град Умео, цитиран от в. \"Гардиън\". \"Това недоволство може да не е свързано пряко с безработицата или икономиката, а да представлява просто загуба на доверие в политическата система. Швеция не е уникална в това отношение\", подчертава той.\n\r\nПредизборната кампания в Швеция беше необичайно поляризираща за страна, известна с търсенето на политически консенсус, отбелязва в. \"Ню Йорк таймс\". Основните въпроси бяха и най-спорните - имиграцията, престъпността, социалната държава и, след изпълнено с горски пожари лято, околната среда.\n\r\nИзборите бяха и сред най-внимателно наблюдаваните от чужбина в съвременната шведска история. Особен интерес предизвикваше представянето на Шведските демократи предвид възхода на антиимиграционни партии в страни като Германия, Италия и Австрия. В събота премиерът Стефан Льовен предупреди избирателите да не гласуват за партия, която той определи като расистка, давайки й политическо влияние.\n\r\nРезултатите от изборите бяха подобни на неотдавнашните избори в Европа - спад на подкрепата за традиционните партии и възход на екстремистките партии и еколозите. В Швеция това доведе до въпроси дали водещите партии ще изпълнят обещанията си да не се споразумяват с Шведските демократи, особено по важни въпроси като бюджета.\n\r\nВъзможно е водещите партии да се опитат да създадат някаква форма на широка коалиция, но това би било необичайно за Швеция, където нерядко управляват правителства на малцинството.\n\r\nПо време на предизборната кампания Шведските демократи говориха открито за традиционни теми табу като идентичност, ислям, интеграция и престъпност. Ли Бених-Бьоркман, експерт по политически науки в Университета на Упсала, определи като за донякъде шокиращо, че Шведските демократи са готови да стигнат толкова далеч, но отбеляза, че партията е успяла да се промени и да смекчи имиджа си. \"Бих казала, че по-голямата част от привържениците им не са расисти и фашисти\", смята тя. \"Те успяха много умело да се превърнат във вариант на Социалдемократическата партия, но с по-националистически амбиции\", добавя експертката, цитирана от в. \"Ню Йорк таймс\".\r\n/БТА/\r\n ", "date": "2018.09.10", "title": "\"Сделка с дявола\"? Възход на крайната десница в Швеция"}
{"url": "https://www.dnes.bg/eu/2018/09/10/makron-sreshtu-merkel-na-evropeiskite-izbori.387363", "text": "Партията на френския президент Еманюел Макрон ще играе в отбора на либералите за европейските избори през май. Това стана ясно от интервю на лидера на либералите в Европейския парламент Ги Верхофстат за вестник Ouest-France.\n\r\nТака една от големите загадки на европейските избори отпадна след месеци слухове, че Макрон се колебае между либералите и християндемократите от ЕНП. Решението ще изправи една срещу друга визиите на френския президент и на германския канцлер Ангела Меркел, която е от ЕНП, за бъдещето на Европа.\n\r\nСпоред Верховстат Макрон и европейските либерали не само имат “същия анализ” на политическата ситуация, но и “повече или по-малко същите предложения”, става ясно от интервюто.\n                    \n                    \n                \r\nНовото движение, чието име още не е известно, ще бъде официално прогласено през октомври. Тогава ще започне и селекцията на кандидати за бъдещ шеф на Европейската комисия.\n\r\nНастоящият еврокомисар Маргрете Вестагер обаче е предварителен фаворит да седне в креслото на Жан-Клод Юнкер в края на 2019 г. Датчанката, която е комисар по конкуренцията, се прочу със смелите си решения срещу някои от най-големите световни компании като Amazon, Microsoft и Google, които получиха рекордни глоби за нарушаване на европейските правила за конкуренцията.\n\r\nОсновната цел на замисления съюз е да се противопостави на националистите, казва Верхофстат пред френския всекидневник.\n\r\n\"След срещата Орбан-Салвини борбата през 2019 г. ще бъде борба между популистите националисти от една страна и проевропейска алтернатива от друга\", заявява той.\n\r\nОбединението иска да вкара достатъчен брой депутати в Европейския парламент, които да са в състояние да се противопоставят на силната група на популистите, прогнозирана от социолозите.\n\r\nЖелаещите да подкрепят каузата на европейските либерали в България ще трябва да пуснат бюлетина за ДПС, която е единствената наша партия сред европейските либерали от АЛДЕ.\n\r\nМакрон предложи паневропейска листа за изборите, за чийто кандидати да може да се гласува едновременно във всички държави от ЕС, но тя бе отхвърлена от Европейския парламент и от Съвета по време на Българското председателство.\n\r\nМеждувременно френският президент се срещна миналата седмица с лидерите на Белгия, Холандия и Люксембург, както и с Меркел в търсенето на съюзници срещу обединените сили на евроскептиците. Той се опитва да превърне партията си En Marche в европейско движение преди изборите, пише АФП.\r\n ", "date": "2018.09.10", "title": "Макрон срещу Меркел на европейските избори"}
{"url": "https://www.dnes.bg/notifikacii/2018/09/10/parij-srednosht-afganistanec-rani-7-dushi-s-noj.387350", "text": "Нападател с нож рани седем души в Париж, съобщиха френските медии.\r\nСпоред информация на в. \"Le Parisien\", мъжът първоначално е атакувал посетителите на кино MK2, а след това и минувачи, също и хора, намиращи се в близост до сградата, които са играели на петанк.\r\nВ публикацията се казва, че нападателят е от афганистански произход. Той е бил задържан от полицията.\r\nПо данни от АФП, разследващите не са открили признаци нападението да е терористичен акт. \r\nСред пострадалите има двама британски туристи. Четирима от ранените са в тежко състояние. (БТА)\r\n ", "date": "2018.09.10", "title": "Париж, среднощ, афганистанец рани 7 души с нож"}
{"url": "https://www.dnes.bg/sofia/2018/09/10/4000-bolni-deca-na-zabavachka-a-bratcheta-i-sestricheta-razdeleni.387342", "text": "Въпреки обещанията на местната власт в София, че са осигурили места за всички в предучилищна възраст, продължава да има огромен недостиг на места за най-малките.\r\nВъпреки обещанията на зам.-кмета по култура и образование Тодор Чобанов, че по-малките братя и сестри на записани в детските заведения деца ще ходят заедно с тях на градина, много родители ще трябва да водят по-малките в друго заведение или да преместят и двете в нова детска градина.\r\nТова става ясно от съобщение на Антонина Кенова от гражданската организация \"За качествена и иновативна образователна система\" във Facebook след заседание на работна група към столичната дирекция \"Образование\", на която приоритетно са разгледани всички постъпили до момента молби за преместване на второ дете, прието в различна детска градина от братчето/сестричето си. \r\n                    \n                    \n                \"След дълги обсъждания и консултации се стигна до извода, че за съжаление няма как да могат да бъдат обхванати всички неприети никъде втори деца поради недостига на места в София. Точно както и предните години\", коментира Кенова. \r\nТака единственият начин децата да бъдат събрани е да се преместят заедно в друга детска градина, където има места, коментира тя пред \"Сега\".\r\nИменно заради скандали около приема на деца в градините по втория начин през февруари Столичната община наложи промени в регламента. С него квотата за деца, които кандидатстват по социални критерии, беше намалена от 40 на 30% от местата. \r\nЗа дете с починал родител се полагат 6 точки допълнително, за дете от многодетно семейство (с три и повече деца) - 2 точки, за близнаци - 1 точка, колкото и за деца с разлика до 2 г. Тази система обаче раздели много братя и сестри и затова през юни общината увеличи местата за прием по социални критерии на 40%. \r\nТова обаче не реши проблема, защото незаетите по социални критерии места на първо класиране се прехвърлят към общите при следващите. Така се стигна до сегашната ситуация, като няма данни колко деца са засегнати.\r\nЗаради неуредиците в приема родителите излизат днес на протест пред Столичната община. Преди два месеца от комитета разкриха, че над 4000 деца са приети нерегламентирано в столичните забавачки по линия на хронични заболявания.\r\nТе искат догодина Столичната община да отреди в бюджета си повече средства за изграждане на нови училища и детски градини. Родителите искат и от общината да предоставят ваучери за обезщетения на децата, които след класиране не могат да постъпят в детска градина. \r\nОт организацията настояват общината да отпусне средства и за назначаване на допълнителен помощник-възпитател във всяка група в градините, където броят на децата надхвърля указаното в наредбата.", "date": "2018.09.10", "title": "4000 \"болни\" деца на забавачка, а братчета и сестричета – разделени!"}
{"url": "https://www.dnes.bg/muzika/2018/09/10/i-koi-reshi-che-te-sa-greshka-razlichnite-azis-i-cvetana-maneva.387343", "text": "\r\n\r\nЦветана Манева и Азис – неочаквано добра комбинация или налудничава чалга?\r\nЗлостните коментари за новата песен на Краля на попфолка не секват, не секват гласовете, включително от музикалните и актьорските среди, които наричат проекта провал, в който участва една от най-добрите родни актриси.\r\n                    \n                    \n                А песента \"Позна ли ме\" има само едно послание, да приемем различието сред нас – пол, раса…\r\nВероятно подразнен от купищата хули, Азис обясни идеята си с кратък пост във Facebook.\r\n\"Чух ви! А и нямаше как. Проглушителните ви писъци на омраза продъниха земята! Не съм я молил. Споделих и идеята си. Тя каза \"Да\".\r\nЦветана Манева, с нейната кариера си дава сметка, че подкрепя не Азис или даден музикален жанр, който вие не харесвате.\r\nЦветана подкрепи каузата, че не може да се живее в това отричане. С Цветана не сме имали време да говорим за музиката, която харесва или не.\r\nС Цветана искахме да изкрещим: Така не може да продължаваме! И това е нейният радикален жест на съпричастност. Той няма цена и не се измерва с пари. Това е жест срещу омразата и отричането. Нещо, което на вас ви е непознато!\r\nОбичам те, Цветана Манева!                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2018.09.10", "title": "И кой реши, че те са грешка? Различните… Азис и Цветана Манева"}
{"url": "https://www.dnes.bg/politika/2018/09/10/koalicionen-sbor-v-dnevniia-red-trite-ostavki.387344", "text": "Коалиционният съвет се събира днес, за да разгледа поисканите от премиера Бойко Борисов три министерски оставки.\r\nСлед трагедията край Своге министър-председателят настоя кабинета да напуснат транспортният министър Ивайло Московски, колегата му от МРРБ Николай Нанков и МВР шефът Валентин Радев.\n\n\n\n\r\nДали те ще бъдат приети е въпрос на разговори.\r\nАко питаме депутати от ГЕРБ и някои от министрите 3-те оставки са прибързани.\r\nАко питаме лидера на НФСБ Валери Симеонов, който е и вицепремиер без портфейл – няма нужда тримата да напускат постовете си.\r\nА ако този въпрос зададете на колегата му от \"Атака\" Волен Сидеров – не само тримата, всички министри трябва да си отидат.\r\n                    \n                    \n                Към момента оставките на двата от тримата – тези на транспортния министър Ивайло Московски и на вътрешния Валентин Радев са почти гарантирани.\r\nКой ще ги наследи, вариантите са много – от заместници на министрите в оставка, до чисто политически кадри без опит.\r\nТретата оставка, тази на регионалния министър Николай Нанков, е под въпрос, защото освен в редиците на ГЕРБ, младият спец е харесван и от много червени кметове.\r\nКакво ще се случи? Ща видим!\n\r\n ", "date": "2018.09.10", "title": "Коалиционен сбор! В дневния ред: Трите оставки"}
{"url": "https://www.dnes.bg/tenis/2018/09/10/bg-triumf-na-us-open-adrian-andreev-s-titla.387345", "text": "Българският талант Адриан Андреев триумфира с титлата на двойки при юношите на Откритото първенство на САЩ по тенис, съобщи .\r\nВъв финала Андреев и Антон Матушевич от Великобритания победиха със 6:4, 2:6, 10-8 американците Емилио Нава и Аксел Нефве за 59 минути игра.\r\nВ първия сет българинът и британецът пробиха за 2:1 и задържаха преднината си до края за 6:4. \r\nВъв втората част Андреев и Матушевич загубиха четири поредни гейма от 2:2 до 2:6. Така се стигна до шампионски тайбрек. В него Андреев и Матушевич поведоха с 9:6 и при третата си възможност затвориха мача в своя полза.\r\n17-годишният Андреев е вторият българин, който печели титла при юношите на Откритото първенство на САЩ след Григор Димитров, който стана юношески шампион на сингъл през 2008 година.\r\n ", "date": "2018.09.10", "title": "BG триумф на US Open! Адриан Андреев с титла"}
{"url": "https://www.dnes.bg/akoshtete-vqrvaite/2018/09/10/toi-oshte-ne-vi-e-pokanil-na-sreshta-govoriat-zodiite.387361", "text": "\r\nНетърпеливият овен винаги търси екшън, приключения и обича да се надпреварва. Ако смята, че бихте го отрязали, най-вероятно просто е продължил напред. Може да ви е харесал, но не обича да губи. Ако не сте показали, че и вие наистина имате симпатии, едва ли ще направи крачка към вас. Затова и момичетата често първи канят овните на среща.\r\n \r\n\r\n \r\nВнезапните промени плашат телците. Ако сте се държали по различни начини около телеца, за да привлечете вниманието му и да го заинтригувате, спрете с това поведение. Не е правилна стратегия - това го плаши. Когато преживява труден период, не му е до срещи - покажете му, че сте верен приятел и сте до него и след като този период отмине - той ще ви покани.\r\n \r\n\r\n \r\nБлизнаците трудно взимат решения и са колебливи, затова още не се е осмелил да ви покани. Още се чуди как точно да ви попита, къде да ви заведе, дали го харесвате. Понякога момичетата се отегчават от тази нерешителност. А ако много харесват момчето - канят първи.\r\n \r\n\r\n \r\nМного емоционален е и ако има симпатии към вас - бъдете сигурни, че е потънал в мисли. Мечтае за вас, разчувствал се е, погълнат е от чувствата си. Страхува се да не ви изплаши с тях. Най-добре е да опитате да поговорите с него - да разкриете какво чувствате и така той ще стане по-смел.\r\n \r\n\r\n \r\nМъжът лъв, познат като супер уверен и дори арогантен, не ви е поканил на среща? Веднага си мислите, че просто не ви харесва. Има два варианта. Първо - лъвът е малко мързелив. Да показва емоциите си и да се опитва да ви впечатли изисква много усилия за него. Другото - има голямо его. Колкото и да обича романтиката и да държи на любовта, иска да се отнасят с него като с крал. Ако не сте погалили егото му, дори да ви е харесал, трудно ще ви обърне внимание.\r\n \r\n\r\n \r\nРаботохолици и много организирани. Държат на добрия успех в ученето и да се справят добре в работата. Там са много амбициозни, но що се отнася до лични въпроси - девите са срамежливи. Нервен е, не знае как да подходи, притеснява се. Докато излезе от черупката си ще мине време, но поне ще може да се опознаете добре.\n                    \n                    ", "date": "2018.09.10", "title": "Той още не ви е поканил на среща? Говорят зодиите!"}
{"url": "https://www.dnes.bg/stranata/2018/09/10/ima-li-politicheski-chadyri-nad-bogatite-biznesmeni.387366", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nШумните акции на специализираната прокуратура срещу богати българи повдигна редица въпроси за пасивността и безмълвието на политиците. Това пък подхрани и множество конспиративни теории. Има ли чадъри над главите на определени бизнесмени и какви са новите разкрития около акция \"Сватове\"?\n\r\nСобственикът на Винпром Карнобат Миню Стайков, синът му и още шестима души бяха обвинени в участие в организирана престъпна група за продажба на акцизни стоки без бандерол, данъчни престъпления и пране на пари. \n\r\nСтайков е собственик и на дружеството за производство на брашно \"Топаз Мел\" и е обвинен в укриване на данъци за над 1 млн. лева. Той бе задържан в сряда след акция на спецпрокуратурата в Карнобат.\n\n\n\n\r\n                    \n                    \n                Компаниите на Миню Стайков държат най-големия дял на пазара на вина в страната и са на второ място при производството и продажбите на твърд алкохол. Дружеството му за производство на брашно пък е на първо място в мелничарския бизнес. Небезизвестен факт е, че Стайков е бивш сват на издирвания хотелиер Ветко Арабаджиев, срещу чийто бизнес бе проведена акция няколко дни преди тази срещу Стайков. \r\n\"Има нещо общо в профилите на всички хора, които живеят по начина на въпросните личности. Още от самото начало на прехода нещо не вървеше както трябва в съдебната система, правеха се странни реформи в системата за сигурност сякаш се целеше тя да бъде отслабена. Корупцията е инструмент на политическата престъпност. превърна се и в политически инструмент\", коментира в студиото на \"България сутрин\" по телевизия бившият шеф на ЦСБОП Тихомир Стойчев.\r\nПо думите му това показва, че политиците в страната са виновни за състоянието на самия преход, резултатите от него и състоянието, в което се намират обществото и държавата. \n\r\nЛюдмил Рангелов изрази притесненията си, че България се връща отново в ерата 2010-2011 година, когато в страната ни имаше верига от показни акции срещу крупни бизнесмени, приключили абсолютно неуспешно и довели до осъждане на държавата от съда в Страсбург.\r\n\"При тези акции се демонстрира излишна прекомерна сила, в някои случаи дори се прилага и насилие. Всички приключваха неуспешно, защото имаше известна преднамереност в действията на МВР и прокуратурата. Без необходимите доказателства и информация съсипаха бизнеса на много хора\", допълни юристът. ", "date": "2018.09.10", "title": "Има ли политически чадъри над богатите бизнесмени?"}
{"url": "https://www.dnes.bg/politika/2018/09/10/ostavki-ili-ostavame-blamirat-li-borisov-krai-na-koaliciiata.387358", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРешаващ ден за съдбата на три министерски стола. Днес ще се проведе извънреден коалиционен съвет, на който ще бъдат обсъдени оставките на министрите Валентин Радев, Ивайло Московски и Николай Нанков. Тя бяха подадени след автобусната трагедия край Своге, при която загинаха 17 души.\n\r\nСпоред социолога Кольо Колев смяната на министрите не е само опит за туширане на непрежението и изпускане на парата. \n\r\nТой е на мнение, че сме свидетели на преразпределение на властови структури в интерес на икономически субекти.\n\n\r\n\"Ще ни отвори очите номинацията, където трябва много внимателно да проследим кой откъде идва, каква е неговата професионална биография, което ясно ще ни покаже кой с кого е свързан\", посочи Колев пред .\n                    \n                    \n                \r\n\"Ако Борисов бъде бламиран и не успее да смени тримата министри, това ще е краят на това управление\", подчерта социологът и още веднъж сподели съмненията си, че корпоративни интереси стоят зад смяната на тримата министри.\n\r\nПолитологът Страхил Делийски пък е на мнение, че политическият елит все по-малко зависим от публичната легитимност и все повече зависим от бизнес структури. Той каза още, че нещата стават сложни, когато непубличната легитимност доминира над суверенитета. \n\r\n\"Правителството се занимава с технологията на властта, а не с управление на публичния ресурс. Едва ли гражданите се интересуват от това как се пази властта. Големият проблем на този кабинет ще бъде свързан с това ще съумее ли Борисов да даде приемлива версия за смисъла от продължаване на съществуването на този кабинет\", коментира Делийски.\n\r\nПо думите му все по-валидна става хипотезата, че дневният ред на Борисов е един, този на парламентарната групата е втори, а на партньорите в коалицията - трети.", "date": "2018.09.10", "title": "Оставки или оставаме? Бламират ли Борисов – край на коалицията!"}
{"url": "https://www.dnes.bg/sofia/2018/09/10/rusiia-zashlevila-radev-plevneliev-razocharovan.387362", "text": "Президентът Росен Плевнелиев (2012-2017) разкритикува приемника си Румен Радев и посочи, че е разочарован от действията му.\r\n\"Радев е първият български президент популист. Дори обръщението му от преди дни – изключително популистко. Не му прилича на държавен глава да поставя под въпрос основните институции на българската държава и да казва, че дори БСП не била алтернатива на сегашното управление. Дори има противоконституционност – разделя нацията. Той външнополитически не е никакъв фактор, няма доверие към него на Запад”, посочи Плевнелиев.\n\r\nПо думите му Русия му е \"зашлевила шамар” два пъти. \"Не остана и съмнение, че проруската нотка у нас остана без покритие. Никога не се беше случвало да отиде на посещение в Кремъл, от 6 минути изявления една да говори президентът на Русия и то да говори за Бойко Борисов.\n\n\n\r\n                    \n                    \n                \"След като не може да свърши нищо извън България, то ще работи в страната. Президентът трябва да е платформа за добрите идеи в държавата, да е балансиран”, каза той.\n\r\nАко бях на мястото на Николай Нанков, щях да подам оставка и нямаше да  допусна да има ревизия, посочи още Плевнелиев, който беше и регионален  министър в първия кабинет Борисов. \n\r\nПо думите му трябва да се изясни, че тази оставка не е по вина и   министрите не са виновни за това кой как е изпълнил и проектирал един  път. Но министърът носи морална отговорност, каза той.\n\r\n\"2006-та имахме подобна катастрофа в Бяла, БСП управляваха  и тогава  никой не подаде оставка, после имаше още един случай и пак никой не  подаде оставка. Когато те са на власт подобни морални действия на  министри не се наблюдават.  В този случай е важно да се влезе в същината  на договорите. Този път е имал проект за рехабилитация, изпълнен ли е  както е заложен, трябвало е да се предвиди и качеството на пътя”,  категоричен беше Плевнелиев пред bTV.\n\r\n\"Въпросът за вината трябва да се търси по договор\", категоричен е Плевнелиев.\n\r\nТой допълни, че в ролята си на регионален министър през 2011 г. са били  приоритизирани някои от най-тежките участъци и е започнала програма за  модернизация. Били са включени над 30 трасета.\r\nПлевнелиев посочи, че няма намерение да се връща в политиката и е  отказал да работи в много световни институции, за да остане у нас.", "date": "2018.09.10", "title": "Русия зашлевила Радев, Плевнелиев разочарован! "}
{"url": "https://www.dnes.bg/obshtestvo/2018/09/10/indulgenciia-za-biznesa-li-shte-e-taksata-razresheno-pushene.387368", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБизнесът предложи такса \"Разрешено пушене\". Идеята е лансирана от Асоциацията на заведенията, които предложиха всеки собственик, позволил тютюнев дим в кафенето, бара или клуба си да плаща за това.\n\r\nЗаведенията, които са заплатили съответната сума ще се обозначават със специален стикер, че таксата е платена и клиентите могат да пушат вътре. Вноската пък трябва да е годишна и да се определя спрямо площта на заведението, като парите да отиват в специален държавен фонд.\n\n\n\n\r\n\"Има много голям процент хора, които искат да пушат в заведенията. Тези, които са платили такса, ще могат да имат и обособена зала за непушачи. Тоталната забрана обаче не работи\", коментира в студиото на \"България сутрин\" председателят на Българската асоциация на заведенията Ричард Алибегов.\n                    \n                    \n                \r\nСамите пушачи са разделени в оценките си за предложението – според някои е по-добре да не стоят навън през зимата, докато други вече са свикнали с пълната забрана.\n\r\n\"Това ще донесе милиони приходи в бюджета, които ще могат да се ползват за социални помощи, за здравното министерство\", подчерта Ричард Алибегов.\n\r\nОт \"България без дим\" обаче са твърдо против. По данни на сдружението, с пълната забрана на цигарите пушачите са намалели с  30%. И подозират, че зад предложението стои тютюневата индустрия.\n\r\n\"Идеята да има тотална забрана за тютюнопушене има за цел да защити както посетителите, така и персонала на заведенията. Идеята на бизнеса отваря врати, които връщат нещата назад във времето\", посочи председателят на коалиция \"Живот без тютюнев дим\" д-р Гергана Гешанова.\r\nТя сравни въпросната такса с индулгенциите - даваш пари, за да ти се заличат греховете, но с пари не се купува нито здраве, нито щастие, нито чиста съвест.\r\nСистемата в момента не работи, а тоталната забрана води до корупционни практики, опонира Алибегов.\n\r\nПред  тя отбеляза, че подобни промени биха поставили самите ресторантьори в неизгодна позиция, тъй като заведенията помежду си ще бъдат дисбалансирани.\r\n ", "date": "2018.09.10", "title": "Индулгенция за бизнеса ли ще е таксата \"Разрешено пушене\"?"}
{"url": "https://www.dnes.bg/politika/2018/09/10/siderov-syzria-zagovor-sreshtu-premiera-i-shte-pitam-shef-li-sym-na-pg.387378", "text": "Лидерът на парламентарната група на \"Обединени патриоти\" Волен Сидеров обяви подозренията си, че има нещо като заговор срещу премиера и че в това участват хора, които са много близки до него.\r\n\"Ще спра дотук, защото не искам да развивам интриги. Не мога да не ги говоря тези неща, защото ги виждам. Достатъчно опитен и проницателен съм. Достатъчно аналитично мислене имам, за да ги видя и да кажа - тук се готви нещо не добро\", посочи Сидеров на влизане в Министерски съвет, където ще се проведе коалиционен съвет на управляващата коалиция.\n\n\n\n\r\nПопитан за кого работи вицепремиерът Валери Симеонов, Сидеров коментира: \"Питайте го, но всеки случай с действията и изявленията си не работи за здравината на патриотичната коалиция и на управляващата\".\r\n                    \n                    \n                \"Тревожното е, че няма реакция на тези действия от страна на ГЕРБ\", заяви още Сидеров, цитиран от \"Фокус\".\r\n\"Действията на ощипана мома и етюдите на лидера на НФСБ водят до рушене на коалицията. Логичният въпрос е иска ли той рушене на коалицията - да застане и да отговори. Сам ли го прави или с някого, кой има изгода от действията му. Изявленията му веднага се поемат от Реформаторите\", каза още Волен Сидеров.\r\n\"Основният въпрос, който ще поставя, е в качество на какъв съм на съвета - председател на ПГ или не?\", каза още Сидеров.\r\n\"Имаше официална декларация на НФСБ, нямаше официална реакция на ВМРО и на ГЕРБ. Влизам, за да запитам какво точно правя, какъв съм и като какъв присъствам\", коментира той.\r\n\"Оставките на министри се подават пред премиера. Той ги приема или не. Аз оставки на министри не приемам и не се занимавам с тях\", посочи Волен Сидеров.\r\n\"Какво точно може да реши този съвет, новите кандидатури се предлагат от премиера и се гласуват в Народното събрание\", попита той.\r\nСидеров обяви, че не вижда смисъл от съвета, ако не се изчисти въпроса: Може ли един вицепремиер да каже, че премиерът е диктатор и руши държавността и нито един министър от целия състав да не стане и да каже, че не е вярно.\r\n\"Значи са съгласни - тогава всички 19 министри да си ходят, тъй като са измъчвани от диктатура\", каза още Сидеров.\r\nДнес ГЕРБ и ОП се събират на коалиционен съвет във връзка с трите министерски оставки на Ивайло Московски, Николай Нанков и Валентин Радев. Тримата депозираха своите оставки заради катастрофата край Своге, при която загинаха 17 души.\r\nПредседателят на ПГ на ГЕРБ Цветан Цветанов коментира вчера, че дали ще бъдат приети оставките е въпрос на разговори. \"Вече окончателното решение ще бъде взето, след като в парламента бъдат внесени оставките.\r\nВицепремиерът Красимир Каракачанов каза, че от \"Обединени патриоти\" нямат претенции към министерските места, ако те бъдат овакантени. Той поясни, че тъй като и тримата министри са от квотата на ГЕРБ, право на министър-председателя като лидер на най-голямата партия в коалицията е да прави кадрови промени.", "date": "2018.09.10", "title": "Сидеров съзря заговор срещу премиера... И ще питам: Шеф ли съм на ПГ?"}
{"url": "https://www.dnes.bg/notifikacii/2018/09/10/trymp-kym-apple-otkriite-fabriki-v-sasht.387367", "text": "За пореден път американският президент Доналд Тръмп призова местните компании да върнат работните места в страната. През уикенда държавният глава отново се зае да увещава Apple да започне изграждането на нови заводи в САЩ, след като технологичният гигант предупреди, че предложените нови мита върху стоки от Китай за 200 млрд. долара ще доведат до увеличение на цените на неговите продукти.\r\nПредложените мита до 25% върху конкретни стоки, внасяни от Китай в САЩ, може да засегнат „широка гама от продукти на Apple“, съобщи компанията. Сред тях са компютърът Mac Mini, зареждащите устройства, адаптерите, специализирано производствено оборудване и други.\r\n„Митата повишават разходите за американските ни операции, отклоняват ресурси и поставят Apple в неизгодно положение в сравнение с чуждестранните конкуренти“, пише в писмо на компанията до американския търговски представител. „В по-широк план митата ще доведат до по-високи цени на американските потребителски стоки, по-нисък цялостен растеж на американската икономика и други нежелани икономически последици“, се посочва още в документа.\r\n                \n                Концернът призова правителството да излезе с други мерки за укрепване на икономиката. През май пък изпълнителният директор на компанията Тим Кук каза на Тръмп, че задълженията „не са правилният подход\", припомня Bloomberg.\r\nТръмп коментира, че „цените на Apple може да се увеличат поради големите мита, които можем да наложим на Китай, но има едно лесно решение, при което ще има нулев данък и всъщност данъчен стимул. Създавайте продуктите си в Съединените щати, вместо в Китай. Започнете да изграждате нови заводи сега!\"\r\nТехнологичният сектор би бил сред най-големите потенциални губещи от налагането на подобни наказателни мита, тъй като те биха направили вносните компютърни части по-скъпи. Слушалките на Apple AirPods, някои от слушалките Beats и новият домашен говорител HomePod също ще бъдат обложени с мита.\r\nКои продукти по-специално може да поскъпнат ", "date": "2018.09.10", "title": "Тръмп към Apple: Открийте фабрики в САЩ!"}
{"url": "https://www.dnes.bg/balkani/2018/09/10/dve-bylgarki-na-syd-v-atina-za-vandalizym.387374", "text": "Две българки, задържани за вандализъм на исторически реликви в музеи в Атина, днес ще бъдат изправени пред магистратите в гръцката столица. Те бяха арестувани в Националния исторически музей в опит да намажат с олио експонатите. \n\r\nПред полицията двете българки са дали показания, че са дълбоко вярващи и пръскали с олио и светена вода по експонатите, за да ги направят \"чудотворни\", предаде БНР.\n\r\nКамери са заснели същите две българки в още два музея на Атина. След това властите поставиха техни снимки във всички исторически места. Те бяха разпознати от охраната на музея, където ги арестуваха.\n\r\nПолицията разполага с видеозаписи за техните вандалски действия, като част от намазаните с олио артефекти не могат да се възстановят напълно. На експонатите от дърво са нанесени необратими щети, съобщават специалистите. Не може да се възстанови и много ценен коптски дървен кръст от 6-и век.\n                    \n                    \n                \r\nНай-силно засегнати от действията на двете българки са експонати в Музея за византийско и християнско изкуство.", "date": "2018.09.10", "title": "Две българки на съд в Атина за... вандализъм"}
{"url": "https://www.dnes.bg/stranata/2018/09/10/76-godishen-pochina-krai-rilskite-ezera-poluchi-infarkt.387370", "text": "76-годишен мъж е починал, след като е получил инфаркт в района на Рилските езера, съобщиха от Планинската спасителна служба (ПСС) при БЧК.\r\nИнцидентът е станал в неделя. Направени са опити за реанимация, но въпреки това мъжът е починал, пише \"Фокус\".\r\nКъсно вечерта той е бил транспортиран от планината.\r\nОт Спасителната служба съобщиха и за втори регистриран инцидент с турист за последното денонощие. Френски гражданин е счупил крака си в района на Драгалевския манастир. \r\nОказана му била необходимата помощ, транспортиран е в лечебно заведение.", "date": "2018.09.10", "title": "76-годишен почина край Рилските езера, получи инфаркт"}
{"url": "https://www.dnes.bg/technology/2018/09/10/oficialno-sled-godina-djak-ma-se-otteglia-ot-alibaba.387365", "text": "Китайският милиардер и технологичен предприемач Джак Ма възнамерява до една година да напусне позицията си на председател на Борда на директорите на китайския онлайн гигант Alibaba. Това става ясно от официално публикуваното писмо на Alibaba. Наследник на позицията ще бъде Даниел Джан, който от почти пет години е главен изпълнителен директор на компанията и надзирава оперативната ѝ дейност.\r\nОще през уикенда имаше съобщения, че Ма ще обяви оставката си. Въпреки това имаше различна информация за това кога ще се откаже от поста си в групата Alibaba. Сега времето изглежда ясно: за да се осигури „плавен и успешен\" преход, Ма ще остане председател до септември 2019 г., пише 54-годишният милиардер. Ма все още иска да запази длъжността си като директор в надзорния съвет до срещата на акционерите през 2020 г., предава DPA.\r\n                    \n                    \n                „Учителите винаги искат техните ученици да ги надминат. Най-отговорното за мен и за компанията е по-младите и по-талантливите хора да я поведат,\" пише Ma по-нататък. Той е считан за вездесъщото лице и лидер на най-голямата китайска платформа за търговия.\r\nМа, който в понеделник става на 54 години, ръководи редица благотворителни проекти в областта на образованието и околната среда. Той е култова фигура в китайската интернет индустрия и привлече голям брой последователи сред предприемачите и в поп културата. На официални събития често е посрещан от скандиращи почитатели.\r\nФактът, че той ще успее да изгради най-голямото публично търгувано дружество в страната и ще стане (със състояние за около 34 млрд. евро) един от най-богатите хора в страната, дори не можеше да се допуска преди две десетилетия. И то не само, защото Ма се е провалил при кандидатурата си за първа работа като продавач в американската верига Kentucky Fried Chicken, но и защото е трябвало да кандидатства няколко пъти за прием в китайски университети, докато най-сетне успява да запише английска филология. През 1995 г. работата му като преводач го довежда до САЩ, където се запознава с възможностите на интернет.\r\nЕдва половин година по-късно Ма пуска първия си сайт в Китай. Но онлайн регистърът за китайски компании се превръща в провал. Но втората му идея се отплаща – с помощта на начален капитал от 60 000 долара от приятели той създава през 1999 г. в хола си Alibaba. Днес компанията има 576 млн. активни потребители, като само през миналата година е привлякла нови 24 млн. души.\r\nВъпреки своето господство на китайския пазар Alibaba продължава да расте бързо: тримесечните приходи са се увеличили с 61% на годишна база до 80,9 млрд. юана (приблизително 10,2 млрд. евро).\r\nНа какво ще се посвети ", "date": "2018.09.10", "title": "Официално: След година Джак Ма се оттегля от Alibaba"}
{"url": "https://www.dnes.bg/crime/2018/09/10/nepylnoleten-svi-1200-leva-ot-hram-v-kyrdjali.387372", "text": "Непълнолетен открадна кутия за дарения с 1 200 лева от храм в Кърджали, съобщиха от Областната дирекция на МВР.\r\nКражбата е осъществена на 7 септември чрез изкъртване на капака на кутията. \r\nПри започналото разследване, полицейските служители са установили извършителя на наглата кражба – непълнолетен жител на Кърджали.", "date": "2018.09.10", "title": "Непълнолетен сви 1200 лева от храм в Кърджали"}
{"url": "https://www.dnes.bg/notifikacii/2018/09/10/kapanyt-v-koito-padnaha-razvivashtite-se-strani.387369", "text": "Когато президентът на Аржентина Маурисио Макри се обърна към своя народ миналия понеделник, човек можеше дори да не го слуша, за да разбере посланието. Макри се намръщи, сбръчка вежди и пое дълбоко дъх. Ситуацията, става ясно от лицето му, е сериозна. Аржентинската валута се обезцени с 50% от началото на годината. Страната е в бедствена ситуация и всеки трябва да прави жертви. Износителите, които трябва да плащат по-високи данъци в бъдеще. Десетте министри, които бяха извадени от кабинета. Макри прави всичко това, за да сигнализира на международните финансови пазари: правим нещо. Само че това въобще не помогна засега, пише в свой анализ германският всекидневник Sueddeutsche Zeitung.\r\nМакар че всичко започна от Турция, изказването на Макри показва на света, че и други страни също са засегнати, защото в паниката си инвеститорите в момента изтеглят големи суми от много нововъзникващи пазари. В началото на месеца турската лира се обезцени силно, а инвеститорите гледаха и към Аржентина. Подобно на вирус, новината изглежда зарази други развиващи се пазари: индийската рупия също поевтиня, както и индонезийската рупия, бразилският реал също е в криза, южноафриканският ранд също страда. Във всички тези страни курсовете по тебелите пред бюрата за обмен на валута светят в червено, а  инвеститорите се питат само един въпрос: повтаря ли се историята? Дали и сега, както по време на голямата азиатска криза в края на 90-те години на XX век, развиващите се пазари попадат един по един в капан?\r\nКризата започна с новина, което не беше наистина новина. В началото на август американският президент Доналд Тръмп подсили наказателните си мита върху вноса на турска стомана и алуминий. Дори и в най-песимистичния сценарий това би струвало малко повече от 0,04% от глобалната икономическа продукция. Може да се каже, че става дума за дреболия. Независимо от това Тръмп изпрати турската лира в онзи ден към дъното, като привлече вниманието към тази изпаднала в криза страна, на чело на която има деспотичен владетел.\r\nТака, може би неволно, Тръмп посочи на инвеститорите, че турският президент Реджеп Тайип Ердоган направи своя зет Берат Албайрак министър на финансите през юни, че продължава да говори за лихвените проценти като \"за майката и бащата на всяко зло\", като по този начин задава курса на решения на централната банка. Увеличение на лихвите при инфлация-беглец? По-добре не. И все пак, само тази стъпка би могла да задържи инфлацията в разумни граници и да накара чуждестранните инвеститори да оставят парите си в страната. До този момент Ердоган не показва готовност за компромис. Централната банка заседава отново на 13 септември. Има висока вероятност и тогава тя да разочарова пазарите.\r\nТурски президент, който е във война с финансовите пазари. Аржентински президент, който иска да направи всичко по правилата и все пак не успява. На пръв поглед може да изглежда странно, че такива различни политически стилове произвеждат един и същ резултат: една поевтиняваща валута. Който иска наистина да разбере всичко това, трябва да разгледа по-дълбоко публикациите, които в момента изпращат банките на своите клиенти. В тях те обясняват кои страни вероятно ще бъдат следващите в списъка на страдащите. И какви са общите проблеми на много различни нововъзникващи икономики.\r\nЗа инвеститорите са от значение три фактора. Страните, които внасят повече, отколкото изнасят, са изложени на особен риск. Тъй като задлъжняват сериозно към чужди страни, те зависят от това винаги да се вливат нови пари в собствената им страна. Ако случаят е такъв, дисбалансите в търговския баланс не са проблем. Ако обаче потокът от пари секне, страните се натъкват на проблеми. Турция, Аржентина, Бразилия и Колумбия имат висок търговски дефицит.\r\n", "date": "2018.09.10", "title": "Капанът, в който паднаха развиващите се страни "}
{"url": "https://www.dnes.bg/politika/2018/09/10/borisov-obiavi-za-mvr-shef-mladen-marinov-petia-avramova-smenia-nankov.387384", "text": "\nВ четвъртък ще бъдат внесени трите министерски оставки в парламента. Това заяви премиерът Бойко Борисов след коалиционния съвет в Министерския съвет.\n\n\n\n\n Той обяви и кои са кандидатите, които ще сменят тримата министри Валентин Радев, Ивайло Московски и Николай Нанков.\n\r\n\"За да не се спекулира с имена, ще ви кажа за кандидатите, върху които сме се спрели. За Министерството на транспорта - Александър Манолев, досега зам.- министър на икономиката. За министър на вътрешните работи - главният секретар Младен Маринов, за Министерството на регионалното развитие - Петя Аврамова, която сега е депутат и е бивш зам.-кмет на Враца\", каза той, цитиран от \"Фокус\".\r\n                    \n                    \n                Премиерът добави и че има мнозинство и трите оставки да бъдат подкрепени.\n\r\nТой допълни, че не може да се каже, че министрите в оставка имат вина за трагичния инцидент в Своге, но няма как да да се направят, че нищо не се е случило.\n\r\n\"Колкото и да е широка фразата политическа отговорност - тя трябва да се понесе\", каза още той.\n\r\nБорисов обяви и че следващия понеделник отново коалиционният съвет ще се събере.\n\r\n\"В споразумението пише, че назначаването на нови министри трябва да се съгласува\", уточни премиерът. \"Радостно за мен е, че всички колеги дават добра оценка за министрите и за свършеното от тях\", заяви Бойко Борисов. \n\r\nДо рокадите в правителството се стигна след тежката катастрофа с автобус край Своге, която отне живота на 17 души. След трагедията премиерът поиска министрите на вътрешните работи, на транспорта и регионалното развитие да поемат отговорност и да се разделят с постовете си.", "date": "2018.09.10", "title": "Борисов обяви: За МВР шеф – Младен Маринов, Петя Аврамова сменя Нанков"}
{"url": "https://www.dnes.bg/notifikacii/2018/09/10/95-godishen-dade-12-bona-za-lechenie-na-laimska-bolest.387398", "text": "Деветдесет и пет годишен пловдивчанин е станал поредна жертва на телефонни измамници, съобщават от МВР.\r\nВъзрастният мъж дал на непознат 11 700 лева след получено телефонно съобщение, че дъщеря му е приета по спешност в болница с диагноза \"лаймска болест\" и за лечението й е необходима определена сума.\r\nПо случая е образувано досъдебно производство. Извършителите се издирват.", "date": "2018.09.10", "title": "95-годишен даде 12 бона за \"лечение\" на лаймска болест"}
{"url": "https://www.dnes.bg/akoshtete-vqrvaite/2018/09/10/sedmicata-v-liubovta-kakvo-chaka-zodiite.387394", "text": " \r\nПредстоящата седмица ще е наситена със събития, които ще повишат емоционалността и ще засилят интуицията ви. Вероятно ще сте по-неспокойни и по-раздразнителни. Не прекалявайте с престоя пред монитора.Що се отнася до романтичните отношения проявете умереност. Насрочвайте срещите с приятел/ката си поне през ден. Най-вероятно от негова/нейна страна в средата на седмицата ще има някаква приятна изненада. В края на седмицата разчитайте на остроумието си. Ще ви хрумне интересна идея и ще можете да се реванширате.\r\n \r\n\r\n \r\nНовостите през тази седмицата ще се случват предимно в училище или по-точно на територията на училището. Не е изключено да се появят нови личности в обкръжението ви. Не показвайте интереса си още през първите дни, правете се на безразлични.В края на седмицата реалните събития категорично ще се разминат с очакванията ви. Не е изключено да поставите начало на нова романтична връзка или, ако вече имате приятел/ка, да ви засипе с въпроси, предизвикани от ревност относно новите ви познати. Не се оправдавайте, ако искате да запазите индивидуалността и личното си пространство.\r\n \r\n\r\n \r\nОще в началото на седмицата ще преживеете толкова много емоции, че може да усетите леко главоболие, замаяност, сънят ви да е неспокоен. Ще е трудно да се раздадете на всички, които търсят компанията ви. Отделете време за приятелите, с които не сте се виждали цяло лято, но не игнорирайте половинката си, ако сте във връзка.Ще е малко по-спокойно за необвързаните. За тях почивните дни ще са изпълнени с романтика. Тогава е желателно да премисляте изказванията си. Всяка дума може да се обърне срещу вас.\r\n \r\n\r\n\r\nОпитайте се да „останете в сянка“ през тази седмица. Наслаждавайте се на забавленията в училище и на поредицата разнообразни преживявания, с които ще са свързани първите няколко дни. Подходящия момент да се срещнете с приятел/ката си са дните в средата на седмицата. Тогава ще сте заредени с впечатления, разговорите ще протичат леко и непринудено.Интересни изненади ще има за онези представители на вашия знак, които все още не са попаднали на подходящата партия. Ще сте обект на свалка едва ли не във всяка секунда, в която сте извън дома или във виртуалното пространство. Не се главозамайвайте, нищо няма да е такова, каквото ви изглежда. Приемайте флиртовете от непознати сдържано, а желанието за сближаване от познати вежливо.\r\n \r\n\r\n \r\nКакто винаги, където има много хора вие сте в центъра на събитията. Няма как да останете незабелязани и, ако трябва да провеждате някакви разговори с половинката си по темата, то направете го още в началото на седмицата. Опитайте се да изчистите всички поводи за съмнение, относно предпочитанията си, ако искате да запазите връзката.Необвързаните Лъвове ще бъдат обект на нескриван интерес от няколко посоки и това, естествено, ще повиши самочувствието им. Все пак, желателно е да се въздържате от ексцентрични прояви. В края на седмицата може да чуете и обяснение в любов, ако не прекалите с капризите.\r\n \r\n", "date": "2018.09.10", "title": "Седмицата в любовта: Какво чака зодиите?"}
{"url": "https://www.dnes.bg/cars/2018/09/10/mazda-cx-3-stava-vse-po-goliam.387383", "text": "През март Mazda показа обновения си кросоувър CX-3. Сега японският производител разкри повече технически подробности за новото поколение на автомобила, който ще бъде пуснат в продажба през 2020 г.\r\nСледващото поколение CX-3 ще се премести на новата платформа SkyActiv II, която ще увеличи размера на кросоувъра до тези на един от основните му конкуренти - Toyota C-HR. Автомобилът ще получи и по-удобен интериор с нови седалки и нов дизайн на приборния панел.\r\nПод капака на модела ще бъде монтиран нов двигател от семейството SkyActiv-X с модифицирана система за компресия на горивото. Тя позволява увеличаване на въртящия момент с 10-30%, като в същото време пести гориво от 20% до 30%.\r\n                    \n                    \n                Базовият 2-литрова двигател на CX-3 ще развива 187 коня при 230 Нм въртящ момент. Същият мотор ще получи и новото поколение на Mazda3, което ще дебютира на автомобилното изложение в Лос Анджелис през ноември, а продажбите му ще започнат през 2019 г.\r\n", "date": "2018.09.10", "title": "Mazda CX-3 става все по-голям"}
{"url": "https://www.dnes.bg/sofia/2018/09/10/bial-dim-za-detskite-gradini-shte-se-raboti-za-oshte-zabavachki.387401", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРодители излязоха на протест пред Столичната община заради кризата с местата в детските градини и ясли. Те самите предлагат спешни мерки, с които да се реши проблемът.\n\r\nНедоволните поискаха децата, останали извън класиранията, да бъдат обезщетени, ефективен план за построяване на нужните институции по квартали и цялостно подобряване на системата.\n\n\r\nПо последни данни около 8 хил. малчугани чакат да бъдат приети в детските градини.\n\r\nПред  отрганизаторът на протеста Васил Николов от Националния инициативен комитет за качествена и иновативна образователна система посочи, че след проведената среща с представители на Столичната община са стигнали до консенсус. \n                    \n                    \n                \r\n\"От общината се съгласиха, че в столицата има нужда от допълнително строителство на детски градини и обещаха да се работи в тази насока. Исканията ни към момента са частично удовлетворени и не предвиждаме нови протести\", каза той.\n\r\nТова, за което двете страни не успяха да се договорят помежду си, е искането на протестиращите директорът на Дирекция \"Образование\" Мария Минчева, както и на Ирена Николова - главерн експерт в Дирекцията, да бъдат отстранени от длъжност.\n\r\nОт Столичната общината пък коментираха, че позитивен диалог не се води с разговори за оставки.", "date": "2018.09.10", "title": "Бял дим за детските градини: Ще се работи за още забавачки!"}
{"url": "https://www.dnes.bg/tenis/2018/09/10/grisho-pada-no-se-izkachi-s-edno-miasto-v-sveta.387404", "text": "Най-добрият български тенисист Григор Димитров се изкачи с една позиция в световната ранглиста на АТП.\r\nГришо беше елиминиран още в първия кръг на Откритото първенство на САЩ след поражение от швейцареца Стан Вавринка в три сета, но с актив от 3755 точки хасковлията се придвижва на седмата позиция в класацията на АТП.\n\r\nПрогресът на българина е заради ранното отпадане на турнира от Големия шлем в Ню Йорк на Джон Иснър (САЩ) и Доминик Тийм (Австрия).\n\r\nЛидер продължава да бъде Рафаел Надал (Испания) с 8760 точки, пред Роджър Федерер (Швейцария) с 6900 точки.\n\r\nСърбинът Новак Джокович, който спечели Откритото първенство на САЩ, прогресира до третата позиция с 6445 точки, а финалистът Хуан Мартин Дел Потро (Аржентина) падна с едно място и вече е четвърти с 5980 точки.\n                    \n                    \n                \r\nЧелната десетка на световната ранглиста на АТП:\n\r\n1. (1) Рафаел Надал (Испания) 8760 точки\r\n2. (2) Роджър Федерер (Швейцария) 6900 точки\r\n3. (6) Новак Джокович (Сърбия) 6445 точки\r\n4. (3) Хуан Мартин Дел Потро (Аржентина) 5980 точки\r\n5. (4) Александър Зверев (Германия) 4890 точки\r\n6. (7) Марин Чилич (Хърватия) 4715 точки\r\n7. (8) Григор Димитров (България) 3755 точки\r\n8. (9) Доминик Тийм (Австрия) 3665 точки\r\n9. (5) Кевин Андерсън (Южна Африка) 3595 точки\r\n10.(11) Джон Иснър (САЩ) 3470 точки\r\n", "date": "2018.09.10", "title": "Гришо пада, но се изкачи с едно място в света"}
{"url": "https://www.dnes.bg/stranata/2018/09/10/deca-dariha-dva-kuvioza-na-bolnicata-v-stara-zagora.387410", "text": "Клиниката по неонатология в УМБАЛ “Проф. Д-р Стоян Киркович” в Стара Загора получи днес два съвременни интензивни кувьоза. Дарението е събирано стотинка по стотинка от деца от цялата страна в рамките на  – Деца помагат на деца. \n\r\nТя се провежда за единадесета година, като всяка година се избира град-столица на акцията. За 2018 година това е Стара Загора и УМБАЛ \"Проф. Д-р Стоян Киркович\" – АД. \n\r\nДнес деца, участвали активно в кампанията, лично предадоха закупеното оборудване.\n\r\nВ Клиниката по неонатология на болницата се нуждаят от два съвременни интензивни кувьоза и два комплекта тръби за апаратите за изкуствена вентилация, а в Детска хирургия имат спешна нужда от преносим ехограф с трансдюсер за интраоперативна ехография на коремни органи, съвременен кувьоз, какъвто липсва за нуждите на оперираните бебета и перфузор. Със събраните до момента средства са закупени първите два кувьоза, а до края на годината продължава събирането на останалата сума, с която да се закупи другата необходима апаратура.\n                    \n                    \n                \r\nНадсловът \"Деца помагат на деца\" е същината на акцията – стотинките идват именно от децата. Всяко дете участва, като в специална, направена лично от него касичка събира монети, с които да помогне на друго дете и да върне усмивката на лицето му. Предавайки стотинките, всяко дете прави добро и връща здравето в живота на друго дете, негов приятел, посява семе на милосърдие и чистосърдечност. Вече традиционно в акцията участват цели детски градини и класове от училища.\n\r\nКампанията стартира през 2008 г. със събрани 4100 лв. Всяка година събраните средства се увеличават, като през миналата, юбилейна десета година, достигнаха 53 191,75 лв. След като от педиатриите обявиха какво им е необходимо, деца, участвали активно в кампанията, лично предадоха закупеното оборудване на Детските отделения на държавните болници в градовете столици за 2017 г. - Благоевград, Карлово, Смолян и Ловеч. \n\r\nСредства се събират през цялата година. В Стара Загора касички за събиране на средства има постоянно в Медицинския факултет на Тракийски университет, където студентите изразиха готовност да се включат в инициативата, както и в книжарниците \"Макси Микс\". Следващото организирано предаване на даренията ще бъде на 6 декември – Деня на Свети Николай Чудотворец. \n\r\nТе могат да бъдат превеждани по всяко време и директно по сметката на Сдружение „Съзидание 2012” в Банка ДСК, IBAN BG50STSA93000014652592, BIC STSABGSF.", "date": "2018.09.10", "title": "Деца дариха два кувьоза на болницата в Стара Загора"}
{"url": "https://www.dnes.bg/politika/2018/09/10/mejdu-cvetanov-i-borisov-razdelenie-niama-govoriat-si-ejednevno.387406", "text": "Шефът на ПГ на ГЕРБ Цветан Цветанов увери, че няма разделение между него и премиера Бойко Борисов и обясни, че с министър-председателя си говорят ежедневно. Така той отговори на нападките на соцлидерката Корнелия Нинова от миналата седмица, че ще има скоро битка между Цветанов и Борисов заради министерските оставки.\r\nНинова припомни тогава, че премиерът е поискал оставките на тримата министри заради пътния ад в Своге, но Цветанов си позволил да оспори решението му, като е допуснал, че парламентът може и да не ги освободи от постовете им.\n\n\n\n\n\n\n\n\r\n\"Интерпретацията и търсенето на провокация, че има различни мнения или разделение между Борисов и Цветанов или ПГ на ГЕРБ и премиера, са несъстоятелни тези. Нека Корнелия Нинова да бъде спокойна - няма никакво напрежение между Борисов и Цветанов и между Парламентарната група и премиера, каза Цветанов, цитиран от БТА.\r\n                    \n                    \n                Той обаче се усъмни дали това важи и за отношенията между Корнелия Нинова и парламентарната група на БСП, където червената шефка \"свежда решенията едностранно и еднолично и създава дискомфорт там\".\r\n\"Молбата ми е да наблюдавате колко са депутатите от БСП, които участват в парламента - ако са над 20, явно има сериозен политически проблем за изпълнение на решенията на Изпълнителното бюро на БСП\", допълни Цветанов.\r\nТой настоя и че всички в Коалиционния съвет са единни в позицията си за смяната на тримата министри.\r\n\"Днес премиерът Борисов лично обяви номинациите за нови министри на коалиционните партньори, каза Цветанов и добави, че Борисов е получил неговата пълна подкрепа.\r\nПо думите му депутатите на НФСБ ще гласуват \"Против\" оставките на тримата министри, но \"За\" новите предложения за тези постове.\r\nЦветанов коментира и кандидатурата на Младен Маринов за вътрешен министър.\r\n\"Цялостната професионална биография на Младен Маринов е минала в МВР. В момента е главен секретар там и по никакъв начин няма да има сътресения при освобождаването на поста министър от Валентин Радев\", каза Цветанов. \r\nМаринов ще получи пълната подкрепа на Вътрешната комисия на парламента, но и \"ще искаме изпълнение на политики, свързани с пътна безопасност и някои неща, свързани с регистрацията на автомобили\", посочи Цветанов. \r\n\"Знаете, че се коментира как да се промени мястото за регистрация на автомобили в София, защото към терените има много реституционни претенции. Бюрата за регистрация на автомобили в София - град и София - област може да бъдат изведени и това да стане на мястото на жандармерията\", каза Цветанов. \r\nТой допълни, че съвсем скоро ще е ясен и човекът, който ще заеме поста главен секретар в МВР, като уточни, че това ще е вътрешен за системата човек.", "date": "2018.09.10", "title": "Между Цветанов и Борисов разделение няма, говорят си... ежедневно!"}
{"url": "https://www.dnes.bg/politika/2018/09/10/bsp-ne-shte-novite-ministri-otchaian-hod-na-boiko-borisov-sa.387412", "text": "Още преди да бъдат внесени в парламента кандидатите за нови министри на вътрешните работи, на регионалното развитие и на транспорта, от БСП излязоха с декларация, в която се обявяват против тях.\n\n\n\r\n\"Предложените нови министри ще продължат досегашната вредна политика на правителството. Това е отчаян ход, с който управляващите се опитват да си купят време. Дори и да го получат, то ще бъде агония, до следващия конфликт в управляващата коалиция\", пишат от \"Позитано\" 20.\r\n\"БСП ще гласува против тези кандидатури и остава на позиция за оставка на целия кабинет\", пише още в декларацията.\r\n                    \n                    \n                По-рано премиерът Бойко Борисов обяви, че в четвъртък ще бъдат внесени трите министерски оставки в парламента.\r\nТой обяви и кои са кандидатите, които ще сменят тримата министри Валентин Радев, Ивайло Московски и Николай Нанков.\r\n\"За да не се спекулира с имена, ще ви кажа за кандидатите, върху които сме се спрели. За Министерството на транспорта - Александър Манолев, досега зам.- министър на икономиката. За министър на вътрешните работи - главният секретар Младен Маринов, за Министерството на регионалното развитие - Петя Аврамова, която сега е депутат и е бивш зам.-кмет на Враца\", каза премиерът.\r\nТой добави и че има мнозинство и трите оставки да бъдат подкрепени.", "date": "2018.09.10", "title": "БСП не ще новите министри: Отчаян ход на Бойко Борисов са!"}
{"url": "https://www.dnes.bg/cars/2018/09/10/esen-esen-sezon-na-dyjda-kak-da-shofirame-prez-idnite-meseci.387375", "text": "С настъпването на есента, което вече е съвсем близо, много шофьори, особено при тези с малко опит, се сблъсват със сериозни проблеми и е по-добре да бъдат подготвени предварително за тях. Да, зимата е много по-опасният сезон за автомобилите, но и есента може да донесе големи неприятности, които не са се пренебрегване. Вижте 10 съвета за шофиране през есента, подбрани от .\n\r\nСамо след седмица децата ще тръгнат на улицище, което значи, че улиците в градовете ще се напълнят с тях. Съответно се увеличава и трафикът, тъй като голяма част от тях пътуват с автомобили. Идеално решение няма – просто удвоете вниманието си, особено когато преминавате в близост до училища.\n                    \n                    \n                \r\nОбкръжаващият ни пейзаж бързо променя цветовете си и потъмнява. Съответно границите на пътя се сливат с неизвестното, а идващите насреща превозни средства започват да ни заслепяват по-често. През лятото не се обръща внимание на това как светят фаровете на другите автомобили, но през есента е важно всеки шофьор да провери тяхното състояние.\n\r\nПодхлъзване\r\nДенят намалява и улиците стават ввсе по-тъмни. Съответно настилката изсъхва по-трудно, тъй като е не е изложена на толкова светлина, колкото през лятото. Освен това, падналите на пътя листа също могат да бъдат доста коварни и да доведат до опасни ситуации.\n\r\nВремето се влошава и ако през топлите летни месеци автомобилът е чист, то през есента за кратко време може да се покрие с мръсотия от пътя. Чистачките не успяват да справят и често размазват натрупаната кал по прозорците. Затова не се притеснявайте да почистите стъклата, преди да тръгнете. Освен това сложете по-качествена течност за чистачките.\n\r\nЖълти листа\n\r\nПадащите листа могат да се окажат проблем, особено когато сте паркирали автомобила си под дърво. Те може да попаднат под капака или пък да запушат вентилационната система и въздухозаборниците. Затова, не се притеснявайте, че можете да загубите няколко минути сутрин, за да премахнете листата.\n\r\nНе се притеснявайте, да намалите скоростта си, когато наближите водна преграда. Опаснносттите от нея са големиот аквапланинг до удар по двигателя. Също така автомобилът може да се завърти при по-висока скорост, ако левите колела попаднат върху сух асфалт, а десните влязат в локва (или обратното).\n\r\nПрез есента по автомобила започва да се трупа мръсотия, заради която блясъкът на каросерията постепенно изчезва. Решението е проста – по-често посещение на автомивка, като е добре използването на допълнителни защитни вещества, които се нанасят върху каросерията и съответно я предпазват допълнително.\n\r\nПрез есента съществено се увеличава потреблението на електрическа енергия от автомобилите заради светлините, отоплението, подгряването на стъклата и огледалата, както и по-честото изпорзване на чистачките. Ако акумулаторът е изхабен, при падането на температурите навън, особено през нощта, то той със сигурност ще откаже в един момент.\n\r\nС настъпването на есента е добре да направите ревизия на багажното отделение. Извадете всичко ненужно от него и се подгответе за застудяване. Старите шофьори препоръчват да хвърлите вътре едно яке, което може да ви спаси от студа, ако закъсате някъде нощем.\n\r\nНалягането в гумите на автомобила пада при понижаване на температурите – с около 0,1 бара на всеки 10 градуса. Така че, ако за последен път сте го проверили през лятото и показва 2,3 бара (толкова се счита за нормално), през есенните нощи то постепенно ще започне да спада.\n\r\nТези, които нямат зимни гуми, могат вече да се замислят за тяхното закупуване, а не да чакат последния момент. Изхабените напълно летни гуми могат да ви навлекат сериозни проблеми, когато навън започне да вали, а температурите спаднат.\n\r\nЗащита от ръждясване\n\r\nНе е тайна, че автомобилът ръждясва най-силно през зимните месеци. Ако използвате препарати за защита, можете да ги изпозвате още сега, а не да чакате падането на температурите. Това се отнася за собствениците на по-стари коли, тези с новите автомобили няма от какво да се притесняват.\r\n \r\n ", "date": "2018.09.10", "title": "Есен, есен, сезон на дъжда... Как да шофираме през идните месеци?"}
{"url": "https://www.dnes.bg/health/2018/09/10/10-polzi-za-zdraveto-ot-iadki-makadamiia.387229", "text": "Макадамията се счита за една от най-вкусните и полезни ядки. Тя се култивира в тропическия климат на Индонезия, Австралия, Кения, Нова Зеландия, Бразилия, Южна Африка. Счита се, че хавайската макадамия е с най-добрия вкус в цял свят.\r\nКонсумацията на тази ядка не само носи наслада на сетивата, но има редица ползи и за здравето. Широкият спектър от полезни хранителни вещества, сред които фолиева киселина, желязо, протеини, рибофлавин, ниацин, витамин А, имат противовъзпалителни, антисептични и подхранващи свойства.\r\nВижте кои са ползите, които макадамията носи на организма.\r\n1. Намалява риска от сърдечносъдови заболявания\r\nМакадамията понижава холестерола, който е един от основните виновници за появата на заболявания на сърдечносъдовата система. Изобилието от флавоноиди в състава ѝ е прекрасно средство за предотвратяване на коронарни заболявания. Антиоксидантите в тази ядка, както и мононенаситените мастни киселини се борят със свободните радикали, понижават холестерола и намаляват риска от инфаркт и инсулт.\r\n                    \n                    \n                2. Подобрява мозъчната дейност и нервната система\r\nПалмитолеиновата киселина в макадамията помага на нервните клетки в мозъка, като така допринася за здравословната му функция. Това хранително вещество в комбинация с витамин В1, манган, мед и магнезий в ядката подпомагат невротрансмитерите, изпращащи сигнали към мозъка и обратно.\r\nОмега-9 мастните киселини пък подобряват настроението, паметта и концентрацията.\r\n", "date": "2018.09.10", "title": "10 ползи за здравето от ядки макадамия "}
{"url": "https://www.dnes.bg/politika/2018/09/10/mvr-shefyt-haresa-naslednika-si-rabotim-prekrasno.387407", "text": "МВР шефът в оставка Валентин Радев остана доволен от името на своя бъдещ заместник – главният секретар на МВР Младен Маринов.\n\n\n\r\n\"Доволен съм от това, че за нов министър е посочен Младен Маринов, с който сме работили прекрасно, и това ще е продължение на това, което досега сме правили\", посочи Радев по време на свое посещение в Елхово. \r\nНа въпрос на журналисти дали се чувства облекчен след подадената оставка, министърът отговори, че е заел това място, за да свърши определена работа, а след трагедията край Своге е поел своята политическа отговорност. \r\n\"Така прави ГЕРБ, други политици в предишни управления не са поемали такава отговорност\", отчете още Радев. \r\n                    \n                    \n                Той заяви убедено, че България пази границата си повече от добре и сме едно от най-сигурните места за живеене, не само на Балканите, но и в цяла Европа.\r\n\"Вярно, че всичко у нас става по-бавно, но може би това е добрият начин, нашата българска съдба. България е хубаво място за живеене и аз искам това да се запази\", заяви министърът на вътрешните работи в оставка.\r\nНа церемония в Регионалната дирекция \"Гранична полиция\" в Елхово със заповед на министъра бяха наградени 96 служители за постигнати високи професионални резултати. \r\nОтличията бяха връчени от Валентин Радев, главния секретар на МВР гл. комисар Младен Маринов и от директора на ГД \"Гранична полиция\" гл. комисар Светлан Кичиков.", "date": "2018.09.10", "title": "МВР шефът хареса наследника си: Работим прекрасно!"}
{"url": "https://www.dnes.bg/football/2018/09/10/gvardeici-vs-kralskite-vvs-na-futbolniia-front.387415", "text": "Отборите на Националната гвардейска част и Кралските военновъздушни сили на Обединеното кралство \"Икарус\" ще се изправят един срещу друг в приятелска футболна среща. \r\nМачът ще се играе на 11 септември, вторник, от 17:00 ч на Националния стадион \"Васил Левски\", съобщиха от пресцентъра на Министерството на отбраната.\r\nВоенният министър Красимир Каракачанов също ще е на стадиона, за да подкрепи гвардейците ни.\r\nЗа англичаните ще вика посланикът на Великобритания Ема Хопкинс.\r\nФутболният отбор на Кралските военновъздушни сили за втора година избра София за своята подготовка, в рамките на която ще се играе приятелската среща с футболистите от гвардейската част.", "date": "2018.09.10", "title": "Гвардейци vs. кралските ВВС – на футболния фронт!"}
