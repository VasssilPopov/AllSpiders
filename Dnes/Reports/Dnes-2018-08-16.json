{"url": "https://www.dnes.bg/akoshtete-vqrvaite/2018/08/16/smyrtta-e-zanimanie-samotno-a-tia-se-dviji-kym-nas-s-2-mm-chas.385197", "text": "\n\r\n- Как смее да нахлува тук? – викнах аз - \"  – \"Смъртта е занимание самотно\", Рей Бредбъри.\n\r\nКакъвто и живот да водим, колкото и да сме различни, накрая всички спираме на едно и също място – до смъртта. А сега знаем и с каква скорост тя достига до нас. По-точно знаем с каква скорост умират клетките ни.\r\nУчени от Станфордския университет провеждат експеримент, за да установят приблизителната бързина, с която идва смъртта. Изследователите взимат цитоплазма от жабешка яйцеклетка и я поставят в епруветка. Учените поставили и друга клетка, която е преминала през компютърно програмирана клетъчна смърт, за да проверят колко бързо тя ще се разпространи. В резултат клетките започнали да се самоунищожават и стартирали нещо като \"вълна\", която се движила с около 2 мм в час или 30 микрометра в минута.\r\r\n                    \r\n                    Колкото и странно да звучи, обаче, именно тази смъртоносна вълна ни държи живи и здрави. Апоптозата (или така наречената програмирана клетъчна смърт) е необходима за прочистване на тялото от ненужни или зловредни клетки, като например онези, заразени с вируси. Ако този процес не работи правилно, последствията могат да бъдат фатални. Това се случва, например, с раковите клетки, които вместо да умират, продължават да живеят и се разпространяват из цялото тяло.\r\nАпоптозата често е наричана \"клетъчно самоубисйтво\", заради процесът на самоунищожение. Той започва със сигнал, който кара ензимите в клетката да започнат да я разделят. Все още, обаче, не е ясно как точно апоптозата се разпространява в самата клетка.\r\nТук се намесва изследването на учените от Станфордския университет.\r\nЗа да разберат как протича \"клетъчното самоубийство\" учените използвали една от най-големите клетки в природата – яйцеклетка от Африканска жълтеникава жаба. Учените напълнили епруветка с течност от яйцеклетките, като маркирали протеините в тях, за да могат да се наблюдават под флуоресцентна светлина. Учените предизвикали апоптоза изкуствено и забелязали, че флуоресцентната светлина се разпространява в епруветката с постоянна скорост.\r\nИзследователите установили, че ако апоптозата протича като проста дифузия (преминаване на субстанция от място с висока към място с ниска концентрация), то скоростта на процеса би се забавила в края. Това, обаче, не се случило и това накарало учените да смятат, че става въпрос за вълни, които действат подобно на пожарите. Каспазите (група протеини, които участват в апоптозата), които са задействани първи, задействат останалите молекули на други каспази, които от своя страна задействат други, докато не загине цялата клетка.\r\nУчените решили да проверят как този процес ще се случи вътре в самата яйцеклетка, както би станало в естествена среда, вместо да наблюдават изолирана проба. Изследователите забелязали, че когато жабешката яйцеклетка загинала, цветът и станал по-тъмен. След това създали условия, които биха довели до смърт на яйцеклетката. По същия начин, клетката загинала със средна скорост 30 микрометра в минута.", "date": "2018.08.16", "title": "Смъртта е занимание самотно... А тя се движи към нас с 2 мм/час"}
{"url": "https://www.dnes.bg/akoshtete-vqrvaite/2018/08/16/zodiite-koito-postoianno-kritikuvat-sebe-si-sa.385198", "text": "\r\nДевата е знакът, който най-често осъжда околните. Но не само тях, тази зодия много често съди и себе си за постъпките си. Трудно приемат своите недостатъци и какви хора са всъщност. Прекарват часове, седмици, дори месеци в търсене на себе си и ненавист към някои свои качества. За тях това е един малък ад, но рядко позволяват другите да го видят.\r\n \r\n\r\nСъвестни са и не искат да наранят другите. За тях хармонията е важна. Опитват се да забравят за лошите си помисли, но не се получава винаги. Склонни са към философстване и често се вглеждат във вътрешния си свят. Понякога се самосъжаляват и укоряват за свои постъпки. Но и те го крият. Не се мислят за перфектни. Но точно това ги притеснява, защото по принцип искат всичко около тях да е перфектно. Понякога са жестоки към себе си, което води до тревожност и здравословни проблеми.\r\n                    \r\n                    ", "date": "2018.08.16", "title": "Зодиите, които постоянно критикуват себе си, са..."}
{"url": "https://www.dnes.bg/temida/2018/08/16/piianiiat-shofior-pomel-6-momicheta-v-kiten-si-otide-vkyshti.385250", "text": "31-годишният Даниел Стоянов, който помете шест деца в Китен с автомобила си, беше пуснат от ареста. \n\r\nБургаският окръжен съд му наложи най-леката мярка за неотклонение \"подписка\", след като стана ясно, че по време на задържането му, прокуратурата в Царево вече имала издадено постановление за налагането на мярка за неотклонение „подписка“, която пък била одобрена от магистратите в Царево, съобщи Дарик радио.\n\n\n Одобрено било и искането на държавното одобрение за налагането на постоянен арест, спрямо Стоянов. \n\r\nТака на практика, окръжните магистрати в Бургас разрешиха процесуалната каша на колегите си в Царево и го пуснаха на свобода.\r\n                    \r\n                    \r\nСофиянецът беше задържан ден след като помете шест момичета на оживена улица в Китен на 7 август. \n\r\nПробите му за употреба на алкохол и наркотици е оказаха положителни. \n\r\nПри първото си явяване в съда, Стоянов определи инцидента като нещастие. \n\r\nСпоред него, причината била в управлявания от него неизправен автомобил.\r\n \r\nАко бъде признат за виновен той може да получи до 6 години затвор. Едно от шестте пострадали момичета все още е в болница с травма на гръбнака.", "date": "2018.08.16", "title": "Пияният шофьор помел 6 момичета в Китен си отиде вкъщи"}
{"url": "https://www.dnes.bg/eu/2018/08/16/bezplatni-karti-za-uchenici-davat-v-belgiia.385227", "text": "Една от белгийските компании за градски транспорт реши да даде безплатни петседмични карти на учениците, които ще постъпят в ново училище на 1 септември.\n\r\nСтава дума за децата след 7 клас, които започват гимназиалното си обучение. Всички те ще посещават нови училища след приключване на началния курс.\r\nСпоред компанията, тъй като сменят училището, те ще трябва да променят и транспортните средства, които ползват. За да намерят най-удобния маршрут и да свикнат с него, учениците ще получат подарък от компанията.\n\r\nКартите ще са с валидност от 25 август до 30 септември. Родителите също получават по 1 безплатен билет за отиване и връщане, за да ги придружат, докато свикнат с новите спирки, автобуси и трамваи.\r\n                    \r\n                    \r\nКомпанията се надява, че ако повече младежи използват градския транспорт ежедневно, това ще облекчи родителите да ги возят до училище, ще намали задръстванията и замърсяването на въздуха.\n\r\nАкцията, която се прави за първи път в Белгия, ще струва на превозвача De Lijn 1,9 млн. евро, макар компанията да се надява да си върне част от разходите, когато децата си купят абонаментни карти след началото на учебната година.\n\r\nБезплатните карти ще бъдат разпратени на всички ученици, които започват гимназиалния курс в северната белгийска провинция Фландрия, като имената и адресите им са извлечени от общинските регистри, съобщиха от компанията. Общо 61 000 тийнейджъри ще намерят подаръка си в пощенските си кутии в близките дни.\n\r\nПрез май социологическо проучване показа рекордно ниски нива на задоволство на пътниците от услугите на компанията с 64% от пасажерите щастливи от нивото на обслужване. Година по-рано доволните са били 71%. Главното оплакване е че повече от половината от автобусите закъсняват от разписанието си. Според ръководството на компанията причината за това са големите задръствания.\r\n ", "date": "2018.08.16", "title": "Безплатни карти за ученици дават в Белгия"}
{"url": "https://www.dnes.bg/muzika/2018/08/16/trymp-za-areta-franklin-dar-ot-boga-obama-ia-nareche-bojestvena.385259", "text": "\r\nПрезидентът на САЩ Доналд Тръмп отдаде почит на американската легенда на соул музиката Арета Франклин, която почина днес, предадоха световните агенции.\n\r\n\"Кралицата на соул музиката Арета Франклин почина. Тя беше една изключителна жена, чийто глас беше невероятен дар от Бога. Тя ще ни липсва!\", написа в Туитър Тръмп. Арета Франклин почина от рак на 76 години, припомня БТА.\r\nБившият президент на САЩ Барак Обама също почете  певицата. \"В нейния глас ние можехме да прочетем нашата история, в нейната цялост и във всичките й нюанси. Можехме да усетим нашата мощ и нашите мъки, нашата мрачна страна и нашата светлина, нашето търсене на изкупление и трудно спечелено уважение\", каза Обама. Той нарече Арета Франклин \"божествена\" и каза, че тя е допринесла за \"оформянето на облика на Америка\".\r\r\n                    \r\n                    \"Тя ни помогна да се почувстваме по-свързани един с друг, да се почувстваме по-изпълнени с надежда, по-човечни. И понякога тя ни помагаше просто да забравим за всичко друго и да затанцуваме\", допълни Обама. \"Нека Кралицата на соул музиката да почива във вечен мир\", каза Обама.\r\nАрета Франклин пя на церемонията по встъпването в длъжност на Обама през 2009 г., припомнят агенциите.\r\nИ други звезди и знаменитости от целия свят споделиха скръбта си за Арета Франклин. \"Трудно е да си представи човек един свят без нея. Тя бе не само уникална блестяща певица, но нейният ангажимент към защитата на гражданските права имаше незаличимо въздействие върху света\", написа в Туитър Барбра Стрейзънд.\r\nНейният глас, нейното присъствие, нейният стил, никой не правеше нещата по-добре от нея, тя беше наистина Кралица на соул музиката. Ще ни липсваш!, написа певецът Лайнъл Ричи.\r\nЗагубата на Арета Франклин е удар за всеки от нас, който обича истинската музика, музиката за сърцето, за душата и църквата. Нейният глас бе уникален, нейният начин да свири на пиано беше безценен, тя беше една от моите любими пианисти, написа в Инстаграм Елтън Джон.\r\nМоля се за невероятния златен дух на Арета Франклин, каза в Туитър Даяна Рос. Ти ще властваш като Кралица завинаги, се казва в изявление на Куинси Джоунс, в което той си спомня за професионализма, класата, изискаността и умиротвореността на певицата - качества, типични за една истинска кралица.\r\nВ продължение на над 50 години тя трогваше душите ни, се казва в изявление на бившия американски президент Бил Клинтън, в което се припомня и, че първото музикално училище на Арета е била църквата и изпълненията й са били заредени с наученото там. Клинтън казва, че винаги ще е благодарен за подкрепата на Арета, в това число и за изпълненията й на двете му церемонии по встъпване в длъжност като президент, както и за нейната подкрепа за кампанията за борба със СПИН.\r\nВ Туитър Пол Маккартни пък призовава всички да благодарят за красивия живот на Арета, която бе Кралицата на нашите души. Тя ще ни липсва, но споменът за нейното величие като музикант и за нея като невероятно човешко същество ще останат с нас завинаги, допълва той. Ани Ленъкс пък пише в Туитър, че Арета Франклин е била просто несравнима.", "date": "2018.08.16", "title": "Тръмп за Арета Франклин: \"дар от Бога\", Обама я нарече \"божествена\"!"}
{"url": "https://www.dnes.bg/stranata/2018/08/16/vliuben-predloji-brak-pred-krepostnite-steni-na-nesebyr.385255", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Несебър се превърна в град на любовта навръх празника си. Трима влюбени предложиха брак на своите половинки на сцената пред Крепостните стени преди на нея да се качи Васил Найденов, предаде Bulgaria ON AIR.\r\nПред хилядната публика в града на ЮНЕСКО изненадващо на сцената се появи чужденец, който с нетърпение търсеше своята любима Сандра, за да поиска ръката ѝ.\r\nОказа се, че романтичната идея за предложение за брак пред близо 30 000 души е заразна и след малко на сцената се появиха двама младежи в търсене на любимите си Валентина и Йоана.\r\nДвете момичета се качиха на сцената със закъснение като оставиха половинките си малко да се изнервят. Но последва заветното \"Да!\".\r\nПрез последните години магнетичният град е предпочитано място за сватби, но за първи път предложения за брак се правят от празничната сцена.\r\n ", "date": "2018.08.16", "title": "Влюбен предложи брак пред Крепостните стени на Несебър"}
{"url": "https://www.dnes.bg/balkani/2018/08/16/ogradata-gi-spira-14-hil-migranti-hvanala-turciia-do-granicata-ni.385205", "text": "Турските погранични власти са заловили 13 900 нелегални мигранти през първите осем месеца от началото на тази година при опит да преминат през границите на Турция с България и Гърция край Одрин. \n\r\nПо данни на Генералната дирекция по миграцията над половината, а именно 8561 мигранти, са заловени край турско-гръцката граница, а 5249 - край турско-българската граница, предаде БТА.\n\r\nТелените заграждения, които бяха издигнати от България на границата с Турция, са разглеждани като по-трудно преодолима преграда от бежанците. Поради това в последно време те се насочват повече към границата с Гърция, отбелязват наблюдатели.\n\r\nПрез летните месеци река Марица, която оформя границата между Турция и Гърция, пресъхва, а само малка част, 12,5 км, от границата с Гърция е с телени заграждения. Смята се, че поради това е по-лесно тя да се премине и затова мигрантите се насочват основно по този маршрут към Европа, коментира представител на Дирекцията.\r\n                    \r\n                    \r\nПо думите му районът на град Одрин е отправна точка за мигрантите, пътуващи към Европа. Десетки хиляди се опитват да стигнат до европейските държави по този маршрут. Каналджиите отвеждат мигрантите до военната зона и ги оставят там. Една част се опитват да преминат нелегално границата с България, а друга част се насочват към Гърция.\n\r\nОхраната на западните граници се осъществява от военни части, наричани \"Гранични орли\", към 54-та механизирана пехотна бригада.\n\r\nПостоянният контрол на западните граници от страна на турските войници, патрулите, сътрудничеството с местните власти и бдителността на местното население са фактори, които спомагат за осуетяването на опитите за нелегално пресичане на границите.\n\r\nЗаловените мигранти се предават на Дирекцията по миграция в центровете за настаняване, където се задействат процедури по връщането им.\n\r\nСред заловените през първите осем месеца на тази година основният поток е от Сирия и Ирак, следват Афганистан, Пакистан, Палестина, Саудитска Арабия, Иран, африканските страни и др.\r\n ", "date": "2018.08.16", "title": "Оградата ги спира! 14 хил. мигранти хванала Турция до границата ни"}
{"url": "https://www.dnes.bg/stranata/2018/08/16/promiana-v-parite-za-horata-s-uvrejdaniia-ot-dogodina.385256", "text": "Новият вид месечна финансова подкрепа за хората с увреждания се  предвижда да влезе в сила от началото на следващата година. Това ще е  първата промяна в законодателството за хората с увреждания, която ще  влезе в сила, съобщиха пред журналисти социалният министър Бисер Петков,  омбудсманът Мая Манолова, изпълнителният директор на АХУ Минчо Коралски  и представители на протестиращите майки на деца с увреждания, предава БТА.\r\nТе участваха в последното заседание на работната група по изготвяне на  законопроект за хората с увреждания. Вече има почти финализиран вариант  на законопроект, както и сближаване на позициите на различните  заинтересовани групи. \n\n\n\n\r\r\n                    \r\n                    Повечето разпоредби в новия закон за хората с увреждания ще влязат в  шестмесечен срок след обнародването на закона - вероятно към април.\r\nЗа този период ще се разработи подзаконовата нормативна уредба, ще се  структурират и новите органи, ще се подготвят звената в АСП, които ще  правят на първо време индивидуалната оценка на хората с увреждания. В  законопроекта има и няколко текста, които ще влязат в сила от по-късна  дата /1 януари 2020 година/ -  разпоредбата, свързана с новия  специализиран орган за хората с увреждания, както и преминаването на  отпускането на помощни средства и медицински изделия  към здравното  министерство.\r\nСпециализираният орган за хората с увреждания ще замени Агенцията за  хората с увреждания. Той ще извършва занапред и индивидуалната оценка,  затова към него ще преминат и звената към АСП, които първоначално ще  правят оценката.\r\nФинансовата подкрепа  ще е обвързана с линията на бедност и ще се  отпуска първоначално на база на степента на увреждане. В първата фаза  парите за хората с увреждания ще бъдат извадени от индивидуалната  оценка, а ще се отпускат само на база ТЕЛК решението. Срещу този начин  на отпускане на парите се възпротивиха протестиращите майки, но днес е  станало ясно, че са готови на компромис в името на това промените да  бъдат по-скоро усетени от хората с увреждания. В бъдеще месечната  финансова подкрепа ще се \"отвърже\" от ТЕЛК решението и ще е част от  индивидуалната оценка, поясни министър Бисер Петков.\r\nПостигнато е и съгласие по-категорично да се формулира това, че  индивидуалната оценка ще има задължителен характер за всички органи.  Омбудсманът Мая Манолова е предложила индивидуалната оценка да се  формулира в три части -  информативна, необходимост от подкрепа и  заключения и направления, като заключенията и направленията, формулирани  в оценката, ще са задължителни.\r\nВ Закона за хората с увреждания ще има и препратка към Закона за  личната помощ, като така се изпълнява едно от основните искания на  протестиращите майки на деца с увреждания да има отделен закон.\r\nЗаконът за личната помощ също ще претърпи усъвършенстване, е станало ясно на заседанието на работната група.\r\nВ днешната среща е отделено повече време на органите за управление и в  частност на Съвета за наблюдение, където е постигнато в голяма степен  съгласие. Имало е и спорове по националната представителност на  организациите на хората с увреждания, като има предложения за промени в  критериите за представителност. Коментирано е, че те трябва да бъдат  преформатирани - да не са свързани само с абсолютната численост на  членуващите в организациите на хората с увреждания.\r\nОбсъдено е доколко  националната представителност трябва да бъде обвързана с финансиране от  държавния бюджет. Предложението на омбудсмана Мая Манолова, което ще  бъде отразено в законопроекта, е подкрепата от държавата за  организациите да бъде разделена - финансиране на проектен принцип, в  което всички организации могат да участват и финансиране чрез отпускане  на субсидии към националнопредставителните.\r\nСоциалното министерство ще направи цялостна оценка на въздействието на  новия закон. Оценката ще отговори на въпроса какво ще струват на  държавата всички мерки. До момента се знае, че за месечната финансова  подкрепа, която включва интеграционните добавки и четвъртинките  социалноинвалидни пенсии ще са нужни около 110 милиона лева  допълнително.  Утре ще има среща в МС.", "date": "2018.08.16", "title": "Промяна в парите за хората с увреждания – от догодина"}
{"url": "https://www.dnes.bg/akoshtete-vqrvaite/2018/08/16/poznavate-li-sobstvenata-si-zodiia.385236", "text": "Ако сте практичен човек, който вярва само във видимите неща, може и да не съгласни, че планетите влияят на живота ви. Има обаче някои неща, които е добре да знаете за своя зодиакален знак, дори да не вярвате в астрологията.\n\r\nВсеки човек има свободна воля и нищо във Вселената не може да предвиди резултата от действията му. Все пак, ако знаете повече за зодията си, това може да ви помогне или да ви улесни в даден момент от живота ви, показвайки ви някаква светлинка в тунела.\n\r\nА ето и какво е важно да знаете за своята зодия:\n\r\nХората, родени под този знак знаят какво искат и как да го получат. Те са лидери с приключенски дух и огнен темперамент. Те са страстни любовници и добри приятели. Те са супер активни и се движат бързо и агресивно през живота. Понякога скоростта им е твърде висока и им навлича неприятности и беди. Дори тогава обаче те не са склонни да искат разрешение, защото знаят, че накрая всичко ще им бъде простено.\r\nАко познавате човек, който да умее да печели всяко състезание и то сякаш случайно, то това е човек от зодия Телец. Тези хора привличат щастието с упорството си и със своята настойчивост. Те обичат да се отдават на лукса, но някак си винаги намират начин да уредят разходите си, направени по време на пътуването им до Хаваи. Телците са лоялни и отговорни. Те са чувствени, успешни, разумни и доста балансирани като темперамент.\r\r\n                    \r\n                    Вижте за другите зодии в ", "date": "2018.08.16", "title": "Познавате ли собствената си зодия..."}
{"url": "https://www.dnes.bg/notifikacii/2018/08/16/hora-ostanaha-bez-jilishta-zaradi-ruhnaliia-most-morandi.385258", "text": "\r\nОсвен 38-те загинали и 16-те ранени от рухването на магистралния мост Моранди в Генуа има още няколкостотин жертви на тази трагедия. Това са обитателите на кооперациите, намиращи се в района под моста, припомня Франс прес.\r\nЕвакуираните са над 600. Те са живеели в блокове в квартала Сампиердарена. Някои от тях са намерили засега убежище при роднини. Други бяха подслонени безплатно в хотели или при частни лица, отворили безвъзмездно вратите на домовете си за тях. Трети са в център за настаняване, обособен в гимнастически салон.\r\nВчера местните и националните власти ясно заявиха - онова, което е останало от моста Моранди ще трябва да бъде разрушено, а също и кооперациите, разположени отдолу.Вътрешният министър Матео Салвини обаче се ангажира, че всички засегнати хора ще бъдат настанени на ново място преди края на годината. За много от евакуираните това си остава далечна перспектива и сега те трябва да свикнат да живеят сбутани например в една хотелска стая с подръчни средства.\n\n\n\n\rСъщевременно италианската компания Аутостраде пер л'Италия, която бе оператор на рухналия мост и бе подложена на критики от правителството, обяви днес, че линейките няма да плащат повече тол такси в цялата й пътна мрежа, обхващаща близо половината от около 6000 километра автомагистрали в Италия, предаде Франс прес. Решението влиза в сила незабавно.\r\n\"Ако бях ръководител на Аутостраде пер л'Италия, щях да отменя някои от тол таксите в часовете след драмата\", каза Салвини по-рано днес. \"В този момент линейките плащат тол такси по магистралите! Чудя се къде са сърцата и мозъците на някои хора\", каза Салвини, който е представител на крайнодясната партия Лига. Той припомни, че от тол такси компанията получава по 3,5 милиарда евро на година.\r\n\"Предвид бедствието, което те предизвикаха, мисля, че могат да си позволят няколко седмици без тол такси\", каза Салвини. Според него компанията трябва да инвестира част от печалбите в инфраструктурата на град Генуа и в помощ на пострадалите от рухването на моста, чиито жилища ще бъдат разрушени при предстоящите операции по разчистване на останките от виадукта-", "date": "2018.08.16", "title": "Хора, останаха без жилища, заради рухналия мост Моранди"}
{"url": "https://www.dnes.bg/balkani/2018/08/16/vecher-podialba-na-kosovo-oznachava-risk-za-makedoniia.385184", "text": "Подялба на Косово носи риск за сигурността на Македония и на целия регион, казва Пиер Мирел, бивш експерт в Европейската комисия за разширяването към Западните Балкани, в интервю, цитирано от в. \"Вечер\". \n\r\nТой изразява загриженост от тази идея и смята, че е учудваща вялата реакция на Европейската комисия след изявленията на президентите на Сърбия и Косово Александър Вучич и Хашим Тачи.\n\r\nБрюксел трябва да предупреди за рисковете, които носи евентуалната подялба на Косово, подчертава Мирел. \n\r\n\"Веднага идва на ум Република Сръбска, но и албанската общност в Македония, както и хърватските кантони в Босна и Херцеговина, които могат да кажат, че искат да са в Хърватия. Това може да стигне и по-далеч, например унгарците в Словакия\", казва Мирел.\r\n                    \r\n                    \r\nТой припомня, че териториалната цялост на Косово е утвърдена още при преговорите в Рамбуйе през 1999 г., но не изключва възможността идеите за подялба на Косово да са \"преговорна тактика\" на сръбската страна, за да окаже натиск за формирането на Съюз на сръбските общини в Косово.\n\r\n\"Ако обаче това не е преговорна тактика и ако е реално, а референдумът за името в Македония не мине, категорично има риск. Албанците в Македония биха могли да си кажат, че мястото им не е в тази страна. Във всеки случай, ще се насърчи идеята за прекрояване на границите\", казва Мирел.\n\r\n\"Вечер\" посочва, че македонски партии, анализатори и експерти също признават риска от евентуално прекрояване на границите. Освен това голям брой дипломати и представители на международната общност, особено в Европейския съюз, не са въодушевени от идеята за промяна на сръбско-косовската граница. \n\r\nБританският посланик в Прищина предупреди, че подобен сценарий може да предизвика военен конфликт и да бъде използван като прецедент на Балканите, посочва изданието, цитирано от БТА.\r\n ", "date": "2018.08.16", "title": "\"Вечер\": Подялба на Косово означава риск за Македония"}
{"url": "https://www.dnes.bg/zvezdi/2018/08/16/selena-ne-misli-za-djystin-zabavliava-se-na-iahta.385235", "text": "Селена Гомес си почива с приятелки на яхта. Това става ясно от нейния профил в Instagram, където актрисата качи няколко снимки за феновете. \r\nОт фотосите се вижда, че 26-годишната красавица е избрала синьo-зелен бански в две части, а златни обеци са единственият й аксесоар. На една от снимките, на която певицата е в по-близък план и сочи към камерата, си личи понапълнялото й коремче. На друга пък тя позира с дънков гащеризон. \r\nБившата на Джъстин Бийбър не уточнява къде се намира, но от постовете й си личи, че се забавлява в компанията на трите й приятелки. Освен на лодката, момичетата са били и в спортен център, където скачали на тръмплин. \r\nЕто още снимки от почивката на Селена Гомес вижте в галерията на", "date": "2018.08.16", "title": "Селена не мисли за Джъстин. Забавлява се на яхта"}
{"url": "https://www.dnes.bg/zvezdi/2018/08/16/bivshiiat-na-niki-minaj-otkroven-tia-edva-ne-me-ubi.385191", "text": "Ники Минаж и бившето ѝ гадже, Сафари Самюелс, с когото бяха заедно почти 15 години, си обявиха война в социалните мрежи. Сафари обвини звездата, че тя го е порязала толкова дълбоко по време на спор, че той можел да умре.\r\n\"Помниш ли онази нощ, в която ме поряза и аз едва не умрях. Полицията и линейката трябваше да ме изведат на носилка. И аз трябваше да ги излъжа и им казах, че съм опитал да се самоубия, за да не те тикнат в затвора. И знаеш ли, аз все още не изпитвам омраза към теб, защото съм щастлив сега. Наслаждавай се на издаването на албума си\", написа той. А след това я обвини, че му е изневерявала с Мийк Мил, с когото Ники впоследствие имаше връзка от 2015 г. до 2017 г.\r\n \r\n35-годишната рапърка обаче не остана длъжна. Тя каза: \"Ти ми открадна банковата карта, и каза, че това е твоя сметка с пари, за която не знам. Бог ще те накаже, че лъжеш. Престани да повтаряш, че си си опаковал багажа и си тръгнал. Ти дойде до моята къща, плачеше и ме умоляваше да отидем в Европа заедно, а аз отказах\". \r\n                    \r\n                    ", "date": "2018.08.16", "title": "Бившият на Ники Минаж откровен: Тя едва не ме уби!"}
{"url": "https://www.dnes.bg/notifikacii/2018/08/16/kradci-zatvariat-episkop-v-garderob-obirat-go.385239", "text": "Епископът на Лиеж Жан-Пиер Делвил е бил обран в дома си, съобщи белгийската преса.\r\nНегово преосвещенство бил заключен в гардероба, докато крадците тършували из апартамента му в източния белгийски град.\r\nАпашите влезли в жилището въпреки, че 67-годишният духовник и неговият племенник били вътре. \r\nТе ги затворили в гардероб, обрали по-ценното от апартамента и необезпокоявани напуснали мястото.\r\nСпоред полицията откраднати са църковен потир, множество произведения на изкуството, както и 20 000 евро в брой.\r\nЕпископът не е разпознал престъпниците и според медиите продължава да е в шок от случилото се. \r\nЗапочнато е разследване срещу неизвестен извършител.", "date": "2018.08.16", "title": "Крадци затварят епископ в гардероб, обират го!"}
{"url": "https://www.dnes.bg/stranata/2018/08/16/ot-17-opasni-mosta-na-hemus-i-trakiia-tri-sa-v-remont.385234", "text": "Три от 17-те мостови съоръжения в недобро състояние на автомагистралите \"Хемус\" и \"Тракия\" в момента се ремонтират, съобщиха от Агенция \"Пътна инфраструктура\". За ремонта на съоръженията са нужни около 130 млн. лв.\n\n\r\nСлед трагедията със сриналия се виадукт в италианския град Генуа, вчера премиерът Бойко Борисов разпореди на министрите Николай Нанков и Ивайло Московски да предложат решение, което да дава възможност ремонтите на мостовете по пътната и транспортна инфраструктура да се реализират едновременно. \r\n\"Знаете, откакто са построени, в България мостовете не бяха ремонтирани по магистралите, имаме по над 120 метра високи мостове и в момента продължаваме да ги укрепваме и да им правим основни ремонти, по \"Тракия\" и по \"Витиня\" те са по план. Искам решение и не един по един да ги правим, а едновременно да влезем и да ги правим всички мостове\", каза той по време на заседанието на кабинета в сряда.\r\r\n                    \r\n                    \"След като видяхме какви са последиците в Италия и Германия, не смея да рискувам да чакам. Ще се намери начин да се финансират ремонтите\", настоя той.\r\nМиналата година е бил направен планов ремонт на седем мостови съоръжения, тази – на пет, но останали 17 в недобро експлоатационно състояние. От тях път по три вече се работи.\r\nВ момента на АМ \"Хемус\" се ремонтират виадуктите: \"Коренишки дол\" при 36-ти км, съоръжението при 33-ти км в посока София при тунел \"Витиня\" и виадукт \"Потоп\" при 19-ти километър.\r\nОстаналите съоръжения, които се нуждаят от ремонт, са: виадукт при 9-ти км на АМ \"Хемус\" / в района на с. Яна/; виадукт при км 37+520 на АМ \"Хемус\"; виадукт при км 37+920 на АМ \"Хемус\"; виадукт \"Разлив\" при 51-ви км на АМ \"Хемус\"; виадукт при 13-ти км на АМ \"Тракия\" /в района на Нови хан/; виадукт при 15-ти км на АМ \"Тракия\" /в района на Нови хан/; виадукт при 17-ти км на АМ \"Тракия\" /в района на с. Крушовица/; виадукт при 18-ти км на АМ \"Тракия\" /в района на с. Крушовица/; виадукт при 20-ти км на АМ \"Тракия\" /в района на с. Костадинкино/; виадукт при 37-ми км на АМ \"Тракия\" /в района на Ихтиман/; виадукт при 38-ми км на АМ \"Тракия\" /в района на Ихтиман/; пътен възел \"Мухово\" при 46-ти км на АМ \"Тракия\"; мост над р. Елешница при 89-ти км на АМ \"Тракия\"; мост над р. Елшишка при 89-ти км на АМ \"Тракия\".", "date": "2018.08.16", "title": "От 17 опасни моста на \"Хемус\" и \"Тракия\" – три са в ремонт"}
{"url": "https://www.dnes.bg/obshtestvo/2018/08/16/obezliudena-bylgarska-zemia-predi-poshta-magazin-sega-nekrolozi.385169", "text": "\"Това с празните къщи си е истинска национална катастрофа\", се казва в репортаж на \"Дойчландфунк\" от България, публикуван онлайн под заглавие \"Обезлюдената земя\".\n\r\nВ началото авторът Клаус Мартин Хьофер обобщава: \"След края на комунизма младите поколения в България напускат провинцията. Тегли ги към града или към чужбина. Селата западат, населението застарява. Но ниските цени на недвижимите имоти привличат купувачи\".\r\nВ обширния репортаж с много добронамереност се разказва за всекидневието в село Бракница, близо до Попово, пише . Авторът ни запознава с неколцина тамошни пенсионери, включително с бившия военен Петър Иванов. Той си вари ракия, отглежда зеленчуци и картофи, дори раздава или разменя част от продукцията си. Дъщеря му живее в Италия, където вече си е купила жилище, тъй че едва ли някога ще се засели в Бракница.\r\n                    \r\n                    \r\nГеорги Георгиев е наместник на управата в Попово, нещо като кмет на селото. Пред репортера той разказва: \"Навремето в Бракница живееха 800 души в 150 къщи. Имаше две фабрики, където хората работеха. След комунизма повечето заминаха. Сега задачата на кмета е да се погрижи селото да не умре съвсем.(…) Повечето са стари хора тук. Имат нужда от вода, ток, лекарства и транспорт до болницата, когато се наложи. Пътищата трябва да се поддържат. Три пъти седмично ни карат хранителни продукти и лекарства - каквото сме си поръчали\".\r\n\n\r\nВ центъра на селото репортерът открива следи от някогашните по-добри години: поща, автобусна спирка, магазин. Но всичко това е минало, сега край автобусната спирка висят само некролози. Хората измират, а къщите опустяват, констатира авторът и дава думата на германеца Бен, който се е заселил в Бракница заедно със съпругата и с 12-годишния си син. \n\r\nБен му разказва, че дошли в Бракница, защото можели да си купят евтино къща с голям парцел. Обичали животните, гледали кози, кучета и котки. Жена му Лена говорела руски, а с този език в едно българско село човек се оправял по-добре, отколкото с немски или английски.\n\r\n\"В Бракница двамата продължават да работят за германски фирми, пишат бюлетини, чертаят графики и оформят интернет сайтове. Инфраструктурата в селото може да се е разпаднала, но интернетът функционира\", пише авторът.\n\r\nПо-нататък в обширния репортаж на \"Дойчландфунк\" става дума и за други чужденци, заселили се в околността, включително и англичани, за празнуването на Великден, за опустялата селска черква. Георги Георгиев и други негови съселяни се надяват някой ден Бракница отново да се съживи. \n\r\nГеоргиев казва: \"Това с празните къщи – това си е национална катастрофа. И все пак: тук имаме вода, имаме ток, хората могат да се върнат. Младите обаче не се връщат. Дано пък да дойдат хора от съседни страни – от Молдавия, от Русия. Те политиците го обмислят, но такава перспектива още няма. Моята мечта е да дойдат повече млади хора. Нека ЕС да се погрижи\".\n\r\nЖена му обаче смята, че тези надежди са утопични, твърди авторът. Според него и повечето възрастни хора в селото вече са отписали всякакви надежди и приемат Бракница такава, каквато е. В заключение репортерът обяснява:\n\r\n\"С обикновено оскъдните си пенсии те горе-долу се оправят. Другаде сигурно щеше да им е доста по-трудно с тези малко пари. Ето защо хората са принудени да преглъщат лошата инфраструктура и различните други неудобства. Кметът Георгиев смята за нещо добро факта, че напоследък тук се заселват чужденци от Германия и от Великобритания: „Те получават повече пари от хората тук, за тях тукашните къщи са евтини. Всички чужденци, които дойдоха тук, са свестни хора, без значение дали са германци или англичани. Стига да поддържат всичко както трябва, нещата са наред, независимо от коя държава идват\".\r\nА местните хора ги посрещат с гостоприемство – като нови съседи. (…) Макар че особено през зимата в Бракница не е толкова уютно. И човек трябва да проявява повече творческа мисъл – като бившият военен Иванов, който казва: \"Имам достатъчно дърва, имам и ракия – животът е хубав\".\r\n", "date": "2018.08.16", "title": "Обезлюдена българска земя: Преди поща, магазин, сега – некролози!"}
{"url": "https://www.dnes.bg/stranata/2018/08/16/sled-koshmarniia-sblysyk-v-petrich-amputaciia-na-miasto-borba-za-jivot.385246", "text": "Продължва да е тежко състоянието на двете деца, пометени от кола в Петрич. \r\nDnes.bg припомня, че кървавият инцидентът стана след полунощ, когато 18-годишен шофьор загуби контрола над \"Опел\"-а си, качисе на тротоара и блъсна трима тийнейджъри. \r\nДошлите на място лекари веднага ампутирали крака на 17-годишното момче, не изчакали да го отведат до болницата, защото имало реален риск за живота му, обясни пред \"Дарик\" д-р Александър Попов от Спешния център в Петрич.\n\n\r\n\"Стигна се до травматична ампутация на място още. Другото момиченце беше с фрактура на подбедрица. Състоянието на децата е стабилизирано, но все още се извършва кръвопреливане\", посочи той.\r\r\n                    \r\n                    Медикът обяви, че те имат спешна нужда от още кръвопреливане. \r\nТретото пострадало дете е 16-годишно момиче, което е било с по-леки наранявания и вече е освободено от болницата.\r\n\"Прието е в спешния център с порезни наранявания. Пренасочено е към лечебното заведение, а по-късно е освободено по негово настояване, за да продължи вкъщи\", каза още доктор Попов.\r\nПо думите му децата са били спасени благодарение на бързата реакция на лекарите: \"Ако нямаше болница тук, най-близката е в Сандански, децата щяхме да ги загубим\".\r\nСлед жестокия удар полицията арестува 18-годишния шофьор, който е тестван с дрегер за употреба на алкохол и наркотици, пробите са му отрицателни.", "date": "2018.08.16", "title": "След кошмарния сблъсък в Петрич: Ампутация на място... борба за живот!"}
{"url": "https://www.dnes.bg/zvezdi/2018/08/16/otide-si-legendata-na-soul-muzikata-areta-franklin.385253", "text": "Почина легендарната соул изпълнителка Арета Франклин. Тя е издъхнала в дома си в Детройт, където бе на легло през последните няколко дни. \r\n Гуендолин Куин, която е представител на семейството на певицата потвърди за кончината й. \r\n \r\n\"Официалната причина за смъртта на Арета Франклин е напредването на невроендокринния рак на панкреаса, потвърден от онколога на певицата\", съобщават световните агенции. \r\n \r\n\"В един от най-мрачните моменти в живота ни не можем да намерим подходящите думи, за да изразим болката в сърцата си. Ние загубихме скалата и главата на семейството ни\", гласи съобщение на най-близките на Арета Франклин. \r\n \r\nКакто по-рано съобщихме, в началото на тази седмица роднините на Арета Франклин съобщиха, че тя е в тежко състояние и лекарите не дават надежда за оздравяването й. Много близки и приятели се стекоха в дома й, за да прекарат малко време с нея и се сбогуват.\r\n \r\nКралицата на соула, както я наричат, бе диагностицирана с рак през 2010 г. Тя се появи за последно на публично място през ноември миналата година. \r\n \r\n\"I Say a Little Prayer\", \"(You Make Me Feel Like) A Natural Woman\", \"Day Dreaming\", \"Jump to It\", \"Freeway of Love\", \"A Rose Is Still A Rose\", са най-известните хитове на певицата. Тя е първата жена, въведена в Залата на славата на рокендрола, а преди 10 години списание „Ролинг стоун“ я обяви за най-великата певица в историята. \r\n \r\n", "date": "2018.08.16", "title": "Отиде си легендата на соул музиката Арета Франклин"}
{"url": "https://www.dnes.bg/stranata/2018/08/16/bageri-tuhli-syboriha-35-baraki-v-gorno-ezerovo.385251", "text": "\n35 незаконни постройки събориха днес в бургаския квартал \"Горно Езерово\". В акцията се включиха специализирани екипи на полицията, жандармерията и общинската дирекция УКОРС, пише \"Булфото\".\r\nПовечето от обитателите на постройките, вдигнати до езерото Вая, са приходящи и ще се върнат към родните си места, а освободените терени ще бъдат почистени с техника на общински фирми.\r\nВсеки месец експерти на Община Бургас правят оглед в кварталите \"Горно Езерово\", \"Победа\" и \"Меден рудник\" и при констатирането на незаконно строителство се пристъпва към принудително събаряне. \r\nПреди това на нарушителите се дава срок за доброволно премахване, но малко от тях се възползват от него.", "date": "2018.08.16", "title": "Багери, тухли... Събориха 35 бараки в \"Горно Езерово\""}
{"url": "https://www.dnes.bg/stranata/2018/08/16/zaradi-vylnenieto-prekratiavat-izdirvaneto-na-diian.385254", "text": "Заради силното вълнение на морето и изчерпаният лимит за спускане под вода на водолази от военноморските сили е прекратено издирването на 14-годишния Диан. То ще бъде подновено утре сутринта, съобщава .\r\nИздирваното момче Диян е ученик във варненското училище \"Стоян Михайловски\". Младежът бе повлечен от вълна в морето с приятеля си Мариян. Тялото на по-малкото дете бе открито тази сутрин на около 50 метра от  мястото, от което е паднал след като е бил ударен от вълната, а издирването на Диан продължи днес през целия ден.\n\n\r\nХеликоптер на военноморските сили направи оглед над морето, за да установи дали тялото на детето е изплувало някъде. 17 водолази от Военноморските сили и Областната дирекция \"Противопожарна безопасност и защита на населението\" участваха в издирвателните мероприятия.\r\r\n                    \r\n                    \"Нека не забравяме, че всички сме били тийнейджъри. В случая не става въпрос за родителска небрежност. В групичката все пак са били деца между 12 и 15 години. Родителите на двете момчета са достатъчно съсипани, за да им вменяваме вина\", каза наблюдаващият прокурор Красимир Конов.\r\nТой допълни, че по случая са разпитани 8 души. Това са четирите деца, които са били с двете момчета и още двама очевидци.", "date": "2018.08.16", "title": "Заради вълнението, прекратяват издирването на Диян"}
{"url": "https://www.dnes.bg/zvezdi/2018/08/16/madona-v-medina-za-chrd-nakupi-si-berberski-bijuta.385238", "text": "\"Рожден ден, вълшебство, авантюра\". С тези думи Мадона посрещна своя рожден ден. Кралицата на попа, която днес навършва 60 години, си подари почивка в Маракеш. \r\n \r\n\"Разходка през лабиринта на Медина по време на призива за молитва\", написа тя в профилите си във Facebook и Instagram, публикувайки видео от улиците на древния град. \r\n \r\nВ навечерието на юбилея си, изпълнителката на \"Like a virgun\" си сложи червен фес на главата и се окичи традиционни берберски бижута, за да си направи кратка фотосесия в Маракеш.\r\n \r\nЕдна от снимките й, която може да бъде взета за корица на някое списание, е озаглавена \"Берберска Кралица\". Типично в неин стил, Мадона позира с уникалните украшения, сред които се вижда венец от шипо, кръст и различни кехлибарени орнаменти.\r\n \r\nМадона е третото от общо осем деца в семейството на Силвио Чиконе - син на италиански емигранти. Майка й Мадона Луиз Фортин е с френско-канадски корени.Като малка Мадона ходи на уроци по пиано, които обаче бързо сменя с такива по балет.\r\n \r\nПредполага се, че тази вечер Мадона ще отпразнува своя юбилей в някой закътан ресторант, където ще опита от местните гозби. Властите в Медина пазят в тайна плановете й и са мобилизирали полицията да я пази от фенове и досадни параци. \r\n \r\n", "date": "2018.08.16", "title": "Мадона в Медина за ЧРД. Накупи си берберски бижута!"}
{"url": "https://www.dnes.bg/notifikacii/2018/08/16/pomni-kakvo-si-kupil-kakvo-gledash-slushash-viarvash-li-na-kompiutyra-si.385230", "text": "Технологията и изкуственият интелект са бъдещето? Не, това вече е настоящето.\r\nПо всяка вероятност четете тази статия на електронно устройство, което съдържа цялата забележителна информация от живота Ви.\r\nДали сте достъп до банковата си сметка, използвате компютъра си за финансови трансакции. Компютърът, може би, е запечатал най-важните Ви разговори с близки, колеги и дори лични моменти. Той помни какво сте купили, каква музика слушане и дори знае с кого излизате.\r\nВъпросът е – вярвате ли на този компютър?\r\nТова е и въпросът, който Крис Пейн поставя в новия си документален филм. Целта му е да изследва дали съществува потенциална опасност за катастрофа по пътя към все по-големия стремеж за развитие на технологиите.\rПредимства като изкуствения интелект, все по-голямата автоматизация на машините, които научават нови алгоритми водят човечеството към забързан свят с много удобства.\r\nСъщевременно, обаче, същите тези удобства могат да доведат до апокалиптичен сценарий. Опасността от автоматизираните оръжие, електронната фалшификация и всевъзможни хакерски атаки, свръхперсонализацията – всичко това е част от реалния \"екзистенциален\" риск, пред който сме изправени.\r\n\r\n\"Хората твърде бързо се доверяват на вещите, които се \"грижат\" за тях. Дигиталните програми имат истинска връзка с хората, които ги използват. Използваме електронните си устройства, за да осъществяваме всевъзможни покупки – самолетни билети, книги, резервации на хотели и истински вярваме, че алгоритъмът ни дава най-изчерпателната информация, най-добрата оферта\", споделя режисьорът на документалния филм \"Вярвате ли на този компютър\" Крис Пейн.\r\nИ наистина, ако се замислим, устройството знае всичко за нас. Само преди месеци избухна скандалът с Кеймбридж Аналитика, когато стана ясно, че компанията е използвала неправомерно данни на потребители на социалната мрежа Facebook още от 2014 г.\r\nВероятно не сте се замисляли, или може би просто не сте обърнали достатъчно внимание, но рекламите, които ви се предлагат уж случайно в Интернет, са всъщност резултат от подробно изследване на вашите търсения в мрежата и дори личните ви разговори с приятели. Само за пример – разговор с човек във Facebook, включващ думата \"суши\" веднага ще доведе до реклами с изгодни оферти от най-близкия суши ресторант.\r\nРежисьорът на \"Вярвате ли на този компютър\" е бивш шех на интернет компания, която става жертва на дот-ком балона, който се пука в периода 1999 – 2001 г. След това Пейн прекарва известно време в изучаване на технологичния сектор и стига до извода, че човечеството стига до самоунищожение – хората заместват своята интелектуална дейност от софтуери а физическата – с автоматизация. За да не попаднем в капан и да не загубим своята сигурност и лично пространство, от нас зависи да подлагаме използването на технологиите, както и тяхното развитие – на регулация.\r\n\"Има много прости начини да сведеш до минимум своите дигитални следи – да закриеш камерата на телефона или компютъра си с черно тиксо, така че лицето ти да не става постоянен обект на наблюдение от срана на този, който е получил достъп до устройството ти, например\", споделя режисьорът.\r\nС този филм, обаче, основната цел е проблемът да се постави на масата. Според Пейн нехайното отношение спрямо Писмото от Копенхаген от 2017 г., което призовава за по-внимателно използване на технологиите, може да доведе до фатални последици.\r\n\"За компютъра системата за сигурност на най-голямата ядрена програма в света е просто игра. Трябва да бъдем изключително внимателни, ако искаме да направим технологиите перфектни играчи. Защото… какво може да се обърка?\", споделя Крис Пейн пред \"Гардиън\". ", "date": "2018.08.16", "title": "Помни какво си купил, какво гледаш, слушаш... Вярваш ли на компютъра си? "}
{"url": "https://www.dnes.bg/rusia/2018/08/16/glavoboliiata-na-merkel-bejancite-i-rusiia.385213", "text": "По време на визитата си в Испания германският канцлер ясно набеляза следващата си задача: Европейският съюз трябва изцяло да преразгледа политиката си към бежанците. Руските теми също са в списъка с приоритети, пише Дойче веле.\n\r\nКогато в средата на август канцлерът Ангела Меркел пристигна за среща със своя испански колега Педро Санчес, ставаше дума може би за най-сложната точка от нейният актуален дневен ред: миграцията към Европа и уреждането на вътрешната миграция в ЕС.\n\r\nПремиерът на Испания стана първият, който сключи с Германия двустранно споразумение за връщане на нелегалните мигранти. Сега Берлин може в срок до 48 часа да върне обратно в Испания бежанци, които вече са подали молба за убежище на испанска територия. Това двустранно споразумение само потвърждава убедеността на Меркел, че Дъблинският регламент е \"нежизнеспособен\", което тя заяви по време на посещението си в Испания.\r\n                    \r\n                    \r\n\n\r\nДъблинският регламент, който беше разработен от страните членки на ЕС през 90-те години, по идея трябва да отговори на въпроса коя страна носи отговорност за един или друг бежанец. На практика обаче молбите за убежище не се обработват по предвидения начин, а правата на мигрантите се нарушават. \n\r\nПрез 2015 г. и 2016 г. действието на Дъблинския регламент бе частично спряно, защото масовият наплив на бежанци доведе до бюрократична криза и парализа на цялата система за предоставяне на убежище.\n\r\nИспания заедно с Франция остана една от малкото страни в ЕС, където нито една от популистките партии не влиза в правителството. Това прави страната важен съюзник на Германия. Представители на тази постоянно намаляваща група страни ще се срещнат на 20 август с политиците от управляващите партии с дясна ориентация. На този ден в Австрия ще се състои неофициална среща на върха на ЕС.\n\r\nАвстрия, където в управляващата коалиция влизат консерваторите от Австрийската народна партия (АНП) и десните популисти от Австрийската партия на свободата (АПС), сега е ротационен председател на Съвета на ЕС. Австрия е и една от европейските страни, която води изключително твърда миграционна политика. За Меркел и Санчес участието в срещата на върха може да стане пътуване до бърлогата на лъва, където ще трябва да убеждават останалите правителства за необходимостта от нови споразумения със страни като Мароко и Либия, откъдето пристигат много много мигранти. Тези страни очакват допълнителна подкрепа от ЕС, за да възпрепятстват по-нататъшното бягство на хора към Европа.\n\r\n\n\r\nВ списъка от нерешени проблеми на Меркел обаче има и още един, от съвсем различно естество: отношенията с Русия. В събота, на 18 август, руският президент Владимир Путин ще пристигне в Германия. Той ще се срещне с канцлера Меркел в замъка Мезеберг - резиденцията на германското правителство в Бранденбург, само три месеца след последната визита на Меркел в Сочи.\n\r\nВъзможните теми за обсъждане са предостатъчно. По много въпроси между Германия и Русия съществуват сериозни разногласия, този разрив е особено забележим по отношение на конфликтите в Сирия и Украйна.\n\r\nГермания заедно с Франция се опитва да действа като посредник между украинското правителство и проруските сепаратисти, които контролират източната част на Украйна. Своя принос се старае да даде и ООН, водейки преговори за прекратяване на огъня. От началото на въоръжения конфликт в Украйна през ноември 2013 г. са загинали вече почти 10 000 души. Отворен обаче остава въпросът, как ООН може да контролира спазването на примирието.\n\r\nВойната в Сирия ще е тема на следващата среща на върха, която ще се състои по инициатива на президента на Турция Реджеп Тайип Ердоган на 7 септември в Истанбул. Франция и Русия също ще вземат участие в нея. Путин е един от най-важните съюзници на сирийския президент Башар Асад, затова най-вероятно ще има ключова роля в тази среща.\n\r\nИ още една, свързана с Русия сложна тема, която продължава да създава главоболия за Меркел: газопроводът \"Северен поток - 2\" с дължина 1200 километра, по който се планират директни доставки на руски газ в Германия.\r\nТози инфраструктурен проект продължава да предизвиква доста политически спорове. Критиците му заявяват, че по този начин Германия изпада в зависимост от руския газ и освен това оставя на произвола на съдбата своите източноевропейски партньори, най-вече Полша и Украйна, през чиято територия досега минаваха доставките на газ. \n\r\nАмериканският президент Доналд Тръмп написа в Тwitter, че това, видите ли, било несправедливо: Германия, намираща се под защитата на американски войски, да сключва икономически сделки с Русия. Но това не е толкова изненадващо, защото САЩ, разбира се, на драго сърце биха продавали на Германия втечнен природен газ собствено производство.\r\n/БТА/\r\n ", "date": "2018.08.16", "title": "Главоболията на Меркел: Бежанците и Русия "}
{"url": "https://www.dnes.bg/akoshtete-vqrvaite/2018/08/16/aziatci-ludnaha-po-pityr-otvratitelna-hlebarka.385248", "text": "Изпадате ли в ужас, когато влезете в банята и видите как огромна хлебарка се разхожда по плочките? Тези насекоми са крайно неприятни за много хора, но не и за някои азиатци. Докато ние българите се чудим как да се избавим от тези нашественици, хиляди хора в Япония и Китай заспиват с тях. Е, не в буквален смисъл.  \r\nМного онлайн сайтове с различни стоки продават хлебарката Питър като топъл хляб - мека възглавница от ново поколение, която японците и китайците могат да гушкат преди да заспят. \r\n \r\nГиганското животно се продава в няколко разновидности. Ако го видите на леглото си и не знаете, че има такава възглавница, ще го помислите за истинско и ще припнете да бягате.  \r\n \r\nТърсенето на възглавницата е голямо. Повечето хора искат да украсят дома си с нея, да я използват за декор на различни представления, да уплашат някой познат или просто да я ползват по предназначение ежедневно. \r\n \r\nНа много места в Азия хлебарките са деликатес. Ето защо хората на континента не се притесняват да спят на хлебарката Питър. \r\n \r\n", "date": "2018.08.16", "title": "Азиатци луднаха по Питър – отвратителна хлебарка!"}
{"url": "https://www.dnes.bg/obshtestvo/2018/08/16/4-637-594-dushi-osigureni-v-chetirite-pensionni-fonda.385226", "text": "Общият брой на осигурените лица в четирите вида пенсионни фондове към 30 юни 2018 г. е 4 637 594 души, като нараства на годишна база с 2.45 на сто, съобщава Комисията за финансов надзор.\r\nВ системата на допълнителното пенсионно осигуряване към средата на 2018 г. са акумулирани нетни активи на стойност 13 107 047 хил. лв.\r\nВ сравнение с края на първото полугодие на 2017 г. нетните активи на пенсионните фондове се увеличават с 11,80 на сто.\r\nОбщите приходи на пенсионноосигурителните дружества през първото полугодие на 2018 г. възлизат на 92 736 хил. лв. и нарастват с 4.48 на сто в сравнение със съответния период на предходната година.\r\nНетният финансов резултат /печалбата/ на дружествата към 30 юни е 2018 г. е в размер на 33 188 хил. лв.", "date": "2018.08.16", "title": "4 637 594 души – осигурени в четирите пенсионни фонда"}
{"url": "https://www.dnes.bg/zvezdi/2018/08/16/stana-iasno-zashto-paris-otlaga-svatbata-s-kris.385241", "text": "Ясно е, че Парис Хилтън и Крис Зилка се обичат. Двамата демонстрират любовта си постоянно. На курорта в Аспен, Колорадо, където двамата са на ски, актьорът направи и предложение за сватба на своята любима, но стана ясно, че звездната двойка е решила да отложи съдбоносния ден, пише OK Magazine.\r\nДвамата щяха да сключват брак през ноември, но все пак решиха да отложат този ден за май догодина. Причината – на Парис й е нужно повече време за организация на това събитие, коментира източник, близък до звездите.\r\nТехни приятели издават, че сватбата ще се състои в Лос Анджелис. Парис представи Крис  през февруари 2016 г.\r\nЗа Зилка, който сега е успешен актьор, се знае, че някога е живял и на улицата. А също така той е готов да подпише предбрачен договор. Двамата с Парис се влюбват преди две години, но се запознават още през 2010 на парти на \"Оскар\"-ите.\r\nВижте още за звездите в ", "date": "2018.08.16", "title": "Стана ясно защо Парис отлага сватбата с Крис"}
{"url": "https://www.dnes.bg/balkani/2018/08/16/turskiiat-prezident-erdogan-mrazi-lihvite-zashto.385215", "text": "Автократите и икономиката... по принцип двете неща не се сработват. На всеки един Сингапур се пада по една Венецуела, Зимбабве или Турция. Президентът на последната държава вкара страната в истинска валутна криза. Не на последно място, защото Реджеп Тайип Ердоган очевидно гледа на лихвите с дълбоко отвращение.\n\r\nИзразено в цифри, турската лира загуби почти 40% от стойността си спрямо долара тази година. Катастрофата се изостря от спора с американския президент Доналд Тръмп за арестувания в Турция пастор Андрю Брънсън. Само през миналия петък лирата загуби около 16% от стойността си. Тя успя да възстанови част от загубата от тогава, преди в четвъртък отново да поеме надолу. Междувременно инфлацията е повече от 15%.\r\n                    \r\n                    \r\nВ класическия случай сега централната банка би трябвало да повиши основния си лихвен процент - това е лихвата, по която търговските банки могат да вземат заеми от централната банка. Понастоящем основният лихвен процент е 17,75%, но това очевидно не е достатъчно висока лихва, за да се противодейства на колапса на валутата и на инфлацията.\n\r\nПо-високите лихвени проценти обикновено намаляват цените, като правят кредитите по-скъпи. Освен това и спестяването започва да се отплаща повече. Това означава, че компаниите инвестират по-малко, а и потребителите консумират по-малко. Това намалява търсенето на продукти - което прави увеличаването на цените по-трудно и бавно. В допълнение, по-високите лихвени проценти би трябвало да направят инвестирането в Турция по-привлекателно. В резултат лирата би покачила стойността си поради по-голямото търсене. По-силната валута от своя страна има антиинфлационен ефект, тъй като стоките, закупени в чужбина и внесени в Турция, ще станат по-евтини.\n\r\nДотук с класическата наука. Но централната банка на Турция се отдръпва от увеличението на лихвените проценти. Вероятно, защото централните банкери се страхуват от гнева на президента, който ги беше заплашил да ги подчини на себе си. Ердоган също така назначи своя зет Берат Албайрак за финансов министър. Президентът обвинява за проблемите \"търговска война\", предизвикана от чужди държави и зловещо антитурско \"лоби на лихвите\". А самият Ердоган е самопровъзгласил се враг на лихвите. \n\r\nТова може да се дължи отчасти на вярата му - в крайна сметка в исляма, като и в християнството впрочем, има забрана за лихварство. Но неговата амбиция може преди всичко да се дължи на факта, че той финансира икономическия растеж на Турция с печатането на пари. С цели 7,4% нарасна брутният вътрешен продукт на страната през изминалата година. Това обаче е свързано и с факта, че през годината на опита за преврат - 2016 г., икономиката нарасна много слабо за развиващ се пазар – с 2,9%. Освен това бумът се откупува на висока цена. Голяма част от растежа се дължи на сериозни правителствени инвестиции в инфраструктурата. В допълнение, правителството подкрепя потреблението със субсидии, пише в свой анализ по темата германската икономическа телевизия N-TV.\n\r\nТова осигурява на Ердоган подкрепата на голяма част от населението. Президентът не само показва тенденция към автократизъм, но иска да поддържа високата скорост на икономиката с помощта на евтини кредити. И това не е всичко -  високата безработица в Турция говори против повишаването на лихвените проценти. Нивото е малко под десет процента. При това въпреки скорошния силен икономически растеж. Това само по себе си е достатъчен аргумент за само привидно независимите централни банкери да избягват възможно най-дълго увеличаването на лихвените проценти. \n\r\nИ още нещо: Ердоган вижда в лихвите не само „майката и бащата на всяко зло\". Според него високите лихвени проценти осигуряват висока инфлация, а ниските лихвени проценти се грижат за ниска инфлация. Така президентът преобръща нагоре с главата икономическата теория.\n\r\nНякои наричат това схващане „нетрадиционно\", други - \"странно\". Независимо от това как го наричаме, има действителен икономически подход, на който Ердоган може да се позове. Тази идея се нарича „неофишъризъм“ и носи корените си от американския икономист Ървинг Фишър. В основата на неговото прозрение: въпреки че и Европейската централна банка и Федералният резерв на САЩ наводниха масово пазарите с евтини пари след икономическата и финансова криза, инфлацията не се увеличи значително. Друг пример е Япония, която се намира на прага на дефлация в продължение на много години – при това напук на разхлабената парична политика.\n\r\nКлючовият въпрос е: дали науката за паричната политика фундаментално се е провалила, или това е просто изключение? Едно обяснение за това явление може да бъде, че предоставената от централните банки ликвидност не се предава достатъчно от страна на банките под формата на заеми за дружества и потребители, а вместо това се инвестира в недвижими имоти и акции. С други думи – все пак има инфлация, но тя рефлектира в цените на активите, които не се използват при класическото изчисляване на инфлацията.\n\r\nЩо се отнася до Турция, традиционалистите в момента могат да се чувстват прави. Веднага след като централната банка се поколеба да действа в посока на повишаване на лихвените проценти, лирата загуби стойност и по този начин подхрани инфлацията. А щом инвеститорите се настроят за по-висока инфлация, те се разделят от инвестиции в лири.  Това допълнително ускорява обезценяването на валутата. По-слабата валута, от друга страна, причинява по-скъп внос, което, наред с други неща, подхранва инфлацията.\n\r\nПо всичко изглежда, че моментът не е подходящ икономическата ортодоксалност да бъде подложена на тестове в Турция.  \n\r\n\r\n ", "date": "2018.08.16", "title": "Турският президент Ердоган мрази лихвите. Защо?"}
{"url": "https://www.dnes.bg/notifikacii/2018/08/16/zadyrjaha-kipyrec-lygal-che-ima-imoti-po-moreto-ni.385247", "text": "Окръжният съд във Варна определи най-тежката мярка за неотклонение - задържане под стража, на кипърския гражданин Георгиос М., издирван за 10 измами за над 900 000 евро.\r\nТой е обявен за международно издирване от съдебните власти на Република Кипър въз основа на Европейска заповед за арест, издадена на 26 юли 2018 г. от Окръжен съд - Никозия, съобщава .\r\n58-годишният мъж е обвинен в родината си за заговор за извършване на престъпление, взимане на пари с фалшив претекст, кражба от представител, измама при продажба, измамна сделка с недвижими имоти, фалшивициране, издаване на чекове без покритие, разполагане с фалшив документ и легализиране на приходи от незаконна дейност.\rСпоред наказателния кодекс на Кипър максималното наказание за тези престъпления е до 14 години затвор. Мъжът е задържан на 14 август 2018 г. в I РПУ-Варна.\r\nСпоред обвинението на кипърските власти през периода 2008-2016 г. в качеството си на собственик на фирма за покупко-продажба на недвижими имоти \"Georgios Manoli And Sons Real Estate\", придобил чрез измама сумата от 914 280 евро. Извършеното е във вреда на пет кипърски граждани.\r\nГеоргиос заявил на потенциалните купувачи, че притежавал изгодни имоти за продан в България - Каварна и Шабла. След като получил сумата, издирваният обещал на купувачите, че на по-късен етап ще им издаде документи за собственост върху имотите, нотова така и не се случило.\r\nВ друг случай издирваният получил сума пари срещу обещанието, че ще съдейства на жертвите при инвестирането им в имоти на територията на България. След време обаче станало ясно, че сумата не била инвестирана. На други жертви издирваният издал 15 чека за покриване на дълговете, но чековете били от закрита банкова сметка.", "date": "2018.08.16", "title": "Задържаха кипърец. Лъгал, че има имоти по морето ни"}
{"url": "https://www.dnes.bg/notifikacii/2018/08/16/sled-zabelejka-za-silna-muzika-myj-udari-policai.385222", "text": "28-годишен мъж удари полицай, който се отзовал на сигнал за силна музика в село Орешене, община Ябланица, съобщиха от МВР.\r\nИнцидентът се разиграл тази нощ около 4:00 часа.\r\nВ спречкването участвали и двама приятели на нападателя, които оказали съпротива при задържането му.\r\nНа място полицаите разпоредили да бъде спряна музикалната уредба, но един от мъжете нанесъл удар в лицето на униформен. Другите двама - на 31 и 17 години, пък блъскали полицаите и са оказали съпротива.\r\nИ тримата мъже са били задържани в РУ Ябланица.", "date": "2018.08.16", "title": "След забележка за силна музика: Мъж удари полицай"}
{"url": "https://www.dnes.bg/science/2018/08/16/ledyt-se-topi-zemiata-se-potapia-do-2100-g-okeanyt-s-metyr-otgore.385249", "text": "Ледът се пука и опасност дебне отвсякъде. Последиците от глобалното затопляне стават все по-видими, а апокалиптичния изход – все по-възможен и фатален сценарий.\r\nДоклад на ООН показва, че нивото на Световния океан ще се увеличава тройно всяка година и до 2100 г. ще се надигне с около 1 метър. Всичко това е резултат от топенето на ледовете, а това от своя страна доведе до увеличение в нивата на Световния океан с цели 7 сантиметра от 1993 г. до днес.\r\nСкоростта, с която това се случва е близо 3 милиметра годишно, но стряскащи изводи на учените показват, че цифрата може да се вдигне до 10.\r\nТова означава, че до края на века нивото на океана ще се вдигне с над половин метър – нещо, за което алармират от Междуправителствената експертна група на ООН по климатичните промени. Това ще доведе до сериозни последици за крайбрежните градове и малките островни държави като Фиджи, например.\r\r\n                    \r\n                    Климатичните промени водят до повишаване нивото на Световния океан по две основни причини.\r\nПърво е скоростното топене на ледниците на полюсите, както и повишената концентрация на парникови газове в атмосферата. Тези фатални феномени повишават температурата на водата. Топлата вода, от своя страна, не е толкова сгъстена, колкото студената и, съответно, изисква повече място, което води до \"разширение\" в Световния океан.\r\nКъм момента има солидни научни данни, че това вече се е случвало, при това няколко пъти.\r\nАко се разтопи само половината от ледената шапка на Земята, водата в океаните ще се надигне \"само\" с 30-40 метра. Това ще доведе до плачевни резултати не само за обитателите на крайморските райони, но и за всички същества, населяващи Земята. Първият вид, който ще изчезне от лицето на Земята е бялата мечка.\r\nСпоред най-мрачните прогнози на ООН имало опасност Световният океан да се надигне с около 1 метър през 2100 година. Едно от последствията, далеч не най-страшното, е изчезването на редица малки океански островни държави.\r\nНа глобално ниво държавите предприемат редица политики, които да предотвратят или поне минимизират фаталните последици. Незабавното изпълнение на Парижкото споразумение за климатичните промени е от съществено значение за избягване бързото повишаването на средните глобални температури и съответно нивото на водата в Световния океан.\r\nГлавната цел е всъщност е се поддържа повишаването на средната температура под 2 градуса по Целзий и по възможност близо до 1.5 градуса.\r\nЕмисиите на парникови газове, предизвикани главно от изгарянето на изкопаеми горива и обезлесяването на горите трябва значително да се намалят, за да се намалят фаталните последици върху климата на Земята, които освен увеличение в нивото на Световния океан, водят и до суша, наводнения и  горски пожари, на които ставаме все по-чести свидетели.\r\nСамо преди 12 хиляди години Англия е била полуостров, Средиземно море е било огромна долина с течащи по дъното й реки, а Черно море е било също долина, може би с някакви големи езера в най-долната си част. Дестинации в Гърция, Тасос и Самотраки, са били части от Рило-родопския масив, а не острови. Защото тогава нивото на морската водата е било поне със 70-80 метра по-ниско. ", "date": "2018.08.16", "title": "Ледът се топи, Земята се потапя: До 2100 г. океанът – с метър отгоре!"}
{"url": "https://www.dnes.bg/sofia/2018/08/16/ot-arhiva-na-istoriiata-ni-zdravei-zdravei-sofiiska-asambleia.385229", "text": "\n\r\nТочно преди 39 години в София е открита първата Международна детска асамблея \"Знаме на мира\".\r\nТя стартира със станалия легендарен девиз \"Единство, творчество, красота\" и основен принцип: \"Всеки може да бъде творец в Асамблеята на мира\".\r\nПървото й издание продължава до 25 август 1979 г. Организирана е по инициатива на председателя на Комитета за култура Людмила Живкова, а неин патрон е генералният директор на ЮНЕСКО Амаду Махтар М'Боу.\n\r\nВ първата асамблея участват 1100 деца от България и 1094 деца от 76 страни, които имат способности в изобразителното изкуство, литературата и музиката. Създаден е Световен детски и младежки парламент. \r\n                    \r\n                    \r\nПо време на асамблеята е открит и монументът \"Знаме на мира\", преименуван през април 1990 г. на \"Камбаните\", както е известен и до днес.\r\nПо този повод БТА пусна архивни кадри от първото издание на детския празник. Вижте ги в следващата ни галерия!\r\n ", "date": "2018.08.16", "title": "От архива на историята ни: Здравей, здравей, Софийска асамблея...!"}
{"url": "https://www.dnes.bg/stranata/2018/08/16/ovladiaha-iztichaneto-na-mazut-ot-koraba-krai-sozopol.385231", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОвладяно е изтичането на мазут от потъналия преди век кораб в Созополския залив. \r\nПлавателният съд е силно корозирал и източването на горивото трябва да се прави много внимателно, за да се избегне всякакъв риск от инциденти, обясниха от Морската администрация пред .\n\n\r\nПробойните в плавателния съд обаче вече са запушени. Водолазите са установили, че изтичането на мазута става през нитовете на кораба.\r\nВече е ясно, че американският параход \"Мопанг\" е бил с пълни резервоари , когато е потънал. В кораба е разлято около 100 тона гориво.\r\r\n                    \r\n                    Източването на горивото ще започне едва когато спадне вълнението на морето. Това ще стане не по-рано от 25 август.\r\nОчакват се предложенията и офертите на единствените две фирми у нас, които разполагат с необходимата техника за подобна операция. \r\nВ понеделник местният кризисен щаб в Областна управа – Бургас трябва да разгледа офертите и да ги внесе в Министерския съвет. Там разходите по операцията трябва да бъдат одобрени.", "date": "2018.08.16", "title": "Овладяха изтичането на мазут от кораба край Созопол"}
{"url": "https://www.dnes.bg/obshtestvo/2018/08/16/vremeto-ostava-idealno-za-more-i-prez-uikenda.385195", "text": "Слънчево и топло остава времето в петък и през почивните дни, сочи прогнозата за времето на НИМХ-БАН.\r\nПрез нощта ще бъде ясно и почти тихо, а утре отново ще е слънчево. След обяд ще има временни увеличения на облачността, но само на отделни места в западните райони от страната краткотрайно ще превали. \r\nЩе духа до умерен североизточен вятър. Максималните температури ще са предимно между 30 и 35 градуса.\r\nНад Черноморието ще е слънчево. Ще духа до умерен североизточен вятър. Максималните температури ще са 29-31 градуса. Температурата на морската вода е 26-27 градуса. Вълнението на морето ще бъде 2-3 бала.\r\nНад планините също ще бъде слънчево. След обяд ще има временни увеличения на облачността, но само на отделни места в масивите от Западна България краткотрайно ще превали. Ще духа умерен до силен вятър от изток-североизток. Температурите ще останат без съществена промяна, максималната на височина 1200 метра ще е около 23 градуса, на 2000 метра - около 16 градуса.\r\r\n                    \r\n                    През почивните дни също ще остане слънчево, като в следобедните часове ще има по-значителни временни увеличения на облачността. В събота само на отделни места в Западна България е възможно краткотрайно да превали, в неделя вероятността за краткотрайни валежи с гръмотевици има на повече места е по-голяма. \r\nВ източните райони ще духа слаб до умерен североизточен вятър. Температурите слабо ще се понижат.\r\n ", "date": "2018.08.16", "title": "Времето остава идеално за море и през уикенда"}
{"url": "https://www.dnes.bg/stranata/2018/08/16/zavisheni-stoinosti-na-uran-vyv-vodata-na-harmanli.385181", "text": "Изследване на водата в Харманли и 3 села в общината показват завишени стойности на естествен уран и алфа активност, съобщиха от Регионалната здравна инспекция в Хасково.\n\n\r\nИзнесените данни показват, че стойността на урана е 0.043 mg/l, а общата алфа активност - 0.572 Bq/l.\r\nОт РЗИ Хасково допълниха, че са издали предписание за ограничаване ползването на вода за пиене и приготвяне на храна в Харманли и селата Бисер, Надежден и Остър камък.\r\nЗавишена стойност на уран е открита и във водата на маджаровското село Бориславци. Там данните показват, че уранът е 0.039 mg/l.\r\nНачалникът на РЗИ Хасково д-р Соня Димитрова информира, че за ситуацията е уведомен областния управител на Хасково, както и кметовете на Харманли и Маджарово. Те от своя страна имат ангажимента да уведомят населението. \r\n                    \r\n                    \r\nД-р Димитрова каза още пред БТА, че в Харманли, Надежден, Бисер, Остър камък и Бориславци трябва да се осигурят водоноски.\r\nDnes.bg припомня, че миналото лято подобни проблеми имаше и в Хасково. \r\n ", "date": "2018.08.16", "title": "Завишени стойности на уран във водата на Харманли"}
{"url": "https://www.dnes.bg/stranata/2018/08/16/prokuror-oshte-se-izdirva-edno-ot-decata-padnali-v-moreto.385208", "text": "Все още се издирва едно от момчетата, които паднаха вчера в морето от вълнолома във Варна.\r\nТова съобщи изпълняващият длъжността районен прокурор Красимир Конов, цитиран от \"Фокус\".\r\nПо-рано днес бе съобщено, че от водата са извадени телата и на двете деца, но това бе опровергано официално от Конов.\r\nНамереното тази сутрин дете е на 13 години. В момента издирват другото момче, което е на 14 години и учи във варненското училище \"Стоян Михайловски\".\n\n\n\r\nТе са били на Морска гара снощи за празничния концерт от 21.00 часа, посвете на Деня на Варна.\r\nСпоред прокурор Конов, заедно с групичка от още няколко деца, с които се познавали от два-три месеца, момчетата са се събрали за събитието. До старта на концерта децата решили да се разходят, а злощастно стечение на обстоятелствата и подценяване на вълнението са довели до трагедията.\r\r\n                    \r\n                    Прокурорът разказа, че децата са минавали през хлъзгав участък от вълнолома. Вълните са били големи, заливали са го. Една от тях е завлякла в морето двете момчета. Първоначално е започната работа по хипотеза за склоняване към самоубийство, но след разпита на очевидците, тази хипотеза е разколебана.\r\nБлизо осем свидетели са разпитани до момента, като сред тях са децата от същата група, родители и случайни минувачи. \"Свидетели съм сигурен, че има много повече, но не са установени. Но и тези, които сме разпитали, пресъздават вече една ясна картина на станалото\", каза още прокурор Конов и добави, че показанията им не си противоречат.\r\nМежду 3 и 4 бала е било вълнението в момента на инцидента. И днес на място са двамата спасители от Регионалната дирекция по пожарна безопасност и защита на населението, които снощи са търсили децата, двамата водолази са във водата с колегите си от Военноморските сили. \n\r\n\r\n ", "date": "2018.08.16", "title": "Прокурор: Още се издирва едно от децата, паднали в морето"}
{"url": "https://www.dnes.bg/obshtestvo/2018/08/16/pyrvenci-po-previshena-skorost-sofiia-tyrnovo.385203", "text": "В София, Велико Търново и Благоевград са първенци сред градовете у нас, където масово се шофира с превишена скорост.\r\nТова съобщи Росен Рапчев от \"Пътна полиция\", като цитира данни от масовите проверки. И в трите града нарушителите са хиляди, каза още той, цитиран от БТА.\r\nСамо вчера пътните полицаи са проверили 5725 коли, издадени са 2208 фиша и 917 акта. Над 80 са книжките на шофьорите, които са взети заради неплатени глоби.\r\nМасовите проверки продължават до края на следващия месец.\r\nТежките катастрофи в страната продължават, само през уикенда шест души загубиха живота си на пътя. Високата скорост присъства в статистиките като една от най-честите причини за пътни инциденти у нас.", "date": "2018.08.16", "title": "Първенци по превишена скорост: София, Търново..."}
{"url": "https://www.dnes.bg/obshtestvo/2018/08/16/nai-dobrite-iogi-ot-cial-sviat-na-festival-v-pravec.385186", "text": "\nНай - добрите йога инструктори от света са специално в страната ни, за да демонстрират уменията си пред напреднали и начинаещи. \r\nМястото е Правец, където от днес до 21 август се провежда 5-дневен международен фестивал за йога и музика Udaya Live. \r\nТази сутрин денят си с йога започнаха над 100 души, разделени на три групи. \r\nА йога учителите са от над 50 страни. Има участници от САЩ, Испания, Боливия, Австралия, Испания, Русия, Индия.\r\nАлександра Цветкова от Udaya Live обясни пред , че очаква над 1000 души да се присъединят към фестивала. \r\r\n                    \r\n                    \"Денят започва с медитация в 7 часа. Йога учителите ти казват как да посрещнеш деня с усмивка. След това започват часовете за начитащи  и за сериозно практикуващи йога, а те ти дават насоки и подсказки как да се грижиш за душата и тялото си\", разказа още тя. \r\nМузикантите пък са на сцената, докато останалите практикуват йога.\r\nВечерните партита също са неизменна част от програмата, а сред артистите, които ще бъдат на сцената, са носители на \"Грами\", както и беквокалистките на легендата Ленард Коен - The Webb Sisters.\r\nВсеки, който иска да си подари тази специална грижа за себе си може да го направи и за ден, не е задължително да си купи билети за целия фестивал, който ще продължи до неделя.\r\n                     \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2018.08.16", "title": "Най-добрите йоги от цял свят - на фестивал в Правец "}
{"url": "https://www.dnes.bg/notifikacii/2018/08/16/ubiistvo-v-orlandovci-otkriha-myrtyv-myj-ima-zadyrjan.385211", "text": "38-годишен мъж е убит в кв. \"Орландовци\", съобщиха от МВР. \r\nЗадържан е 39-годишен мъж, заподозрян в съпричастност към извършено тежко престъпление. \r\nВчера около 7.00 часа в полицията е съобщено, че е намерено тялото на мъж в помещение в квартала, отдадено под наем.\r\nЕкипи на полицията и Бърза помощ констатирали смъртта на 38-годишния мъж. При първоначалния оглед били установени видими травми по тялото и главата. \r\nПо случая е задържан 39-годишен мъж, заподозрян в съпричастност към извършеното деяние. \r\nСпоред събраните до момента данни, след възникнал скандал между двамата, задържаният е нанесъл множество удари на опонента си. \r\nТрупът е изпратен за аутопсия. \r\nПродължават процесуално-следствените действия по образуваното досъдебно производство под надзора на прокуратурата.", "date": "2018.08.16", "title": "Убийство в \"Орландовци\" - откриха мъртъв мъж, има задържан"}
{"url": "https://www.dnes.bg/politika/2018/08/16/borisov-pogledna-poliana-i-otseche-sled-godina-hemus.385201", "text": "\n\r\nУчастъкът от автомагистрала \"Хемус\" между Буховци и Белокопитово ще бъде готов за малко повече от година, обеща премиерът Бойко Борисов по време на първата копка за строежа на трасето.\r\n\"За година и 2-3 месеца ще се справим с този участък. Строителите са в готовност, тръгваме и в двете посоки - към Шумен и към Търговище, така че да се работи максимално бързо\", посочи премиерът, цитиран от правителствената пресслужба.\n\n\n\n\r\nДължината на участъка от магистрала \"Хемус\", който започва да се строи от днес, е с дължина от 16,3 км.\r\r\n                    \r\n                    По време на церемонията премиерът припомни, как предишни управляващи са извадили АМ \"Хемус\" от оперативната програма, за да не може да се прави с европейски пари.\r\n\"Всичко това е само на бюджета на данъкоплатците. Така че, като заявяват някои голямо желание за предсрочни избори, тези региони да знаят какво са им причинили, както и всички данъкоплатци\", добави  Борисов.\r\n\"Десетки такива поляни съм гледал, но след година и два - три месеца са вече готови магистрали. Много ни е красива държавата, виждате тук хълмове, планини, но за строителство е много неудобно\", подчерта премиерът и увери, че до 2024 година магистрала \"Хемус\" трябва да бъде напълно готова.\r\n\"Минаваме от приказки към реални действия за Северна България. Дългоочакваният проект за доизграждането на автомагистрала \"Хемус\", в източната й част, между Търговище и Шуменска област, вече е факт. Убеден съм, че с общи усилия ще успеем качествено и дори предсрочно да завършим успешно настоящият участък\", обяви от своя страна и министърът на регионалното развитие и благоустройството Николай Нанков.\r\n\"Стартираме с един изключително тежък участък, който включва 7 виадукта, едно мостово съоръжение и 10 селскостопански подлеза\", отчете министърът и отправи апел към строителите и надзорниците на новия участък от аутобана за качествено изпълнение и денонощни усилия.\r\nНовата отсечка от магистрала \"Хемус\" трябва да бъде завършена най-късно през 2020 година. Стойността на договора е 119 785 000 лв. без ДДС, които в изпълнение на ангажиментите на правителството са осигурени от републиканския бюджет по програма \"Ново строителство\" на Агенция \"Пътна инфраструктура\".\r\nПредвидено е изграждането на редица сложни съоръжения –  пътен възел \"Буховци\" при пресичането на магистралата с път III-5102 Буховци – Макриополско, както и три връзки – на първокласния път Търговище-Варна с п.в. \"Белокопитово\",  п.в. \"Варна – Търговище\" и п.в. \"Търговище – Варна\".\r\nИзпълнител на строително-монтажните работи е ДЗЗД \"Хемус-16320\", а строителният надзор се осъществява от ДЗЗД \"Консултанти Хемус 2 - 2016\".", "date": "2018.08.16", "title": "Борисов погледна поляна и отсече: След година – \"Хемус\"!"}
{"url": "https://www.dnes.bg/obshtestvo/2018/08/16/mvr-samo-shte-preduprejdava-izmamenite-ot-olimpik-zasega.385210", "text": "Шофьорите, които останаха без задължителната застраховка „Гражданска отговорност“,  защото я бяха сключили в дружество \"Олимпик\", чийто лиценз беше отнет, засега няма  да бъдат наказвани. \n\n\n МВР ще даде известен толеранс на водачите на такива автомобили, обеща главен инспектор Росен Рапчев от отдел \"Пътна полиция\".\r\nТой обясни, че катаджтиите няма да налагат санкции в първите дни, ако шофьор им покаже полица на \"Олимпик\".\r\n\"Ще им дадем възможност като ги предупредим да си сключат веднага застраховка и след това ще започнем да ги санкционираме\", каза Рапчев.\r\nВ полунощ на 18 август изтича срокът, след който сключените застрахователни полици с кипърското дружество ще бъдат невалидни, а клиентите и трябва да направят задължителната застраховка \"Гражданска отговорност\" с други застрахователи, които работят на българския пазар.", "date": "2018.08.16", "title": "МВР само ще предупреждава измамените от \"Олимпик\". Засега "}
{"url": "https://www.dnes.bg/sofia/2018/08/16/signali-ot-stolicata-zariazani-remonti-tesni-trotoari-opasni-shahti.385204", "text": "През последните дни граждани сигнализират за нередности в столицата чрез платформата .\r\nПървият сигнал е насочен към Район \"Слатина\", по повод недовършени работни дейности в кв. Редута, ул. Петър Богдан 9. Пътната настилка е паваж, който вече 1 седмица седи разположен на тротоара пред гаражите на прилежащите къщи. По този начин .\r\nНедовършен или забравен ремонт тече и в Район \"Люлин\". \"Вече 3-та, 4-та седмица  на улицата пред вх. Г на бл. 512 в Люлин 5. Колчето още си седи там. Горе долу толкова мина и от ремонт на кръстовище на края на ул. Мичман Димитър Светогорски - до магазин Била. Има поставен чакъл или каквото се нарича, но не е асфалтирано. Цяла седмица времето е топло, а не както преди това - дъждовно, и няма причина да не се оправят нещата\", пише недоволният гражданин.\r\r\n                    \r\n                    Потребител сигнализира и за проблем насочен към Район \"Красно село\". \"В подлеза на бул. България и бул. Гоце Делчев, от страната на кв. Стрелбище има растителност, която прикрива наличието на к. До скоро имаше силна миризма и на мърша, но вече мирише силно само на тоалетна. Причината са клошарите, които се събират там, за да пият\", обяснява потребител.\r\nПовторен сигнал е отправен към Район \"Витоша\" като потребителят не е удолетворен от получения отговор на предходния сигнал по същия казус. Проблемът е в силно стеснен участък на тротоара, намиращ се на пл. Знаме на мира.\r\nПотребителят пита: \"означава ли, че тротоарът ще остане така и пешеходците ще трябва да продължат да преминават по пътното платно в този участък? И това на място с ограничена видимост за шофьори и пешеходци!\"\r\n, особено ако се случи да са с детски колички. Опасенията са за предпоставка на инциденти от всякакъв характер.\r\nЗа пореден път се сигнализира за опасна шахта в района на Студентски град. Този път проблемът е на бул. Симеоновско шосе 87 – 89. На самия тротоар има , която е дълбока около 60 см, отворът също е около 60 на 60 см. В нея минават кабели и е опасна за пешеходците. Едно невнимание може да доведе най-малко до счупване на крайници.\r\nВ същия район в жк. Малинова долина, точно пред бл.27, по пътя минават камиони и самосвали от близките строежи. , а машините вдигат невероятен прах при преминаване.\r\n\"Наблизо има и детска площадка с много бебета. Преасфалтирането е скъпо начинание, но насипването на някакъв чакъл би могло малко от малко да ни спаси или да се пръска с вода?\", предлага гражданин.\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.08.16", "title": "Сигнали от столицата: Зарязани ремонти, тесни тротоари, опасни шахти..."}
{"url": "https://www.dnes.bg/sofia/2018/08/16/hvanaha-37-godishen-ot-kazichene-da-kara-s-3-59-promila.385200", "text": "37-годишен мъж е задържан за шофиране с 3.59 промила алкохол, съобщиха от ОДМВР - София.\r\nВчера около 18.10 часа на разклона за вилна зона \"Побит камък\" автопатрул от Елин Пелин спрял за проверка лек автомобил \"Ауди А4\", управляван от жител на с. Казичене.\r\nКогато униформените изпробвали 37-годишния водач за употреба на алкохол, дрегерът отчел внушителните 3.59 промила в издишания от него въздух.\r\nСлед като е отказал да даде кръв за химически анализ, нарушителят е задържан с полицейска мярка за срок до 24 часа.\r\nСрещу него е започнато бързо производство.", "date": "2018.08.16", "title": "Хванаха 37-годишен от Казичене да кара с 3.59 промила"}
{"url": "https://www.dnes.bg/notifikacii/2018/08/16/rim-svil-krancheto-za-infrastruktura-poslednite-godini.385183", "text": "Данни на Организацията за икономическо сътрудничество и развитие (ОИСР), публикувани от BBC, показват, че докато Германия, Франция и Обединеното кралство са излели повече пари в инфраструктура през последните години, италианските вложения са паднали от 13,66 млрд. евро през 2007 г. до едва 3,39 млрд. евро през 2010 г. Има ръст само през 2015 г. - до 5 млрд. евро, далеч зад Германия (11,69 млрд. евро), Франция (10,01 милиарда евро) и Великобритания (9,07 милиарда евро).\r\nМостът \"Моранди\" е построен през 1967 г. и е с дължина 1,2 км. Обикновено такива мостове са проектирани да издържат поне 100 години с необходимата периодична поддръжка. По време на сриването на моста се е извършвала ремонтна дейност, въпреки че все още не е ясно дали това е имало някаква роля за случилото се. Съществуват и предложения, че недостатък в дизайна може да е отговорен за сриването.\rОще икономически новини четете в Investor.bg, \r\n ", "date": "2018.08.16", "title": "Рим свил кранчето за инфраструктура последните години"}
{"url": "https://www.dnes.bg/zvezdi/2018/08/16/sher-i-monika-beluchi-idolite-na-bela-hadid.385189", "text": " Бела Хадид призна, че има две жени, които за нея са идоли - Шер, която Бела описва като \"невероятен човек\" и \"красивата\" Моника Белучи.\r\n21-годишната моделка споделя: \"Винаги съм била обсебена от Шер. Тя дори до днес излиза на сцена и е толкова грандиозна, и аз ще се стремя да съм като нея до края на живота си. Ако говорите с нея сега, ще видите, че носи в себе си толкова много радост и е невероятен човек. А Моника Белучи е една от най-красивите жени на всички времена\".\r\n \r\nЗвездата все пак призна, че не се възхищава само на тези две жени, а и на майка си, Йоланда Хадид, и я търси, когато има нужда от съвет или когато е тъжна. Манекенката каза пред списание Allure: \"Майка ми винаги ми казва: \"Пий вода. Ако те боли стомах, ако имаш главоболие - пий вода. Това, което ми казва, винаги наистина ме лекува\". \r\n                    \r\n                    ", "date": "2018.08.16", "title": "Шер и Моника Белучи – идолите на Бела Хадид"}
{"url": "https://www.dnes.bg/crime/2018/08/16/spipaha-nelegalni-migranti-krai-kiten.385217", "text": "Група от 20-тина нелегални мигранти бяха задържани на главния път Китен - Бургас в района на Приморско, съобщава \"\". \r\nВсе още няма информация за тяхната самоличност, тъй като групата е била без документи. Бежанците са на възраст между 18 и 25 години.\r\nПоради задържането им на пътя движението се отбива от служители на полицията в едното платно.", "date": "2018.08.16", "title": "Спипаха нелегални мигранти край Китен"}
{"url": "https://www.dnes.bg/eu/2018/08/16/chavushoglu-turciia-normalizira-otnosheniiata-si-s-es.385207", "text": "Турският външен министър Мевлют Чавушоглу обяви, че отношенията на Турция с Европейския съюз започват да се нормализират на фона на напрежението със САЩ, предаде ТАСС, като се позова на Анадолската агенция.\n\n\r\n\"Отношенията с ЕС започнаха да се нормализират на по-здрава основа. В близките дни ще има среща на делегация на турското външно министерство с първия заместник-председател на Европейската комисия Франс Тимерманс. Ние смятаме да засилим контактите с ЕС по въпроса за визовата либерализация\", каза Чавушоглу.\n\r\nТой подчерта, че Анкара е готова да преговаря с Вашингтон, но само \"в качеството на равноправни партньори\". Министърът посочи, че само така страните ще могат да разрешат всички съществуващи проблеми.\r\n                    \r\n                    \r\nОтношенията между Турция и САЩ се обтегнаха във връзка с решението на САЩ да увеличи митата за внос на алуминий и стомана от Турция, което доведе до рязък спад на стойността на турската лира. Друг проблем в отношенията е арестът на американския пастор Андрю Брънсън в Турция, припомня БТА.", "date": "2018.08.16", "title": "Чавушоглу: Турция нормализира отношенията си с ЕС "}
{"url": "https://www.dnes.bg/sofia/2018/08/16/misteriozna-mirizma-na-izgorialo-mychi-tri-stolichni-kvartala.385212", "text": "Дни наред няколко столични квартала се оплакват от миризма на изгоряло. От Мобилната лаборатория на Изпълнителната агенция по околната среда обаче не засичат завишаване на основните показатели за качество на въздуха, пише \"Дарик\". \r\nОт няколко дни обаче жителите на \"Подуяне\", \"Оборище\" и \"Сердика\" подават сигнали, че усещат миризма на изгоряло.\r\nСлед цяла нощ замерване на атмосферния въздух от мобилната лаборатория на бул. \"Дондуков\" няма регистрирани притеснителни показатели, каза Донка Караджова – експерт към Изпълнителната агенция по околната среда.\r\n \r\n\"По показателите, които се измерват в мобилна автоматична станция, няма превишени нива\", каза тя.\r\n \r\nПроверката ще продължи и в следващите 24 часа, но на друга локация.\r\n \r\nМеждувременно от Столичната община ще обхождат района в опит да локализират източника.", "date": "2018.08.16", "title": "Мистериозна миризма на изгоряло мъчи три столични квартала"}
{"url": "https://www.dnes.bg/politika/2018/08/16/borisov-nedovolen-ot-shefkata-na-registyra-sledvat-promeni.385221", "text": "Не съм доволен от шефката на Търговския регистър. Нека да преодолеем кризата, да си довършат работата, да изчакаме още 4-5 дни и там ще направим промени, заяви министър-председателят Бойко Борисов в Шумен, съобщи правителствената информационна служба. \r\n\"Немалко пари и немалко инвестиции са направени там. На тези, които е трябвало да мислят за тези неща, ще потърся отговорност, но когато има криза, не се пипа\", добави премиерът.\n\n\r\nТой беше категоричен, че няма как да изчезне информация от регистъра.\r\nШефката на регистъра Зорница Даскалова заяви, че не възнамерява да подава оставка, въпреки сривът на Търговския регистър. Той се срина напълно миналия петък, но проблемите с него започнаха три дни преди безпрецедентия срив. \r\r\n                    \r\n                    Агенцията започна да възстановява някои от функциите на регистъра, но все още работата му е затруднена. \r\nВ Шумен премиерът Борисов посети ОУ \"Илия Рашков Блъсков\" - едно от четирите училища, които ще бъдат реновирани по ОП \"Региони в растеж\" и в които учат общо над 4000 деца. \r\n\"Да има повече деца и повече желание да учат – това е добре да се чува. Създаваме условия децата да учат, да спортуват и да са добре\", добави Борисов.\r\nМинистър-председателят разгледа също санираните блокове на ул. \"Цар Освободител\". Посети индустриалната зона на града, където през последните две години са привлечени 18 инвеститори.\r\n \r\n ", "date": "2018.08.16", "title": "Борисов недоволен от шефката на регистъра... Следват промени!"}
{"url": "https://www.dnes.bg/tenis/2018/08/16/uspeshen-start-grisho-nadvi-zverev-zadava-se-djokovich.385158", "text": "Григор Димитров започна защитата на титлата си на \"Мастърс\" турнира в Синсинати с победа, след като в мач от втория кръг надделя над Миша Зверев след 7:6(5), 7:5 за 1 час и 41 минути игра.\r\nБългаринът бе пробит още в първия гейм на първия сет, но все пак върна пробива за 3:3, пише gol.bg.\r\nДо края на сета нямаше повече пробиви и се стигна до тайбрек в който нашето момче даде пет точки на противника.\r\nВъв втория сет всичко се реши след един единствен пробив в единадесетия гейм на срещата.\r\nСледващият опонент на българина е Новак Джокович, който ще срещне в третия кръг на турнира.\r\nТака задачата на Григор Димитров да защити трофея си в Синсинати ще бъде много трудна.\r\n", "date": "2018.08.16", "title": "Успешен старт: Гришо надви Зверев, задава се Джокович"}
{"url": "https://www.dnes.bg/usa/2018/08/16/vashingtonsko-letishte-potyna-v-mrak-spria-tokyt.385159", "text": "Вашингтонското летище \"Роналд Рейгън\" потъна в мрак заради спиране на тока. От аерогарата потвърдиха в \"Туитър\", че  има прекъсване на електроподаването, но полетите продължават да се изпълняват, съобщи Франс прес, цитирана от БТА.\r\nТова е станало малко преди 22 часа местно време.\r\nСпирането на тока засяга цялото летище и ние опитваме да открием каква е причината. Ще ви държим в течение, се казва на страницата на летището.\r\n\"Полетите се изпълняват, но механичните системи без електричество забавят качването и слизането от самолета\", добави летищната управа.\r\nЕлектрогенератори ще бъдат поставени за осветяване на някои зони в терминала.\r\nПотребители качиха в социалните мрежи снимки и видеа, на които се вижда как летището е потънало в мрак.\r\nПо-късно бе съобщено, че електричството е било възстановено.\r\n ", "date": "2018.08.16", "title": "Вашингтонско летище потъна в мрак, спря токът"}
{"url": "https://www.dnes.bg/stranata/2018/08/16/liatoto-prodyljava-slynce-i-jega-do-35-gradusa-dnes.385160", "text": "Слънчев и горещ четвъртък обещават синоптиците за днес.\r\nТемпературите ще останат без съществена промяна и максималните ще са предимно между 30° и 35°, в София - около 29°, сочи прогнозата на синоптиците от НИМХ при БАН, цитирана от \"Фокус\".\r\nИ край морето ще е слънчево с до умерен североизточен вятър. Максималните температури ще са 28–31°.\r\nТемпературата на морската вода е 26-27°. Вълнението на морето ще бъде около 3 бала.\r\nСлънце ще радва и туристите в планината. След обяд обаче там ще се развива купеста облачност, има малка вероятност за краткотраен валеж. Ще духа до умерен вятър от изток-североизток. Температурите ще останат без съществена промяна, максималната на височина 1200 метра ще е около 24°, на 2000 метра – около 17°.\r\r\n                    \r\n                    Атмосферното налягане ще е близко до средното за месеца.\r\nВ петък ще бъде предимно слънчево, със слаб, в източните райони до умерен североизточен вятър.\r\nПреобладаващите максимални температури ще са между 31° и 36°.\r\nПрез почивните дни в следобедните часове ще има по-значителни временни увеличения на облачността.\r\nВ събота само на отделни места в Западна България е възможно краткотрайно да превали.\r\nВ неделя вероятността за краткотрайни валежи с гръмотевици на повече места е по-голяма.\r\n ", "date": "2018.08.16", "title": "Лятото продължава: Слънце и жега до 35 градуса днес"}
{"url": "https://www.dnes.bg/usa/2018/08/16/tyrgovski-vyprosi-kitai-i-sasht-podnoviavat-pregovorite.385161", "text": "Китай и САЩ ще подновят търговските преговори помежду си.\r\nПекин съобщи, че ще изпрати в края на месеца високопоставен представител във Вашингтон за нови преговори по търговските въпроси, потвърди китайското министерство на търговията, цитирано от Франс прес и БТА.\n\n\r\nЗаместник-министърът на търговията Ван Шоувън ще се срещне по покана на САЩ с американския заместник-министър на финансите Дейвид Малпас,който отговаря за международните дела.\r\n\"Китай приветства диалога и комуникацията на базата на реципрочност, равенство и честност\", каза министерството в комюнике.\r\nПреговорите между американския министър на търговията Уилбър Рос и китайския вицепремиер Лю Хъ през юни в Пекин не доведоха до понижаване на напрежението между двете страни.\r\nСАЩ наложиха в началото на юли мита върху вноса на китайски стоки на стойност 34 милиарда долара, на които Пекин отвърна с реципрочни мерки.\r\n ", "date": "2018.08.16", "title": "Търговски въпроси: Китай и САЩ подновяват преговорите"}
{"url": "https://www.dnes.bg/zvezdi/2018/08/16/madona-na-60-kralicata-na-popa.385117", "text": "\n\r\nНа днешния 16 август своя 60-ти рожден ден празнува една от иконите на съвременната музика – Мадона.\n\r\nРодена през 1958 година в Бей Сити, Мичиган, с името Мадона Луиз Вероника Чиконе, тя започва звездната си музикална кариера още през 1979 година в САЩ.\n\r\nПродажбите от албумите й в света са оценени на стойност около 400 милиона долара, с което тя се превръща в най-дискутираната и продавана певица в света през XX век.\r\nОсвен на музикалната сцена, Мадона се изявява още като актриса, композитор, текстописец, моден дизайнер, писател и др.\n\r\n\n\r\nМадона е третото от общо осем деца в семейството на Силвио Чиконе - син на италиански емигранти. Майка й Мадона Луиз Фортин е с френско-канадски корени.\r\n                    \r\n                    \r\nБъдещата певица израства в силно католическа атмосфера.\n\r\nКато малка Мадона ходи на уроци по пиано, които обаче бързо сменя с такива по балет.\n\r\nВ училище тя става част от мажоретния състав.\n\r\nСлед като през 1979 участва като танцьорка в световното турне на френската диско звезда Патрик Ернандес, Мадона решава да изостави танците и се насочва към правенето на музика.\n\r\nПрез 1997 година актрисата получава Златен глобус за ролята си на Евита Перон във филма \"Евита\".\n\r\nНа 29 август 2009 г. Мадона пее за първи път в България на националния стадион \"Васил Левски\" в София.\n\r\nПевицата има общо 10 световни турнета.\n\r\nМадона има 4 деца – две дъщери и двама сина.", "date": "2018.08.16", "title": "Мадона на 60: Кралицата на попа"}
{"url": "https://www.dnes.bg/eu/2018/08/16/vtora-nosht-tyrsiha-oceleli-pod-viadukta-v-genua.385162", "text": "И тази нощ спасителни екипи продължиха да търсят оцелели под отломките от виадукта в Генуа, който се срути във вторник.\r\nПод светлините на мощни прожектори спасителите работят без почивка насред огромните блокове бетон и парчета желязо с помощта на кучета и багери, съобщи Фрас прес, цитирана от БТА.\n\n\r\nПо последни данни загиналите при злополуката са 39, а ранените 16, от които 9 в тежко състояние. Има обаче и хора в неизвестност.\r\nТри деца на възраст от 8 и 13 години са сред загиналите, също както трима млади французи, трима чилийци и един колумбиец.\r\n\"Има надежда спасителите да открият още няколко оцелели, но с напредването на времето става все по-трудно\", каза за АФП Рикардо Шуто, командир на карабинерите в провинция Генуа.\r\n ", "date": "2018.08.16", "title": "Втора нощ търсиха оцелели под виадукта в Генуа"}
{"url": "https://www.dnes.bg/top-novini/2018/08/16/besen-srednoshten-drift-v-petrich-dve-okyrvaveni-deca-v-bolnica.385167", "text": "\n\r\nЧетири деца са блъснати в Петрич след среднощен дрифт на автомобил.\r\nКървавите снимки от мястото на инцидента са качени във Facebook от очевидец на инцидента.\r\nСтоян Димитров пише, че пътния ад е станал пред очите му малко след полунощ.\r\nПо първоначална информация тежко ранени са брат и сестра, на 18 и 16 години. Лекарите са ампутирали единия крак на момчето. Момичето пък е с множество фрактури.\r\nСъстоянието им е тежко, настанени са в реанимация, обяви пред  лекар от МБАЛ \"Рокфелер\".\r\nДругите две блъснати деца са освободени за домашно лечение.                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \rТийнейджърите били пометени от \"Опел\", докато стояли на тротоара под навес заради дъждовното време.\r\nОт МВР потвърдиха за катастрофата, като единствено коментираха, че шофьорът на автомобила е 18-годишен. Пробата му за алкохол е отрицателна.\r\n\"Приятели, няма да пиша имена на потърпевшите, защото това не е сензация. Снимките ги качих с такава цел, нека всеки шофьор ги види и добре си помисли. Това са нашите деца... Във войната по пътищата трябва всички да бъдем заедно и да забравим различията помежду ни\", призовава от социалната мрежа Стоян Димитров.", "date": "2018.08.16", "title": "Бесен среднощен дрифт в Петрич – две окървавени деца в болница!"}
{"url": "https://www.dnes.bg/notifikacii/2018/08/16/sydenite-za-ubiistvoto-na-brata-na-kim-chen-un-nevinni.385165", "text": "Двете жени, съдени в Малайзия за убийството на заварения брат на севернокорейския лиер Ким Чен-ун, може да бъдат обявени днес за невинни. Това съобщи ДПА, цитирана от БТА.\r\nСити Айсия, на 25 години от Индонезия, и Доан Тхи Хуонг, на 29 години от Виетнам, са обвинени, че са втрили силно токсично нервнопаралитично вещество в лицето на Ким Чен-нам на международното летище в Куала Лумпур на 13 февруари 2017 г., което е довело до смъртта му.\n\r\nЖените ще бъдат обявени за невинни, ако съдът реши, че няма достатъчно доказателства в подкрепа на обвиненията.\r\nТехните адвокати, които твърдят, че жените са били подлъгани да извършат нападението под претекст, че се снима телевизионно предаване със скрита камера, изразиха увереност, че ще бъдат оправдани.\r\nАко бъдат признати за виновни, ги чака смъртна присъда.\r\n ", "date": "2018.08.16", "title": "Съдените за убийството на брата на Ким Чен Ун – невинни?"}
{"url": "https://www.dnes.bg/football/2018/08/16/superkupata-na-evropa-atletiko-madrid-detronira-real.385164", "text": "Атлетико Мадрид победи Реал Мадрид в Талин и спечели Суперкупата на Европа след луда драма. Така \"червено-белите\" детронираха \"кралете\", които имаха два поредни трофея от тази надпревара, пише gol.bg.\r\nСрещата предложи страхотен футбол, множество обрати и в крайна сметка заслужен успех за Атлетико.\r\nМомчетата на Чоло Симеоне поведоха в резултата, след като Диего Коща вкара още в 49-ата секунда на мача. Реал обаче се вдигна бързо и с голове на Бензема (27) и Рамос (63 от дузпа) успя да направи пълен обрат.\r\nАтлетико не се отказа и стигна до равенство в редовното време, след като Коща опъна мрежата в 79-ата минута. В продълженията \"дюшекчийте\" показаха по-добър футбол и тотално скриха топката на \"кралете\", като им вкараха нови два нови гола на Саул (98) и Коке (104).\r\r\n                    \r\n                    Така Реал загуби без Роналдо и в дебютната среща на Лопетеги начело на отбора. Атлетико пък заслужено спечели третата си Суперкупа на Европа.\r\n\r\n ", "date": "2018.08.16", "title": "Суперкупата на Европа: Атлетико Мадрид детронира Реал"}
{"url": "https://www.dnes.bg/notifikacii/2018/08/16/zakleshten-mejdu-dve-koloni-spasenie-po-chudo-na-viadukta-v-genua.385168", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДавиде Капело, бившият вратар на футболния отбор \"Каляри\", се е спасил като по чудо от трагедията на моста \"Моранди\" в Генуа. \r\nКолата му пада от 30 метра, но се заклещва между две колони и по чудо не се смачква.\n\n\r\n\"Спомням си как пътят започна да рухва. Чух невероятен шум и пропаднах, имах невероятен късмет колата ми да кацне върху колоните\", разказва Давид. \r\nОбадил се на пожарникарите, те дошли да го спасят. Успял да се обади и на семейството си и да ги увери, че е жив, разказва историята му .\rОсвен Давиде оцеляла по чудо е и Валентина Галбузера. Тя разказва, че мостът пада пред нея. Спасява се само за секунди. Усеща, че мостът започва да трепери и се връща. След това оставя колата и побягва. \r\nСпасителните екипи продължават да издирват оцелели сред отломките от рухналия мост. Драматични кадри показват как пожарникари спасяват човек, хванат в капан сред останките на колата му, която виси във въздуха. \r\nВластите предупреждават, че работата става все по-трудна, тъй като вече трябва да се изместват все по-големи парчета бетон.\r\nМеждувременно спасителните екипи продължават да се надпреварват с времето, за да открият оцелели под руините на виадукта.", "date": "2018.08.16", "title": "Заклещен между две колони... Спасение по чудо на виадукта в Генуа"}
{"url": "https://www.dnes.bg/index/2018/08/16/receptata-dnes-fantastichen-iabylkov-pai.385090", "text": "\r\n350 г брашно\r\n1 кг ябълки\r\n150 г масло\r\n100 мл олио\r\n1 чаша захар\r\n4-5 супени лъжици прясно мляко\r\n1 щипка сол\r\n1 супена лъжица канела\r\n \r\n\r\n \r\nЗа кората за пая смесете 200 г от брашното, олиото, 2 супени лъжици прясно мляко и 1 щипка сол. Замесете тестото и го разстелете добре върху намазнена тава за печене на пай. Разстелете я така, че да полепне по стените на формата за печене.\r\n \r\nЗа плънката смесете 3 супени лъжици захар, 3 супени лъжици брашно, канелата. Нарежете ябълките на едри кубчета като предварително сте ги обелили. Размесете ги добре с останалите продукти, за да полепнат добре по тях. Изсипете ги в основата на пая.\r\n \r\nЗа заливката смесете останалото брашно с останалата захар, 2 лъжици прясно мляко и маслото. Разбъркайте добре сместа. С нея залейте пълнежа.\r\n \r\nПечете пая в загрята на 180-200 градуса фурна за около 1 час. Извадете го преждевременно, ако хване златистокафява коричка.\r\n\r\n", "date": "2018.08.16", "title": "Рецептата Dnes: Фантастичен ябълков пай"}
{"url": "https://www.dnes.bg/usa/2018/08/16/sankcionirat-us-sladkar-otkazal-torta-za-smiana-na-pola.385166", "text": "Сладкар от Колорадо, който отказал да направи сватбена торта на гей двойка от религиозни убеждения и решението му е било частично подкрепено от Върховния съд на САЩ, отново е завел дело срещу американския щат, предаде Асошиейтед прес.\n\r\nТози път Джак Филипс, собственик на намиращата се в предградията на Денвър пекарна \"Мастърпийс кейкшоп\", е отказал да обслужи клиент, поискал да му бъде направена торта, с която да отпразнува смяната на пола си. \n\r\nКомисията за защита на човешките права в Колорадо е отсъдила, че сладкарят е извършил дискриминация срещу транссексуалния човек, отказвайки да направи торта, с която да отпразнува преминаването си от мъжки в женски пол.\r\n                    \r\n                    \r\nФилипс, който казва, че властите в Колорадо са тръгнали на \"кръстоносен поход\" срещу него, е внесъл във вторник жалба във федерален съд.\n\r\nПрез юни Върховният съд на САЩ се произнесе в негова полза, като постанови, че същата комисия е проявила антирелигиозно пристрастие, когато е санкционирала Филипс, че е отказал да направи сватбена торта през 2012 г. на еднополова двойка.\n\r\nСъс 7 срещу 2 гласа съдът реши, че комисията е нарушила правата на Филипс по силата на Първата поправка към Конституцията на САЩ. Но той не взе решение по по-големия въпрос дали търговците могат да изтъкват религията си като мотив да не обслужват гейове и лесбийки, припомня АП, цитирана от БТА.\r\n ", "date": "2018.08.16", "title": "Санкционират US сладкар, отказал торта за... смяна на пола"}
{"url": "https://www.dnes.bg/sofia/2018/08/16/vijte-kyde-v-sofiia-spirat-vodata-na-17-avgust-petyk.385173", "text": "На 17 август 2018 г. (петък) във връзка с реконструкция на уличен водопровод на ул. „Костенски водопад“, кв. „Манастирски ливади“, се налага спиране на водоподаването от 09:30 до 19:00 часа на клиентите на „Софийска вода”, живеещи в района на:\r\nул. „Шарл Шампо“ от ул. „Боянски водопад“ до ул. „Акад. Георги Наджаков“\r\nул. „Костенски водопад“ от ул. „Тодор Каблешков“ до ул. „Иван Киров“, ул. „Акад. Георги Наджаков“, ул. 409.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Костенски водопад“ ъгъла с ул. „Шарл Шампо“.\r\n                    \r\n                    \r\nНа 17 август 2018 г. (петък), във връзка с подмяна на пожарен хидрант на бул. „Тодор Александров“, Център, се налага спиране на водоподаването от 09:00 до 18:00 часа на клиентите на „Софийска вода”, живеещи в района на:\r\nул. „Овчо поле“ от бул. „Тодор Александров“ до бул. „Александър Стамболийски“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Овчо поле“ ъгъла с бул. „Тодор Александров“.\n\r\nНа 17 август 2018 г. (петък), във връзка с подмяна на сградно водопроводно отклонение на бул. „Евлоги и Христо Георгиеви“, кв. „Подуене“, се налага спиране на водоподаването от 10:00 до 16:30 часа на клиентите на „Софийска вода”, живеещи в района на:\r\nбул. „Евлоги и Христо Георгиеви“ от ул. „Оборище“ до бул. „Мадрид“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Евлоги и Христо Георгиеви“ №94.\n\r\nНа 17 август 2018 г. (петък), във връзка с подмяна на сградно водопроводно отклонение на ул. „Иван Гарванов“, кв. „Факултета“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на:\r\nул. „Иван Гарванов“ от ул. „Ришки проход“ до ул. „Дръстър“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Гарванов“ ъгъла с ул. „Доростол“.\n\r\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\n\r\n ", "date": "2018.08.16", "title": "Вижте къде в София спират водата на 17 август, петък"}
{"url": "https://www.dnes.bg/stranata/2018/08/16/trite-raneni-ot-drifta-v-petrich-na-15-16-i-17-g.385172", "text": "Трите деца, ранени от лек автомобил в Петрич, са на 15, 16 и 17 години. \r\nТримата младежи бяха ударени от кола тази нощ, 25 минути след полунощ. \r\n18-годишният шофьор на \"Опел Астра\" дрифтил колата, когато изгубил контрол и се качил върху тротоара.\n\r\nТримата младежи били на тротоара, под навес, когато върху тях връхлетяла колата. Ударили се и във витрина. \r\n17-годишното момче от Първомай е настанено в МБАЛ \"Югозападна\" и е с опасност за живота. С опасност за живота е и 15-годишно момиче, което също е в болницата. \r\nИзвън опасност е живота на третото пострадало момиче на 16 г. \r\nШофьорът е тестван с дрегер за употреба на алкохол и наркотици, като пробите са отрицателни.", "date": "2018.08.16", "title": "Трите ранени от дрифта в Петрич – на 15, 16 и 17 г."}
{"url": "https://www.dnes.bg/notifikacii/2018/08/16/vnezapno-izdyhnalata-bremenna-s-mozychen-tumor.385176", "text": "Бременната жена, която издъхнала внезапно в дома си във Велико Търново, е имала тумор в мозъка.\r\nТова е показала извършената аутопсия на трупа, пише \"\", като цитира свои медицински източници.\r\n29-годишната великотърновка, бременна в осмия месец, била намерена от майка си около 16:30 ч. във вторник. Тя подала сигнал на телефон 112 и обяснила, че дъщеря й спи и не се събужда.\n\r\nНа мястото веднага е изпратен екип на спешна помощ, но медиците само констатирали смъртта. Починал е и плодът в утробата й.\r\nВ апартамента е извършен оглед с участието на съдебен лекар, но следи от насилие не са установени. В сряда е извършена аутопсия. Пуснати са и хистологични изследвания, резултатите ще са ясни до месец.\rПо случая е образувано следствено дело за причинена смърт поради немарливост. \n\r\nИзяснява се дали починалата, за която това е втора бременност, е издъхнала от тумора или друг здравословен проблем, пропуснат от наблюдаващия акушер-гинеколог.", "date": "2018.08.16", "title": "Внезапно издъхналата бременна – с мозъчен тумор!"}
{"url": "https://www.dnes.bg/stranata/2018/08/16/otkriha-telata-na-decata-padnali-v-moreto-krai-varna.385177", "text": "Водолази на Военноморските сили откриха телата на двете момчета, които в сряда вечерта паднаха в морето от вълнолома във Варна.\n\n\r\nПо-рано тялото на едно от момчетата бе открито на около 50 метра навътре в морето от мястото, където са паднали, пише \"\".\r\nДвете деца - на 14 и 12 години, са били с още три деца. Висока вълна е съборила и двете момчета в морето, а другите деца са останали на вълнолома.\r\nДо 11 часа вечерта катери на Морския спасителен център издирваха децата и операцията бе подновена днес в 6 часа сутринта.\r\nОчакват се екипите на Съдебна медицина. \r\n ", "date": "2018.08.16", "title": "Откриха телата на децата, паднали в морето край Варна"}
{"url": "https://www.dnes.bg/cars/2018/08/16/borba-s-korupciiata-v-dai-kysat-te-na-kormuvane-objalvash.385078", "text": "Вече ще можем да обжалваме, ако ни скъсат на изпит за шофьорска книжка. Това е една от промените, които предвижда Изпълнителната агенция \"Автомобилна администрация\", като мярка за намаляване на корупцията в сектора.\r\nЗа целта ще бъде създадена специална комисия, която ще разглежда жалбите на кандидат-шофьорите. Ако се докаже, че изпитващият е отнел неправилно точки на водача, то комисията вече ще може да отмени решението му, обяснява пред \"Труд\" директорът на агенцията Дамян Войновски.\r\n\"В момента също се разглеждат жалби на кандидат-шофьори, но няма законно основание решението на изпитващия да бъде отменено. Имаме право само да го накажем\", уточнява той.\r\r\n                    \r\n                    За целта ще се въведе забрана изпитващият да прекратява изпита по средата, ако установи нарушения от страна на кандидата, както е сега. Целта е комисията да може да изгледа целия запис, за да се прецени дали проверяващият е отсъдил правилно.\r\nПроменя се и методиката на оценка, защото в момента е много широк диапазонът на точките, които водачът може да получи, ако допусне дадено нарушение – от 1 до 10 точки.\r\n\"Така на практика решението е много субективно\", казва Войновски. По думите му с измененията ще се знае при какво нарушение точно колко точки се дават.\r\nGPS система ще определя маршрута, който трябва да измине кандидат-шофьорът. Това не означава, че, ако школата е в квартал \"Младост\" например, изпитът ще се провежда в \"Люлин\", коментира шефът на Изпълнителна агенция \"Автомобилна администрация\".\r\n\"Отново ще се тръгва от школата, но маршрутите ще бъдат предварително определени и те ще са в района\", пояснява той.\r\nЦелта е да не може, ако някой инструктор реши да помогне на някого да го пусне по лесен маршрут, а ако иска да го \"скъса\" да го прати в капан. Промените се очаква да влязат в сила от началото на 2019 г.", "date": "2018.08.16", "title": "Борба с корупцията в ДАИ: Късат те на кормуване – обжалваш!?"}
{"url": "https://www.dnes.bg/cars/2018/08/16/benzinyt-e-skyp-no-ima-kak-realno-da-pestim-gorivo-kak.385140", "text": "Цените на бензина отново са високи, а с това се повишават и разходите по време на пътуванията, които са особено актуални през летните отпуски. В ситуации като тази е особено важно да се знае, че има начини за пестене на гориво. При това те са напълно реални. Ето как, според експертите от изданието Auto.Mail, можете да се икономисат пари в сезона, в който се пътува най-много.\r\n\n\r\nПървият и най-главен съвет – не бързайте. Имайте предвид, че дори при пътуване на разстояние до 300 км, превишението на скоростта с 20-30 км в час ще ви спести не повече от 20-ина минути. Само че ще се изложите на доста рискове, ще изгорите повече гориво, а да не говорим, че има голяма вероятно и да бъдете глобени за превишена скорост.\r\n                    \r\n                    \r\nА измерванията доказват, че при движение по път с ограничение от 90 км/ч, стига то да се спазва, може да се спести поне до 2 литра на всеки 100 км в сравнение с пътуване със 120 км/ч.\n\r\n\n\r\nСложете в автомобила си тефтерче и химикал и си записвайте показанията за средния разход след всяко пътуване (например от работата до дома). Това със сигурност ще ви помогне да спестите гориво. Впрочем, повечето съвременни смартфони имат приложения, които контролират разхода, така че използвайте ги.\n\r\n\n\r\nСвикнали сте да се \"изстрелвате\" на светофара? Тогава не се учудвайте, че плащате за повече гориво. Твърдението, че при рязък старт разходът не се увеличава, тъй като колата по-бързо достига определена скорост, с която продължава да се движи равномерно, не е вярно.\r\nЕкипът на Auto.Mail е провел експеримент, като преминава с два напълно еднакви автомобили – Mazda CX-5 с 2,5-литров мотор и автоматична скоростна кутия, по един и същ маршрут. Стартира се плавно, като моторът се държи в рамките на 2500 об/мин, а след това рязко – до 4500 об/мин. Крайният резултат показва, че разходът при първия кросоувър е 9,6 л/100 км, а при втория – 11,3 л/100 км. Разликата е 17,6%.\n\r\n\n\r\nВидяхте ли, че светофарът вече свети червено? Ако е така, защо продължавате да давате газ? Съвсем скоро ще ви се наложи да спрете и затова е по-добре да стигнете кръстовището по инерция. Запомнете – стилът \"газ-спирачка\" води до по-висок разход на гориво. И ако се опитате да го избегнете (или поне минимализирате) правите икономия на гориво.\n\r\n\n\r\nГоляма част от съвременните автомобили с автоматична скоростна кутия предлагат режим \"еко\" (при някои може да се казва и по друг начин). Затова, ако искате да харчите по-малко пари за гориво, изполлзвайте го при всяка възожност. В този случа смяната на предавките става при по-ниски обороти, намалява се ефективността на климатика, както и на други системи, изискващи енергия. Не изключвайте и системата „старт-стоп”, с която се оборудвани повечето съвременни двигатели. Тя наистина помага в задръстванията и сериозния трафик в градовете..\n\r\nАко автомобилът ви е с механични скорости и е по-нов, той вероятно разполага с функция, която ви подсказва кога да сменяте предавките, като съответният индикатор се появява на приборния панел. Тя е полезна, така че възползвайте се от нея максимално.\n\r\n\r\nПоне веднъж месечно, а защо не и по-често, проверявайте налягането в гумите. Тук от Auto.Mail дават за пример друг свой експеримент, в който участва дизелов Duster. Той се кара определено време с леко спаднали, напомпани повече от необходимото или с \"нормални\" гуми. Оказва се, че при спаднали с 0,3 атмосфери гуми в сравнение с препоръчана стойност от производителя от 2 атмосфери, разходът се увеличава с 6%. В същото време при \"пренапомпани\" с 0,3 атмосфери атмосфери, разходът спада с 5%. Последното обаче не е за препоръчване, тъй като се увеличава натоварването върху окачването, а и комфортът се влошава. А и в горещените не е за препоръчване да карате с прекалено напомпани гуми.\n\r\n\n\r\nЧесто може да се видят автомобили, които се движат с празен багажник на покрива. Трябва де са знае, че тези елементи водят до увеличаване, при това сериозно, на разхода на гориво. Понякога разликата достига до 2,0 л/100 км. Впрочем, рзходът се увеличава и при отварянето на прозорец или на люка.\n\r\nВнесете ред и в багажника на автомобила си. Не си заслужава да возите със себе си излишни тежести, тъй като колкото е по-голямо теглото на автомобила, толкова по-висок е разходът на гориво.\n\r\n\n\r\nНакрая стигаме и до радикалния способ за намаляване на разхода, но той изисква инвестиция. Тя е различна в замисимост от автомобила и оборудването. Икономията в случая може да бъде съществена, тъй като цената на газта е 2 пъти по-ниска от тази на бензина. Факт е, че разходът се повишава, но това не е фатално.\n\r\nИма обаче и минуси – монтирането на газова бутилка намалява обема на багажника и увеличава теглото. Но пък ако преминавате по 30 000 км на година, то поставянето на газово оборудване придобива смисъл.\r\n", "date": "2018.08.16", "title": "Бензинът е скъп! Но има как реално да пестим гориво. Как?"}
{"url": "https://www.dnes.bg/stranata/2018/08/16/po-susha-i-voda-tyrsiat-decata-otneseni-v-moreto-na-varna.385163", "text": "Спасителните екипи възобновяват издирването по суша и вода на двете деца, паднали вчера в морето на Варна.\r\nТрагедията стана снощи в района на вълнолома на Морската гара във Варна.\r\nПрез нощта екипи на сектор Специализирани оперативни дейности са обхождали брега, информира bTV.\r\nВчера 6 деца без възрастни отишли в късния следобед на бетонните тетраподи. Намирали се опасно близо до водата, подценявайки риска, когато вълните ги връхлитат.\n\r\nДве момчета – на 13 и 14 години, падат в морето.\r\nДецата се издирват от водолази, екипи на \"Гражданска защита\" и полицията. Търсенето им във водата беше прекратено с падането на нощта.\r\nДнес в издирването ще се включат спасителите от \"Гражданска защита\", катер на спасително-координационния център към Морска администрация, Военноморските сили и водолази.\r\nЗаради инцидента снощи община Варна отмени концерта и зарята по случай празника на града.\r\n ", "date": "2018.08.16", "title": "По суша и вода: Търсят децата, отнесени в морето на Варна"}
{"url": "https://www.dnes.bg/mish-mash/2018/08/16/spored-fynshui-znacite-che-domyt-vi-e-harmonichen.385126", "text": "В определен смисъл не е трудно да разберем дали домът ни е зареден с положителна енергия според фъншуй. Достатъчно е да отговорим на въпроса как се чувстваме вкъщи и ако отговорът е положителен, това е ясен знак, че се чувстваме в хармония. Разбира се, има и много други индикатори, които показват дали домът ни е изряден според фъншуй и дали успяваме да задържим потока от положителна енергия вкъщи. Вижте някои от тези признаци и преценете дали домът ви отговаря на тях. \r\n\r\n \r\nСпоред фъншуй домът абсорбира най-много от енергията през входната врата, затова колкото по-стабилна и здрава е вратата, толкова повече добра енергия се задържа вкъщи. А колкото повече добра енергия има в дома ви, толкова повече ще ви влияе и ще ви подкрепя в начинанията ви. \r\n \r\n\r\n \r\nГлавният коридор след външната врата е другият основен фактор за задържане и абсорбиране на положителната енергия според фъншуй. То е помещението, което вкарва навътре към дома енергията и я направлява.\r\n \r\nТрябва да е достатъчно обширно, за да може да е добър проводник на енергията, да я задържи, за да може да се установи в дома ви. Едно от важните условия да се задържи по-дълго този поток от енергия е да няма врати или прозорци директно срещу входната врата. Когато имате врата, разположена точно срещу входната - на банята или на хола например, енергията лесно може да се изплъзне от коридора, преди да се е настанила в дома ви.\r\n\r\n\r\n\r\n\r\n\r\n\r\n\r\n", "date": "2018.08.16", "title": "Според фъншуй: Знаците, че домът ви е хармоничен!"}
{"url": "https://www.dnes.bg/health/2018/08/16/stradate-li-ot-lipsa-na-vyglehidrati-eto-priznacite.385122", "text": "Въглехидратите имат лоша слава заради факта, че биват свързвани със захарите. Заради това много хора ги премахват от диетата си или драстично намаляват приема им, за да запазят размерите на талията. \r\nПолезните въглехидрати обаче са жизненонеобходими на тялото, за да извършва правилно всички функции в органите и тъканите.\r\n \r\nВажно е да се знае, че само някои видове въглехидрати са вредни за здравето. Останалите ви дават енергия, която можете да използвате, за да намалите теглото си като тренирате достатъчно.\r\n \r\nСложните въглехидрати като пълнозърнестите храни, плодовете, зеленчуците, бобовите растения например, са все полезни и много важни за организма въглехидрати.\r\n \r\nЗа разлика от тях, рафинираните брашна, сладкишите, белият хляб, пастата, бисквитките и всички останали пакетирани тестени храни са онези лоши въглехидрати, заради които лишавате организма си от полезните.\r\n \r\n\r\n \r\nВсичко зависи от масата и телесното ви тегло, физическата ви активност, здравословното състояние и наличието на определени заболявания, свързани с обмяната на веществата.\r\n \r\nНай-общо казано, човек със средно тегло от 70 кг се нуждае от приблизително 0,75 грама въглехидрати на един килограм телесно тегло.\r\n \r\nИзследване на Dietary Guidelines for Americans препоръчва 45 до 64% от приетите калории за деня да идват от полезните въглехидрати. Това означава, че ако приемате около 2000 калории на ден, 900 до 1300 от тях трябва да идват от сложните въглехидрати или около 225 до 325 грама.\r\n\r\n", "date": "2018.08.16", "title": "Страдате ли от липса на въглехидрати? Ето признаците!"}
{"url": "https://www.dnes.bg/obshtestvo/2018/08/16/300-lv-globa-i-avstriecyt-udaril-kamerierka-po-jivo-po-zdravo.385174", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n33-годишният турист от Австрия, който беше арестуван за 24 часа, след като се развилня и нокаутира камериерка в хотел в курорта \"Златни пясъци\", се е разминал само с глоба от... 300 лева.\r\nДен след задържането си той е платил санкцията и е напуснал страната.\n\n\n\n\n\r\nИнцидентът стана в понеделник – 13 август. Камериерката е чистила стая, когато от съседната е излязъл агресивният австриец и е вдигал скандал, че е много шумно. Жената се е извинила и е казала, че след 5 минути приключва, но тогава получила удар в лицето, от който е паднала на земята.\r\r\n                    \r\n                    Пострадалата е Оксана Софронева от Украйна, от два месеца работи у нас. От падането на земята е със синини по тялото. \r\nСпоред лидера на партия \"Възраждане\" Костадин Костадинов не е нормално българското правосъдие да реагира по унизителен начин. \r\n\"Агресия има навсякъде, не само по българските курорти. Но тук тя остава ненаказана. Когато българин ритна в берлинското метро жена по стълбите, той получи двугодишна условна присъда и 4500 евро глоба. Тук, ако ритнеш или удариш някого, глобата е 300 лв. Това е смешно\", категоричен бе Костадинов пред \r\nТой се обяви за доста по-сериозни мерки срещу агресията по Черноморието, за да не зачестят подобни случаи. \r\nКонстантин Занков от Института за анализи и прогнози в туризма смята, че символичната глоба от 300 лева за такъв тип прояви е меко казано подигравателно. \r\n\"Трябва да се грижим повече за сигурността по хотелите. Агресията не трябва да се третира като леко нарушение. Туристите трябва да се съобразяват с културните различия и законите в държавата\", отбеляза експертът.\r\nБранимир Миланов, председател на Българската хотелиерска и ресторантьорска асоциация, също се обяви за по-строги наказания, за да не се гарантира сигурността на персонала в курортите ни.\r\nТой предложи австриецът да реди половин година павета по бул. \"Цар Борис III\". \r\n\"В развитите демокрации, към които се стремим, за подобно престъпление ще го осъдят на месеци общественополезен труд. Трябва да се промени законодателството. Наказанието не касае последствията, а самото деяние. Обидна е такава ниска глоба\", категоричен беше Миланов пред bTV.\r\nПо думите му в курорти като \"Слънчев бряг$ проблеми създават под 1% от посетителите.", "date": "2018.08.16", "title": "300 лв. глоба и австриецът, ударил камериерка – по живо по здраво! "}
{"url": "https://www.dnes.bg/balkani/2018/08/16/valutnata-kriza-svi-broia-na-miliarderite-v-turciia.385175", "text": "Валутната криза в Турция се е отразила негативно върху най-богатите хора в страната.\r\nТурската лира достигна рекордно дъно на 13 август, като загуби близо 21% от стойността си спрямо долара само за пет дни. По-слабата лира е оставила 13 от 35-та турски милиардери, наблюдавани от Forbes, извън индекса на списанието към вторник сутринта.\r\nОткакто Forbes публикува списъка си с милиардерите през 2018 г. в началото на март, 35-та турски магнати са загубили най-малко 23 млрд. долара от колективното си нетно богатство, главно заради срива на лирата. От началото на годината до 13 август тя е загубила 45% от стойността си спрямо долара.\r\nСред 13-та магнати, които вече не са милиардери, са имотният магнат Али Агаоглу, известен като \"турския Тръмп\", и Мустафа Латиф Топбас, един от приятелите на президента Реджеп Тайип Ердоган и собственик на BIM, най-голямата верига магазини за евтини стоки в страната. \r\r\n                    \r\n                    Агаоглу и Топбас са загубили по 540 млн. долара от началото на март, сочат изчисленията на Forbes.\r\nОт оставащите 22 милиардери в Турция осем са загубили над един милиард долара от нетното си богатство. \r\nИмотният предприемач Ерман Илиджак, който притежава 90% от частната компания Ronesans Holding, е загубил най-голяма част от богатството си сред турските милиардери. Нетното му състояние се е стопило с 1,5 млрд. долара от март и в момента възлиза на 2,5 млрд. долара.\r\nС колко е обедняла най-богатата жена в южната ни съседка може да видите \r\n ", "date": "2018.08.16", "title": "Валутната криза сви броя на милиардерите в Турция"}
{"url": "https://www.dnes.bg/obshtestvo/2018/08/16/pluvaneto-pyt-kym-prohojdaneto-trenior-pomaga-na-deca-s-dcp.385178", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПредставяме ви Светлозар, който е с диагноза Детска церебрална парализа. Светльо иска да проходи, а по пътя към самостоятелността му помага Илиян Русев (Скури) - треньор по плуване.\r\n18-годишният Светльо е претърпял три операции – за разкрач и на сухожилията на двата крака. Придвижването за Светльо е изпитание – осъществява се с помощта на патерици. \r\nБаба му е неотлъчно до него от деня на раждането му. Преди година жената научава за дейността на фондация \"Александър Русев\", разказва .\r\nМомчето посещава занятията на Скури със желание и именно в плуването вижда надежда за възстановяването си. \r\r\n                    \r\n                    През последните месеци фондация \"Александър Русев\" събираше средства за портативен лифт, с който деца като Светльо да бъдат спускани в басейна. \r\nЧаст от сумата за изработване на съоръжението беше събрана на благотворителен концерт, организиран от \"Гейм Спорт Център\". Младо семейство дари остатъка от средствата и месец по-късно лифтът е вече факт. \r\nПортативният лифт е една крачка, която доближава Фондацията към голямата мечта на Александър Русев, а именно изграждането на водно рехабилитационен център.\r\n ", "date": "2018.08.16", "title": "Плуването – път към прохождането: Треньор помага на деца с ДЦП"}
{"url": "https://www.dnes.bg/za-da-se-razbirame/2018/08/16/koi-zodii-imat-goreshta-liubov-s-veznite-vijte.385125", "text": "Тяхната управляваща планета е Венера, сантиментални са и определено те осигуряват баланса в една връзка. Зодия Везни – лесно комуникират и създават приятелства, но се влияят от чуждото мнение. Имат нужда от внимание, ухажване, а с кои три зодии могат да създадат силна любовна връзка, вижте в следващите редове.\r\n\r\nВодолеят може да помогне на представителя на Везни да изрази своята сексуалност. Проблемът е, че родените под знака на зодия Везни са прекалено загрижени за мнението на другите хора, що се отнася до това как показват сексуалността си.\r\nКогато става въпрос за сексуалността, Водолеят има съвсем различен подход, той просто не се интересува от мнението на никого. Вместо това, живее живота си в постоянно търсене на свобода от всякакви табута или ограничения.\r\r\n                    \r\n                    Като два въздушни знака, те ще се чувстват свободни да споделят своите сексуални желания един на друг. Няма да се страхуват от експерименти, общуването им в спалнята ще е с лекота. Сексуалните им отношения трябва да са силен стълб на цялата им връзка\r\n\r\nВъздушни знаци, което подсказва за тяхната ментална връзка и словесно разбиране. Когато представители на зодия Везни решават да бъдат заедно с някого, те избират половинката си, заради характера и непосредствената им природа.\r\nВезни нямат причина да се съмняват в собствената си преценка и вероятно ще повярват на своите любими Близнаци във всеки случай, освен когато тяхната непочтеност е твърде очевидна. В замяна, Близнаците ще уважат нуждата на Везната да флиртува, за да бъде приета и обичана и от други хора. За Везните е важно да бъдат харесвани, дори и да нямат намерение да изневеряват.\r\n\r\n ", "date": "2018.08.16", "title": "Кои зодии имат гореща любов с Везните? Вижте!"}
{"url": "https://www.dnes.bg/stranata/2018/08/16/zinaida-zlatanova-srivyt-na-tyrgovskiia-registyr-gaf.385179", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТочно седмица измина след като Търговският регистър се срина, към момента той все още не може да се използва напълно. Очаква се пълният достъп до системата да стане възможен през следващата седмица.\r\nСривът на една от най-важните системи в страната веднага се превърна в комедийно-драматичен сюжет, а времето, в което системата не работеше, се отрази на стотици търговски и юридически сделки.\r\nЗаради дефектът заваляха и искания за оставки, последваха и пресконференции, на които стана ясно, че проблемът е технически. Кой и как допусна да изгорят четири диска с 25 терабайта ценна информация?\r\nПълно безобразие. По този категоричен начин определи ситуацията бившият министър на правосъдието и вицепремиер Зинаида Златанова. Според нея крахът в системата е в резултат от много дълго неглижиране на основните функции на Министерството на правосъдието. \n\n\n\n\n\r\r\n                    \r\n                    \"Това е високотехнологичен център от национално значение. По мое време се дублираше в реално време операцията и веднъж седмично се дублираше втори път. Така няма как да се загуби информация. Огромна \"заслуга\" на сегашния министър е, че не може до такава степен да се партизанства в администрацията. Когато сте назначили некомпетентни партийни кадри, няма какво друго да стане освен гаф, бъг в системата\", заяви Златанова пред .\r\nОтговорните за проблема лица твърдят, че са купувани некачествени технически средства, но според Златанова това не е истина. Бившият министър настоя, че дефектът е в системата на работа.\r\n\"Не може да давате на едни и същи фирми да поддържат регистрите, базата данни, софтуера и хардуера. Би следвало да бъдат възлагани на отделни фирми. Изключителни безобразия\", подчерта Зинаида Златанова.\r\nТя отбеляза, че подобни гафове ни отдалечават от Шенген и прогнозира, че в близките 10 години няма да има развитие по темата.\r\nВчера на заседание в Министерския съвет вицепремиерът Томислав Дончев предложи създаването на единно хранилище за данните от всички държавни ведомства.\r\n\"Това не ви ли се вижда като голяма глупост? Да сложим на едно място цялата информация за държавата... Много жалко, че така пропадна всичко\", коментира предложението Златанова.", "date": "2018.08.16", "title": "Зинаида Златанова: Сривът на Търговския регистър – гаф!"}
{"url": "https://www.dnes.bg/notifikacii/2018/08/16/i-twitter-bi-shuta-na-skandalniia-shut-aleks-djouns.385180", "text": "Twitter Inc. стана последната социална мрежа, която предприема действия срещу крайнодесния радио коментатор Алекс Джоунс, като ограничи временно профила му, след като Джоунс туитна линк към видеоклип, който нарушава фирмената политика срещу злоупотреби, предава Bloomberg.\r\nЗабраната не е пълна. Джоунс все още ще може да разглежда Twitter и да изпраща директни съобщения до своите последователи, но той няма да може да публикува публично в продължение на седем дни. Профилът в Twitter на шоуто му @InfoWars остава активен.\n\r\n\"В Twitter сме толкова внимателни\", каза той във видеоклип на профила @InfoWars, добавяйки, че главният изпълнителен директор на Twitter Джак Дорси \"се държи с нас като котка с мишка\".\rTwitter бе критикуван от медиите и собствените му служители за това, че позволява съдържание на  Джоунс, включително и такова, съдържащо призиви за тормоз.\r\nГоворител на Twitter потвърди, че профилът има ограничена функционалност.\r\n\"Ние не сме блокирали напълно акаунта, но изискваме да бъдат изтрити съобщения, които съдържат послания в нарушение на нашите правила\", добави той в изявление.\r\nКакво обяви през миналия месец социалната мрежа", "date": "2018.08.16", "title": "И Twitter би шута на скандалния шут Алекс Джоунс"}
{"url": "https://www.dnes.bg/temida/2018/08/16/ogniar-v-zatvora-dobyr-principen-ivan-evstatiev-si-iska-svobodata.385170", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПазарджишкият окръжен съд реши, че бившият кмет на Стрелча Иван Евстатиев трябва да бъде освободен от затвора предсрочно. Преди три години Евстатиев получи четиригодишна присъда за сексуално посегателство над непълнолетно момиче от Стрелча.\r\n16-годишното момиче подаде жалба, че е било в хотелска стая с него и след употреба на алкохол е имало сексуален контакт без нейно желание.\n\n\n\r\n\"Той на 2-3 пъти е подканян да подаде молба за предсрочно освобождаване, но не го е сторил. Придобил е право, но не желае, това е отбелязано от управата на затвора. Изнесени са всички факти за поведението на Иван Евстатиев - той е съвестен гражданин, има чисто съдебно минало, показал е много добри качества. Работил е като огняр, показвайки страхотна дисциплина в тежък физически труд. За предсрочното освобождаване са предоставени всички доказателства, които се изискват, съгласно чл. 70\", каза защитничката на бившия кмет на Стрелча адв. Ташкена Колчева.\r\r\n                    \r\n                    Тя обясни пред , че за условно предсрочно освобождаване има изрични изисквания от закона, той трябва да е показал, че се е поправил и добави, че всичко това е било отбелязано и в трите пледоарии - на защитата, прокуратурата и управата на затвора.\r\n\"Всички единодушно бяхме на мнение че Иван Евстатиев отговаря на изискванията на закона и молбата му е основателна\", бе категорична адв. Колчева.\r\nТя заяви, че е убедена, че клиентът й е невинен и се опасява, че забавянето от негова страна да си подаде молба за освобождаване се дължи на психически срив.\r\n\"Получавам SMS-и и писма от жители на Стрелча, които ми благодарят за защитата на Иван Евстатиев. От управата на затвора той е получил 2 награди домашен отпуск за добро поведение. Той трябва да бъде оставен на спокойствие, да помисли върху всичко, което му се случи и в един момент ще каже истината\", каза защитничката.\r\nТя подчерта, че работохолизмът и трудолюбието му са известни в цяла пазарджишка област.\r\n\"Не е лесно да си невинен и да се стовари държавната машина върху главата ти\", каза още Колчева.\r\n ", "date": "2018.08.16", "title": "Огняр в затвора, добър, принципен... Иван Евстатиев си иска свободата!"}
{"url": "https://www.dnes.bg/cars/2018/08/16/byrzo-novi-zastrahovki-a-koi-shte-vyrne-parite-na-klientite-na-olimpik.385182", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНад 200 хил. собственици на автомобили, клиенти на българския клон на кипърската застрахователната компания \"Олимпик\", от петък нямат валидни застраховки \"Гражданска отговорност\" и трябва да сключат нови полици.\n\n\r\nКлиентите на компанията вече могат да сключват застраховки с друг застраховател, а брокерите съветват това да стане веднага.\r\nТемата коментираха в студиото на  представителят на Българското обединение на шофьорите Христо Радков и застрахователният брокер Васимир Радулов.\r\r\n                    \r\n                    \"От 00:00 ч. на 18 август клиентите на \"Олимпик\" няма да имат валидни застраховки\", съобщи Васимир Радулов. \n\r\nСпоред Христо Радков действията на Комисията по финансов надзор са неразумни.\r\n\"Знае се още от май месец, но никой не е спрял българските шофьори да си сключват застраховките там. Защо никой не е предприел действия?\", реторичен бе представителят на Българското обединение на шофьорите.\r\nПо думите му, ако сме застраховани в една компания, не можем да направим същата застраховка в друга компания, защото фондът е заключен.\r\nТой обясни, че през 2005-2007 г. застрахователите са имали силно лоби в парламента, затова в момента има високи санкции към водачите без застраховки.\r\n\"Може да бъде отнета книжката и автомобилът да се спре от движение\", предупреди Радков.\r\nВасимир Радулов посъветва да не залагаме винаги на най-ниската цена.\r\n\"Знаем, че \"Гражданската отговорност\" е задължителна, не търсим качество, но като клиенти също имаме отговорност. Такива неща се случват не само в България. Всеки притежател на полица трябва да следи за нейната валидност\", каза още Радулов и предупреди, че темата е с широки социални последствия.\r\nСпоред Апостол Апостолов, бивш председател на Комисията за Финансов надзор, в конкретния случай с кипърската застрахователна компания \"Олимпик\", не трябва да се набеждава надзорния орган – КФН, тъй като са изпълнени всички нормативни задължения и обществеността и държавните органи са били уведомени по надлежния ред.\r\nКазусът с \"Олимпик\" по-скоро поставя въпроса доколко Асоциацията на застрахователните брокери са реагирали адекватно и дали не са продължили да предлагат застрахователни полици от кипърската застрахователна компания на български клиенти и дали са информирали клиентите си за започналите процедури на застрахователя.\r\nСпоред Апостолов в случая не трябва да се обвинява КФН. ", "date": "2018.08.16", "title": "Бързо, нови застраховки! А кой ще върне парите на клиентите на \"Олимпик\"?"}
{"url": "https://www.dnes.bg/zvezdi/2018/08/16/blizki-i-priiateli-se-sboguvat-s-areta-franklin.385188", "text": "Роднини и приятели на Арета Франклин се стекоха в дома й в Детройт, за да се сбогуват с нея приживе. Кралицата на соула е на смъртно легло от няколко дни и лекарите не дават надежди за оздравяването й. \r\n \r\nЕдни от първите звезди, които посетиха 76-годишната певица, са соул певецът Стиви Уондър и Джеси Джексън - известен активист и баптистки пастор. Бившият съпруг на изпълнителката - Глин Търман, също е дошъл в дома й.\r\n \r\nКакто писахме по-рано, легендарната певица има рак на панкреаса и се лекува от близо 7 години. В началото на седмицата нейните роднини обявиха, че състоянието й се е влошило и тя е на смъртния си одър. Много звезди се помолиха за нея и изказаха подкрепата си в социалните мрежи. Сред тях са Миси Елиът, Марая Кери, Рот Стюарт, Джей Зи и половинката му Бионсе, Чака Кан и други. \r\n \r\nАрета Франклин се появи на публично място за последно през ноември 2017 г. Тогава тя обяви, че спира с изявите на сцена, но уточни, че няма да се сбогува с работата в музикалното студио. Уви, коварната диагноза накара певицата да спре да прави музика по-рано от плануваното. \r\n \r\n76-годишната Франклин се бори с рак на панкреаса от седем години.\r\n \r\nАрета Франклин е родена на 25 март 1942 г. в Мемфис. Музиката я влече още от малка. Заедно с двете си сестри започва да се изявява с местния госпъл хор, чийто ръководител е нейният баща - Си Ел Франклин. \r\n \r\nМного млада, едва на 12-годишна възраст, певицата ражда първото си дете, а три години по-късно отново става майка. И двете й деца са момчета. Когато й предлагат да подпише договор за “Кълъмбия Рекърдс”, тя ги оставя в Детройт и заминава за Ню Йорк.\r\n \r\nЛегендата на соула е първият изпълнител в историята, който съчетава в едно стилове като поп и рок с ритъм енд блус и госпъл. Първият ѝ албум с “Атлантик” става златен. Тя е първата жена, въведена в Залата на славата на рокендрола, пише \"\". \r\n \r\n", "date": "2018.08.16", "title": "Близки и приятели се сбогуват с Арета Франклин"}
{"url": "https://www.dnes.bg/stranata/2018/08/16/vodolaz-postrada-pri-izdirvaneto-na-decata-v-moreto.385193", "text": "Водолаз пострада по време на операцията по издирването на двете деца, които бяха отнесени от морето във Варна.\r\nДвама водолази на Районната дирекция по пожарна безопасност и защита на населението - Любомир Димитров и Красимир Костов, с риск за живота си са влезли в морето от страната на тетраподите около 18:00 часа при вълнение 3-4 бала на прибоя, пише \"Дарик\".\n\n\r\nИзлезли са от водата едва при здрачаване, след като загубили контрол помежду си по време на осигуряването на робата им под водата.\r\nВодолазът Димитров е бил блъснат от вълна в тетраподите и е пострадал леко.\r\nТелата на двете деца бяха открити днес след като вчера голяма вълна ги бутна в района на Морската гара и морето ги отнесе.", "date": "2018.08.16", "title": "Водолаз пострада при издирването на децата в морето"}
{"url": "https://www.dnes.bg/stranata/2018/08/16/kola-na-zaden-hod-blysna-90-godishna-v-slivnica.385190", "text": "90-годишна жена е блъсната от лек автомобил в Сливница, съобщиха от ОДМВР - София. \r\nСигналът за инцидента е подаден около 10.20 часа на 15 август в РУ - Сливница. Съобщено е за пътнотранспортно произшествие с пострадал пешеходец на кръстовище в града.\r\nПо първоначални данни 90-годишната пострадала жена е била блъсната при маневра заден ход от лек автомобил \"Мерцедес\", зад който е преминавала. Възрастната жена е транспортирана в болнично заведение с мозъчно сътресение, без опасност за живота. \r\nВодачът е тестван с дрегер, отчел отрицателен резултат. По случая е образувано досъдебно производство.", "date": "2018.08.16", "title": "Кола на заден ход блъсна 90-годишна в Сливница"}
{"url": "https://www.dnes.bg/cars/2018/08/16/ford-gleda-napred-gotvi-shopingmobil.385199", "text": "Американският автомобилен производител Ford проучи потребителския пазар в различни страни, а в резултат на това инженерите на компанията вече работят върху създаването на удобен и полезен автомобил за пазаруване.\n\r\nСпециалистите посочват, че в съвременния свят най-необходимата кола ще бъде шопингмобилът. Според резултатите от проучването отношението към покупките непрекъснато се променя, но експертите са установили тенденции.\n\r\n55% от анкетираните отбелязват, че процесът на пазаруване е начин за почивка, като младите хора най-много обичат шопинга. Мнението на специалистите е, че 50% от купувачите не просто не са доволни от нещата, които са придобили по време на пазаруване, но дори остават неудовлетворени.\r\n                    \r\n                    \r\nТъй като много от клиентите на Ford предпочитат да пазаруват, експертите ще разработят за тях удобен автомобил. Въпреки факта, че половината от респондентите в проучването твърдят, че предпочитат онлайн пазаруването, марката ще подготви подходяща кола шопинг със специални функции.\r\nКак ще изглежда тя обаче на този етап не е известно.\r\n", "date": "2018.08.16", "title": "Ford гледа напред: Готви шопингмобил"}
{"url": "https://www.dnes.bg/rusia/2018/08/16/pette-strani-koito-nikoga-ne-moje-da-bydat-prevzeti.385192", "text": "Американският портал We are the Mighty, специализиран във военната тематика, посочва Русия, САЩ, Китай, Индия и Афганистан като страни, които не може да бъдат завоювани.  \n\r\nСред причините, поради които Русия не може да бъде военно превзета, порталът посочва сложните климатични условия, много голямата територия, армията, както и спецификата на националното самосъзнание. Авторите отбелязват, че жителите на Русия по-скоро ще унищожат страната си, но няма да я оставят на завоевателите. От портала добавят, че завоевателят ще трябва да се сражава с руснаците в 11 часови пояса. \n\r\nСпоред авторите на публикацията САЩ не може да бъдат завоювани заради силната им армия, голямата територия, многобройното население и поради разрешеното притежание на собствено оръжие. \r\n                    \r\n                    \r\nВ Китай завоевателите биха се сблъскали с население от 1,3 милиарда души, голяма площ, развита икономика, която бързо копира техническите постижения на други страни /включително военни разработки/, както и заболявания, разпространени поради пренаселеността. \n\r\nВ Индия авторите посочват като пречка пред потенциални завоеватели климатичните и географските особености, както и големия брой подводници в крайбрежните води.\n\r\nВ Афганистан възникват усложнения поради релефа и необходимостта многонационалното население да бъде подчинено, пише Газета.ру.\r\n ", "date": "2018.08.16", "title": "Петте страни, които никога не може да бъдат превзети"}
{"url": "https://www.dnes.bg/stranata/2018/08/16/jena-s-tejyk-syrdechen-pristyp-krai-ezeroto-bybreka.385224", "text": "61-годишна жена е получила тежък сърдечен пристъп в района на Седемте рилски езера, съобщиха от УМБАЛ \"Св. Анна\".\r\nТя е била транспортирана от езерото \"Бъбрека\" с хеликоптер на ЗК Лев Инс в болницата.\r\nЖената е получила силни болки в гръдната област и високо кръвно налягане.\r\nХоспитализирана е в Клиника по кардиология на УМБАЛ \"Св.Анна\"-София АД.", "date": "2018.08.16", "title": "Жена с тежък сърдечен пристъп край езерото \"Бъбрека\""}
{"url": "https://www.dnes.bg/business/2018/08/16/negoduvanie-turci-kysat-dolari-goriat-gi-s-chukove-po-iphone.385218", "text": "  \r\nТурци горят долари и унищожават айфони в отговор на призива на турския президент Реджеп Ердоган за бойкот на американската електроника, предаде Ройтерс.\n\r\nПодобни видеозаписи, демонстриращи негодуванието на турците от САЩ - съюзник на Турция от НАТО, циркулират из социалните медии.\n\r\nТурският авиопревозвач Търкиш еърлайнс и турската телекомпания Тюрк телеком същевременно предприеха кампания за бойкот на реклами на САЩ и американски фирми.\n\r\nСнощи група таксиметрови шофьори от Истанбул, които бяха поставили на автомобилите си турския национален флаг, проведоха протест покрай консулството на САЩ в града и поставиха там черен венец в знак на протест.\r\n                    \r\n                    \r\nВ последно време отношенията между Вашингтон и Анкара силно се влошиха. САЩ наложиха санкции на двама турски министри и обявиха, че увеличават митата върху вноса на алуминий и стомана от Турция заради разногласия, свързани със задържането на американския пастор Андрю Брънсън. В отговор турският президент Реджеп Ердоган обяви бойкот на всички видове американска електроника и повиши митата за 22 вида продукти и стоки, внасяни от САЩ, припомня БТА.", "date": "2018.08.16", "title": "Негодувание: Турци късат долари, горят ги! С чукове по iPhone"}
{"url": "https://www.dnes.bg/obshtestvo/2018/08/16/pyrvi-stylb-vtori-stylb-kakvi-pensii-shte-vzemem-smetkite.385171", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНашата пенсионна система и пенсионна реформа е направена, за да получаваме мизерни пенсии, настоя пред  финансовият експерт Мика Зайкова.\n\r\nДумите ѝ идват на фона на новината, че през 2021 г. ще започне изплащането на вторите пенсии у нас. Те обаче няма да променят съществено стандарта на хората. \n\r\nСпоред изчисленията жена, която се е осигурявала на средна заплата, ще получи от втория пенсионен стълб малко над 43 лева.\n\n\r\n\"Не може да се очаква да получиш голяма втора пенсия, след като не си влагал много пари. Само 20 години е натрупването\", посочи Мика Зайкова и добави, че законът ограничава доста в инвестирането допълнителните пенсионни фондове. \r\n                    \r\n                    \r\nАко натрупването е по-малко от 20% от минималната пенсия, възможността е да си го изтеглиш наведнъж, стана ясно още от думите на финансовия експерт. \n\r\nЗайкова отбеляза още, че между 2000 и 2011 г. непрекъсното са намалявали осигурителните вноски и това допълнително е създало проблем с пенсиите.\n\r\n\"Идеята на тази реформа беше да се задължат частните фондове да поддържат минимум от резерви. Ако искаме да се подобри ситуацията във втория стълб, е необходима доста по-сериозна реформа\", коментира икономистът Георги Вулджев.\n\r\nТой предложи да се увеличат вноските във втория стълб за сметка на първия. Вулджев посочи още, че стажът при изчисляване на пенсиите се фиксира \"малко на случаен принцип\".\n\r\nДефицитът в първия осигурителен стълб продължава да расте поради демографската криза, настоя икономистът.", "date": "2018.08.16", "title": "Първи стълб, втори стълб... Какви пенсии ще вземем? Сметките!"}
{"url": "https://www.dnes.bg/notifikacii/2018/08/16/v-tainik-na-grobishteto-10-000-tabletki-amfeti.385214", "text": "\n\r\nДвама мъже са арестувани за разпространение на наркотици в Разград, съобщава МВР.\r\nВчера, в хода на спецоперация по противодействие на наркоразпространението, провеждана под наблюдението на Окръжна прокуратура – Разград, в местността \"Пчелина\" в землището на Разград, в момент на сделка с наркотични вещества, са задържани двама разградчани на 34 и 43 години, криминално проявени. \n\r\nПри личен обиск и претърсвания  от тях и от автомобила им са намерени и иззети 20 000 таблетки \"екстази\" с лого \"Porshe\" с тегло 7.780 килограма, реагирали при полевия наркотест на амфетамин.\r\nВ хода на оперативните действия, в гробищния парк на Разград, полицаите открили тайник, в който били укрити други 10 000 таблетки \"екстази\" с тегло 3.515 килограма. В хода на операцията били извършени четири претърсвания и изземвания и пет огледа на местопроизшествия на различни адреси и автомобили на територията на Разград и Нови пазар.\rСлед полицейското задържане на двамата мъже, единият от тях е привлечен в качеството на обвиняем и му е наложена мярка за неотклонение \"задържане под стража\" за 72 часа. Предстои внасяне на предложение в Окръжен съд-Разград за налагане на постоянна мярка за неотклонение \"задържане под стража\".\r\nСпоред първоначалните данни откритата дрога е била предназначена за  вътрешния пазар, като част от количеството е разпространявано на  територията и на Разградска област.\r\nПо случая е образувано досъдебно производство. Работата по разкриването и документирането на цялостната престъпна дейност продължава.", "date": "2018.08.16", "title": "В тайник на гробището: 10 000 таблетки амфети"}
{"url": "https://www.dnes.bg/notifikacii/2018/08/16/garanciiata-na-benchev-50-bona-shte-ia-objalva.385233", "text": "Зърненият бос и зам.-председател на общинския съвет в Бургас Бенчо Бенчев ще обжалва паричната гаранция от 50 хил. лв., срещу която бе пуснат от съда като обвиняем в укривателство на несебърския бос Димитър Желязков-Очите и незаконно държане на боеприпаси, пише \"\".\r\nСпоред адвоката му Ивайло Найденов наложената мярка била определена по неясни за него и клиента му критерии.\r\nОбжалването ще се гледа днес на закрито съдебно заседание. На Бенчев бе даден срок от 15 дни да внесе сумата.\r\nПри налагането на мярката преди два дни шефът на Окръжна прокуратура в Бургас Тодор Чинев заяви, че са събрани достатъчно писмени доказателства, за да се определи тази парична гаранция и че тя е съобразена с имущественото положение на обвиняемия Бенчев.\r\"Обжалвам мярката, защото въпросът е принципен. Не става въпрос за размера на сумата, а за това, че Бенчев не е извършил престъпление. За извършено убийство или източване на еврофондове за милиони пускат срещу подписка или за минимални суми. А г-н Бенчев може да мине и с най-леката гаранция, тъй като нито има опасност да се укрие, нито да попречи на разследването. И съм убеден, че рано или късно прокуратурата ще прекрати делото\", настоя пред изданието адв. Найденов.\r\nСрещу Бенчев бяха повдигнати две обвинения. Едното бе за укривателство, а другото за незаконно държане на боеприпаси.", "date": "2018.08.16", "title": "Гаранцията на Бенчев – 50 бона. Ще я обжалва!"}
{"url": "https://www.dnes.bg/sofia/2018/08/16/fandykova-zad-direktorite-na-zabavachki-ne-sa-banditi.385220", "text": "\n\r\nСтоличният кмет Йорданка Фандъкова защити шефовете на детските градини в София, които за пореден път са подложени на обществен натиск заради начина, по който приемат малчуганите и отсече, че те не са престъпници. \n\r\nИ тази година около кандидатстването за детските градини стотици родителите с оплакаха, че се приемат малчугани, които не отговарят на критериите на Столичната община, а влизат с предимство, защото децата им били хронично болни. \r\nСпоред Фандъкова обаче родителската организация, която подава от няколко месеца сигналите прави политическа кампания, а не гражданска инициатива.\n\r\r\n                    \r\n                    Тя твърди, че общината изпълнява условията, които организацията иска, но нейните представители пак недоволстват. \r\n\"Те казват, че не се строят детски градини, че има недостиг на свободни места, като цитират район \"Витоша\". Казват, че няма планове за строителства в кв. \"Манастирски ливади\", абсолютно всичко, което прочетох досега като техни подадени сигнали е това, по което всъщност ние работим последните години\", заяви Фандъкова. \r\nСпоред нея не трябва да се обобщават и атакуват всички директори на детски градини и училища в София, защото това е абсолютно неправилно.\r\n\"Аз приемам това като политическа атака, смятам, че трябва да има прозрачност, направени са проверки и има санкционирани директори, но не трябва да се хвърля сянка върху работата на всички директори и учители\", настоя градоначалникът. \r\nА иначе тя припомни, че вече е създадена работна група, която анализира и прави списък с хронични заболявания, при които децата задължително трябва да се социализират. \r\nКметицата посочи, че ще продължават със строителството, подобряването на условията, както и модернизацията на старите сгради. \n\r\n\"Полагаме усилия и за яслените групи, но трябва да ви уверя, че никъде в европейските страни няма изцяло покритие на яслената възраст\", обясни Фанкъкова. \n\r\nКметицата, която посети новоизградената детска градина 76 \"Сърничка\" на ул. \"Детско щастие\" 20 в ж.к. \"Младост 4\", се похвали, че това е най-голямата в София. В нея вече са записани 232 деца. \n\r\nПарите за откриването на детски градини в София за тази година са около 8 млн. лв.\n\r\n\"Започнахме строителството на нови 9, които ще бъдат готови следващата година за над 23 млн. лв.\", уточни Фандъкова.", "date": "2018.08.16", "title": "Фандъкова зад директорите на забавачки: Не са бандити!"}
{"url": "https://www.dnes.bg/zvezdi/2018/08/16/berbatov-kolata-e-malka-niama-miasto-za-bagaj.385196", "text": "Митко Бербатов се оплака в Instagram, че автомобилът му не е достатъчно просторен - разбира се, в кръга на шегата. Той качи видео, на което показва как пътува със семейството си и е сложил багажа на седалката до себе си.\r\n\"Само исках да ви покажа нещо. Когато имаш малка кола и няма достатъчно място, къде да сложиш багажа си? Точно до теб\", казва бившия футболен национал на България. \r\n \r\nНа друго клипче той пък посочва, че когато имаш малки деца, не е необходимо да включваш радиото. Вижда се как едната му дъщеря слуша музика на слушалки и пее песента на American Authors - \"Best Day Of My Life\". \r\n \r\nПрез изминалите дни той качваше много снимки в Instagram Stories от плажовете в Слънчев бряг - как играе футбол, как вози дъщерите си с колело и т.н.\r\n \r\nОще новини за звезди четете в ", "date": "2018.08.16", "title": "Бербатов: Колата е малка, няма място за багаж!"}
