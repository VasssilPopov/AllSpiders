{"url": "https://www.dnes.bg/politika/2019/01/18/ot-dogodina-agenciia-shte-sledi-kachestvoto-na-socialnite-uslugi.399636", "text": "Депутатите приеха на първо четене закона за социалните услуги - третият закон, за който се бореха майките на деца с увреждания. \n\n\"Законът беше приет единодушно от всички депутати в пленарна зала. Той получи изключително висока подкрепа. Това е дългоочакван законопроект. Над 100 експерта работиха по него от доста време. Основната му цел е да доближи хората до социалните услуги. Две са важните думи – достъпност и качество на социалните услуги\", отбеляза депутатът от ГЕРБ Светлана Ангелова.\n\r\nВ студиото на \"Денят ON AIR\" тя посочи, че до тези услуги ще имат достъп всички, а не само тези, които са в риск.\n                    \n                    \n                \r\n\"Всеки български гражданин ще има достъп до консултация и подкрепа. Лицата ще могат да избират не само социалната услуга, но и доставчика й. Прави се и социална карта на услугите в България. По точи начин ще видим разпределението на услугите из общините. Сега не всички социални услуги отговарят на нуждите на хората от всяка една община\", изтъкна още народният представител пред Bulgaria ON AIR.\n\r\nАнгелова подчерта, че от следващата година ще бъде разкрита агенция, която ще следи качеството на социалните услуги.\n\r\n\"Агенцията ще следи доставчиците на услугите. Така ще се гарантира качеството им. Тя ще отговаря пред министъра на социалната политика. Ще се повиши заплащането на служителите в социалния сектор. Ще има и обучения. Надявам се от 1 септември да започне да се реализира личната помощ. Хората с увреждания трябва да могат да живеят независим интегриран живот\", каза гостът.\n\r\n", "date": "2019.01.18", "title": "От догодина: Агенция ще следи качеството на социалните услуги"}
{"url": "https://www.dnes.bg/temida/2019/01/18/simeonov-ne-e-diskriminiral-romite-s-nagli-ozvereli.399606", "text": "\r\nТова реши окончателно Върховният административен съд  (ВАС), който отмени първоначално наложената на Симеонов глоба от 1000  лева, съобщиха от НФСБ.\n\r\nСимеонов направи  изказването си от трибуната на пленарната зала през декември след  няколко нападения над лекари. Заради думите му Асен Асенов от Шумен  подаде жалба в Комисията за защита от дискриминация.\r\n                    \n                    \n                Асен Асенов подава жалба в Комисията за защита от дискриминация  (КЗД). В нея твърди, че Валери Симеонов е осъществил дискриминация  спрямо цялата ромска общност и конкретно срещу него, като неин  представител. Асенов посочва, че се чувства обиден, защото не се е  превърнал в нагло самонадеяно същество и озверяло човекоподобно,  изискващо право на заплата, без да полага труд, изискващ помощи по болест,  без да бъде болен и не иска детски надбавки за деца, които си играят с  прасетата на улицата, а неговата майка и съпруга нямат инстинкт на  улични кучки\r\nВ отговора си на жалбата Валери Симеонов твърди, че  изказването не е насочено към цялата общност, а само за онази част от  нея, която престъпва законите и нормите на общуване, не се грижи за  децата и бъдещето им, злоупотребява с техните помощи и върши  престъпления.\r\nКомисията за защита от дискриминация приема жалбата  за основателна и налага 1000 лева глоба на Симеонов за това, че е  осъществил дискриминация под формата на тормоз и му предписва в бъдеще  да се въздържа от изявления, които засягат честта и достойнството на  личността по признак „етническо положение“.\r\nРешението е потвърдено от Административен съд-Бургас. Сега с решението си от 15 януари ВАС отменя както решението на Административния съд в Бургас, така и на Комисията за защита от дискриминация. Ето и част от мотивите на магистратите:\r\nВ конкретния случай целта на Валери Симеонов не е била да засегне достойнството на Асен  Асенов, става ясно от решението на ВАС.\r\nСъдиите обясняват и защо  това е така: \"При внимателен прочит както на конкретизираната част  /извадка/, така и на целия текст от процесното изказване на Валери  Симеонов, се установява, че в същото не се съдържат словесни изрази,  насочени срещу конкретен субект, т.е. Асен Асенов. Волята на законодателя не цели  санкционни последици спрямо поведение (в случая словесно изразено),  обективирано в изявления – вербални, писмени или др., които по своя  характер са абстрактни, и са насочени към неопределен кръг субекти,  включително когато тези субекти са част от определена раса, пол, група  по интереси, религиозна, етническа или друг вид социална общност“.\r\nВърховните  съдии остро критикуват решението на КЗД като изтъкват, че мотивите ѝ  са се превърнали в \"агресивна морализаторска експресия\".\r\nВАС недоумява от извода на комисията, че \"негативното  стереотипизиране и агресивно представяне на ромската общност като цяло,  от една страна, и посочването на лица от българския етнос, от друга  страна, като жертви на поведението на ромската общност представлява  нежелано поведение, изразено словесно, и основано на признака \"етническа  принадлежност\" създава враждебна среда\".\r\n\"С този извод КЗД, като  независим специализиран държавен орган за предотвратяване на  дискриминация, защита от дискриминация и осигуряване равенство на  възможностите, по недопустим начин, в разрез с правомощията си и с установените факти по делото, въвежда противопоставяне  на два отделни етноса чрез имагинерна забрана не конкретно, а изобщо  дадено лице – жертва на престъпление, именно затова, че е представител  на конкретна етническа общност, да предостави публична информация на  обществото, че е обект на престъпление от лица, принадлежащи към  различна от неговата етническа, религиозна или друга социална общност\",  коментира ВАС.\r\nВърховните съдии посочват, че изказването на Валери  Симеонов не подкопава устоите на  демократичния режим и не цели разпалване на вражда, ненавист или омраза и  това е видно от цялото му изказване. А изразните средства и стила на  изразяване не са мнение, а начин, по който това мнение е доведено до  знание на обществото и е въпрос на свободата на личността като цяло,  коментира още тричленният състав.\r\nСпоред магистратите съществуващият  антагонизъм между Закона за защита от дискриминация и гражданските  свободи не може да бъде разрешен в ущърб на последните, защото това би  изкривило целите на ЗЗДискр., които са осигуряване на гражданите на  правото на равенство пред закона, равенство в третирането, във  възможностите за участие в обществения живот и ефективна защита срещу  дискриминацията и \"би превърнало антидискриминационната защита в  средство за ограничаване, потискане или контрол на гражданските свободи,  в частност правото на мнение\".", "date": "2019.01.18", "title": "Симеонов не е дискриминирал ромите с \"нагли, озверели...\""}
{"url": "https://www.dnes.bg/zvezdi/2019/01/18/djensyn-bytyn-otlaga-svatbata-shte-stava-tatko.399613", "text": "Дженсън Бътън ще става татко. Новината съобщи състезателят на Формула 1 в Instagram. Годеницата му потвърди. \r\n\"Развълнувани сме да споделим, че в нашето семейство ще има ново попълнение!\"\r\n \r\nТова гласи текстът към ехогравската снимка на бебето, която британският пилот от екипа на Макларън публикува.\r\n \r\n28-годишната годеница на Бътън също не скри радостта си в социалните мрежи. Британи Уард написа, че техният бъдещ наследник е побързал да се появи преди сватбата им.\r\n \r\nНай-забавното е, че снимката на красавицата е коригирана с Фотошоп. На нея ембриончето сякаш е седнало в състезателна кола.\r\n \r\nДженсън Бътън излиза с модела на Playboy от 2016 г. Двамата се сгодиха през юни 2018-а. Ако се венчаят след раждането на бебето, това ще бъде втори брак за аса на Формула 1.\r\n \r\n", "date": "2019.01.18", "title": "Дженсън Бътън отлага сватбата, ще става татко"}
{"url": "https://www.dnes.bg/notifikacii/2019/01/18/avtobusnite-bileti-skachat-sled-puskaneto-na-tol-sistemata.399591", "text": "Три основни фактора водят до свиване на работата и приходите на българските автобусни превозвачи - въвеждането на тол система на таксуване, нелоялната конкуренция от нерегистрирани компании и либерализацията на автобусния транспорт. Това становище на автобусните превозвачи изрази , , в ефира на .\r\n\r\n                \n                Гостът даде в подкрепа на искането примери с превозите за малки населени места, където курсовете транспортират често по 5 - 6 до 10 пътника.\r\n\"\".\r\nЗахариев коментира намаляването на автобусните превозвачи в страната и свиването на параметрите на бизнеса и печалбата му.\r\n. \r\n. ", "date": "2019.01.18", "title": "Автобусните билети скачат след пускането на тол системата?"}
{"url": "https://www.dnes.bg/balkani/2019/01/18/glas-ot-kosovo-rusiia-shte-priznae-nashata-nezavisimost.399614", "text": "Председателят на косовския парламент Кадри Весели е убеден, че Русия ще признае независимостта на Косово, предава държавната „Радио и телевизия Косово“ (RTK). \n\r\nНеговият коментар дойде един ден след визитата на руския държавен глава Владимир Путин в Белград.\r\n„Приемете го като нещо позитивно, ние сме с американците, със Запада, а нашият северен съсед се опитва да изгради добри отношения със Запада. Путин каза същите неща след срещата с Вучич, каквито каза след срещата с Тачи, така че Русия отива към признаване на независимостта на Косово. Силно се надяваме Косово да стане членка на ООН през тази година“, заяви Весели на пресконференция в Прищина.", "date": "2019.01.18", "title": "Глас от Косово: Русия ще признае нашата независимост!"}
{"url": "https://www.dnes.bg/obshtestvo/2019/01/18/romi-na-protest-v-briuksel-iskat-ostavka-na-karakachanov.399635", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългарски роми излязоха на протест в Брюксел с искане за оставката на военния министър Красимир Каракачанов. Днес те се събраха пред Европейския парламент в белгийската столица, за да изразят недоволството си от негативните изказвания на министъра на отбраната по адрес на ромската общност. \n\n\nПричината и този път е острият език използван по адрес на ромите. Исканията на протестиращите варират от отстраняване от власт на Каракачанов и евродепутата Ангел Джамбазки, до промяна в политиката относно интеграцията на ромите в страната. Организаторите са планирали и второ шествие в неделя в германския град Кобленц.\n                    \n                    \n                \r\nВоенният министър Красимир Каракачанов също коментира нарастващото недоволство и обвиненията, че умишлено подклажда етническо напрежение. Той обаче беше категоричен, че в случая няма място за политическа коректност. И добави, че проблем с ромския етнос в държавата има.\n\r\nНедоволството на общността избухна в понеделник. Това се случи след изказване на министъра на отбраната във връзка с нападението на двама роми над военнослужещ в пловдивското село Войводино. Командосът Валентин Димов беше пребит жестоко на 6 януари от двама млади роми. Причината за агресивните действия била забележка отправена от страната на Димов.\r\nИнцидентът предизвика масови протести от страна на българи и доведе до събарянето на незаконните постройки в ромската махала във Войводино.\n\r\n", "date": "2019.01.18", "title": "Роми на протест в Брюксел: Искат оставка на Каракачанов"}
{"url": "https://www.dnes.bg/zvezdi/2019/01/18/guinet-poltrou-vseki-den-se-chuvam-s-bivshiia-si-syprug.399550", "text": "Гуинет Полтроу и бившият ѝ съпруг, Крис Мартин, си говорят всеки ден. Това призна самата актриса пред списание \"ES\".\r\n\"Мисля, че успяхме наистина да останем семейство. Крис ми е много близък приятел. Виждам го всеки ден, говоря с него всеки ден. И разводът беше много труден, но мисля, че децата ни се справиха с това, така че се гордея с нас двамата. Спазихме обещанието си да поставим децата на първо място\".\r\nДвамата имат 14-годишна дъщеря Епъл и 12-годишен син Моузес.\r\n \r\nСкоро се разбра, че вокалистът на Coldplay дори присъствал на медения месец на Гуинет и новия ѝ съпруг - Брад Фалчък.\r\n \r\nАктрисата сподели, че се е насладила на \"много модерен\" меден месец в Малдивите заедно с децата си, Брад и Крис.\r\n \r\n", "date": "2019.01.18", "title": "Гуинет Полтроу: Всеки ден се чувам с бившия си съпруг!"}
{"url": "https://www.dnes.bg/notifikacii/2019/01/18/cenite-na-jilishtata-v-bylgariia-s-nai-slab-ryst-ot-2-g.399615", "text": "Цените на жилищата в България са нараснали с 6,3% през третото тримесечие на 2018 г., сочат данни на европейската статистическа служба Евростат.\n\r\nТова е най-слабият ръст от първото тримесечие на 2016 г., сочи справка в историческите данни на Евростат, но все пак е по-висок от средното повишение на цените на жилищата в ЕС през третото тримесечие - 4,3%. България е на 12-о място сред страните членки на Европейския съюз по ръст на цените между юли и септември на миналата година.\n\r\nДанните съответстват на тези на Националния статистически институт, който също обяви ръст на цените на жилищата у нас от 6,3% в периода между юли и септември.\n\r\nПовишението на цените на жилищата в България се забавя в сравнение с второто и първото тримесечие на миналата година, когато достигна съответно 7,5% и 7,1%.\n                \n                \r\nСпрямо второто тримесечие на 2018 г. цените на жилищата у нас са нараснали само с 0,8%, което е най-бавният темп на таква база от третото тримесечие на 2015 г., показват данните на Евростат.\n\r\nЦените на жилищата в еврозоната и в ЕС са нараснали с по 4,3% през третото тримесечие спрямо същия период на 2017 г. В сравнение с второто тримесечие на 2018 г. цените на жилищата в еврозоната са се увеличили с 1,6%, а в Европейския съюз – с 1,5%.\n\r\nНай-голям годишен ръст на цените на жилищата сред страните членки на съюза през третото тримесечие е регистриран в Словения (15,1%), Холандия (10,2%) и Ирландия (9,1%), а понижение на цените на годишна основа е отбелязано в Швеция (-2,1%) и Италия (-0,8%).\n\r\nСпрямо предходното тримесечие най-голям ръст на цените на жилищата е регистриран в Холандия (3,3%), Малта (3,1%) и Хърватия (2,8%), а понижение има в Италия (-0,8%), Румъния (-0,7%), Финландия (-0,4%), Словакия (-0,3%) и Унгария (-0,2%).\r\n", "date": "2019.01.18", "title": "Цените на жилищата в България с най-слаб ръст от 2 г."}
{"url": "https://www.dnes.bg/obshtestvo/2019/01/18/falshivi-vs-istinski-lekarstva-shte-ima-li-reshenie.399632", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПоловината аптеки в страната не са готови за включване в европейската система за верификация на лекарства. Това е тезата на фармацевтите в страната. \n\r\nТе са на мнение, че България е заявила готовност пред ЕК за включване в системата, а тя ще стане задължителна от 9 февруари.\n\r\n\"Датата е разписана в Директивата за фалшифицираните лекарства. След тази дата аптеките не би трябвало да могат да отпускат такива\", заяви в предаването \"Директно\" по телевизия Bulgaria ON AIR Георги Катинов.\n\r\nПо думите му системата за реекспорт има за цел да се увери, че пациентите ще се лекуват с истински лекарства. \n                    \n                    \n                \r\nСамата система за верифициране цели недопускането на фалшифи медикаменти в аптечните мрежи, но освен това ще се събират и данни за това колко и какви лекарства се продават във всяка държава. \n\r\nКатинов увери, че е напълно невъзможно цените на лекарствата по лекарско предписание да бъдат вдигнати, каквито са спекулациите.\r\n", "date": "2019.01.18", "title": "Фалшиви vs. истински лекарства: Ще има ли решение?"}
{"url": "https://www.dnes.bg/temida/2019/01/18/ostaviha-v-aresta-djigita-biagal-360-km-ot-policiiata.399631", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКазанлъшкият районен съд остави в ареста водача на пежото - беглец, който полицията в Стара Загора и Пловдив преследва близо 360 км. \n\nСрещу 29-годишния мъж има три обвинения. Бившият възпитаник на гимназията по ветеринарна медицина ще отговаря за хулиганство на пътя по време на управление на автомобил, неподчинение на полицейски служители и употреба на наркотици. \n\r\nОбвиняемият може да получи до 5 години затвор, уточни районният прокурор Таня Димитрова, която е наблюдаващ по делото. \n\r\nЕкшънът е започнал около 2.35 часа в четвъртък, когато сиво \"Пежо\" със старозагорска регистрация не спира за проверка на подаден сигнал от патрул на РУ- Стара Загора. По време на преследването караният от Станков автомобил е ударил патрулна кола в района на село Калояновец. \n                    \n                    \n                \r\nПоследва преследване на територията на областите Стара Загора и Пловдив, включително по магистрала \"Тракия\", пред автомобилът да бъде спрян с лента с шипове в района между селата Ягода и Ръжена.\n\r\nДвамата му спътници останаха за денонощие в ареста по Закона за МВР и ще бъдат свидетели по делото. И тримата са с адресна регистрация в старозагорското село Ракитница, но живеят и работят в Стара Загора.\n\r\nОпределението на Районен съд - Казанлък подлежи на обжалване пред Окръжен съд - Стара Загора.\r\nЕдин от полицаите, участвал в гонката на бегълци край Стара Загора, разказа подробности за случилото се пред Bulgariа ON AIR.\n\r\n\n\r\n ", "date": "2019.01.18", "title": "Оставиха в ареста джигита, бягал 360 км от полицията"}
{"url": "https://www.dnes.bg/zvezdi/2019/01/18/barak-obama-kym-mishel-ti-si-edinstvenata.399611", "text": "„Знаех това тогава и съм напълно убеден в това и днес – ти си единствена по рода си, Мишел Обама. Честит Рожден ден!“. Това написа Барак Обама по случай 55-ия рожден ден на съпругата му и публикува тяхна стара снимка в Twitter. \r\nБившата първа дама получи безброй поздравления на 17 януари, когато е родена. Сред известните личности, които ѝ честитиха, бяха Бионсе, Шонда Райс, Камала Харис, Рейчъл Рей и други.\r\n \r\n„Благодаря на всички за любовта за рождения ми ден. Аз също ви я връщам“, написа Мишел в Инстаграм и благодари на Барак, дъщерите и приятелите им за подкрепата.\r\n \r\n„На 50 и невероятна“. С тези думи Мишел Обама определя себе си преди 5 години. Дни преди рождения си ден, тя сподели пред списание „Parade“, че никога не е била по-уверена в себе си.\r\n \r\nМишел Обама продължава да обикаля САЩ, за да представя мемоарната си книга. След няколко месеца се очаква да излезе и тази на съпруга ѝ.\r\n \r\n\r\n ", "date": "2019.01.18", "title": "Барак Обама към Мишел: Ти си единствената!"}
{"url": "https://www.dnes.bg/stranata/2019/01/18/ranica-s-vzrivni-veshtestva-otkriha-vyv-vrachansko.399604", "text": "Полицейски служители са открили взривни вещества в къща в село Горно Пещене, съобщиха от МВР-Враца.\n\r\nПроверката в дома на 39-годишен мъж, криминално проявен и осъждан за кражби, е извършена рано тази сутрин.\r\nВ жилището в село Горно Пещене служителите на реда открили раница, в която имало 15 капсул детонатора /L-капсули/ с червен кабел по тях, пет капсул детонатора за огнепроводен шнур, един огнепроводен и един детониращ шнур, както и найлонов плик с надпис \"Амонит-6 с тегло два килограма\", съдържащ бяло прахообразно вещество.\r\nВзривните вещества са иззети. Мъжът е разпитан и задържан за 24 часа.\r\nПо случая е образувано бързо производство, уведомена е районната прокуратура.", "date": "2019.01.18", "title": "Раница с взривни вещества откриха във Врачанско"}
{"url": "https://www.dnes.bg/notifikacii/2019/01/18/50-godini-sled-palah-myj-se-samozapali-v-centyra-na-praga.399633", "text": "Мъж се самозапали на Вацлавския площад в Прага, където преди 50 години се самозапали студентът Ян Палах в знак на протест срещу съветската инвазия в Чехословакия, предадоха световните агенции. \nМъжът е получил 30 процента изгаряния по главата и ръцете, приет е в болница и е поставен в изкуствена кома.\r\nСпоред първоначална информация той е роден през 1964 г. Към 15 ч. той се полял със запалителна течност на площада и се е запалил. Минувачи успели да изгасят пламъците. Не се знае какви са били мотивите му.\r\nСпоред очевидец мъжът не спирал да си шепне нещо, сякаш изричал молитва. Според друг очевидец мъжът носел със себе си два плаката, единият с надписи на арабски, а другият - на латиница. Носел също християнски кръстове и високоговорител, от който се разнасяла, по думите на очевидеца, \"странна музика\", съобщава БТА.", "date": "2019.01.18", "title": "50 години след Палах: Мъж се самозапали в центъра на Прага"}
{"url": "https://www.dnes.bg/obshtestvo/2019/01/18/obshti-ideali-na-obshta-trapeza-30-g-ot-zakuskata-s-miteran.399598", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n20 януари 1989 г. Дванадесет интелектуалци сядат на една маса с тогавашния президент на Франция Франсоа Митеран. Никой от тях, обаче, не вкусва от блюдата. Вместо това пият кафе и си говорят за идеали, перестройка и свобода. Защото само няколко месеца след тази визита в България ще настъпи промяната.\r\nСрещата е известна като \"Закуска с Митеран\". В посолството на Франция в страната ни са поканени 12 души - интелектуалци и част от дисидентското движение в България. Сред тях са бъдещият президент Жельо Желев, поетесата Блага Димитрова и писателят-сатирик Радой Ралин.\r\nСписъкът на поканените е изготвен много внимателно както от френска, така и от българска страна. Поканите за закуската минават през зоркия поглед на Държавна сигурност.\r\n                    \n                    \n                \"Беше много голяма паника как да се облече баща ми. Тъй като той имаше един единствен костюм, който беше много изтъркан. Нямаше шлифер. Приятели дойдоха, не можем да се изложи все пак пред френския президент. Притесняваше се да не би да бъде арестуван по пътя, така че дойде един негов приятел, който го придружи до самото посолство\", обясни пред Bulgaria ON AIR дъщерята на президента Жельо Желев - Станка Желева.\r\nКогато Франсоа Митеран идва на посещение в България, тоталитарният режим на Тодор Живков изпада във все по-сериозна изолация заради Възродителния процес и охладняването на отношенията с Горбачов. Въпреки усилията на режима в страната, дисидентското движение продължава да набира все повече сили.\r\nБългарските медии премълчават за \"Закуската с Митеран\". За нея е съобщено единствено по западните радиостанции. Тя има голямо значение за развитието на българското дисидентско движение и зараждането на бъдещите \"демократични\" политически сили.\r\nВ закуската участват 12 интелектуалци. Такива, които са вярвали в социализма с човешко лице и такива, които са вярвали в човешкото лице без социализъм, спомня си Анжел Вагенщайн.\r\nОсвен с интелектуалците, Митеран се среща и със студенти в аудитория в Софийския университет.", "date": "2019.01.18", "title": "Общи идеали на обща трапеза... 30 г. от \"Закуската с Митеран\""}
{"url": "https://www.dnes.bg/usa/2019/01/18/ekscentrichno-nai-bezumnite-neshta-v-koito-viarva-donald-trymp.399588", "text": "Доналд Тръмп е ексцентричен човек, чиито убеждения понякога могат да бъдат крайно странни. Вижданията му за света са непоклатими, макар и понякога... грешни. Той е човек, който безкрайно много мрази акули, например, защото са \"гнусни\" и според Сторми Даниълс, се е заканил, че \"би давал пари за всякаква благотворителност, но ако става дума за акули, то би съдействал само на тази, която обещават да ги убият\".\n\r\nВъпреки че стана президент, вижданията на Тръмп така и не се промениха. А омразата му към акулите, не е най-странното нещо, което се върти в главата му.\r\nНай-високопоставеният човек в САЩ е дълбоко убеден, че е по-известен дори от Ейбрахам Линкълн. И дори цитира резултатите от \"анкета\", която бил видял: \"Знаете ли, току що излезе класация, която показва, че аз съм най-популярният човек в историята на републиканската партия. 92%. Побеждавам Линкълн. Победих нашият Честен Ейб\", хвали се Тръмп. Оказва се обаче, че подобна класация всъщност няма...\r\n                    \n                    \n                Президентът на САЩ също е убеден, че да си стиснеш ръцете с някого е зло. Той нарича иначе акта на уважение \"варварски\" и \"проклятие на американското общество\". Сигурно му е много трудно, след като почти всекидневно му се налага да стиска ръцете на кого ли не, включително и на Путин.\r\nНо дори това не е толкова странно, колкото факта, че Тръмп смята изтребителите F-35, които използват технологията \"Стелт\", която им помага да се крият от радарите, за напълно невидими. Очевидно президентът на САЩ не си е направил труда да провери в интернет характеристиките на самолета и отново в интервю категорично заявява: \"Той печели всеки път, защото на практика, врага не може да го види. Дори и да се намира точно до него – не го вижда\".\r\nМакар че е доказано, че вятърните генератори далеч не вредят на популацията на птици и смъртта на пернати, причинена от перките, Тръмп е убеден точно в обратното. Според него, вятърните генератори са убийци на не стотици, а на милиони птици, а заедно с това убиват и икономиката и финансите на много градчета.\r\nВаксините също влизат в списъка с неща, за които президентът на Америка не си е направил подходящо проучване в Google. По думите му, те не просто влошават здравето на децата, но и причиняват аутизъм.\r\n\"Взимате това красиво, малко бебе и спринцовка, която сякаш е предназначена за кон, не за дете. Има толкова много случаи, дори и на хора, които работят за мен. Преди няколко дни, двегодишно, прекрасно дете отиде да му сложат ваксина, а седмица след това го хвана ужасна треска. Разболя се наистина много... сега е аутист\".\r\nИ отново в разрез със стотици научни проучвания, които твърдят, че на човек му трябват поне 8 часа сън, за да е напълно здрав, Тръмп твърди, че прекаленото спане всъщност е нещо лошо. В книгата си \"Как да станеш милиардер\", той обяснява, че спи по 4 часа на ден и не може да се обясни, как другите бизнесмени, които спят по 10 часа, имат смелостта да се борят с него. На практика, това било невъзможно.\r\nНавярно недоспиването го е накарало да вярва, че ти трябва лична карта, за да си купиш кутия със... зърнена закуска.\r\nКрайно възмутен от факта, че в страната му няма адекватен закон за идентификация на гласуващите по време на избори, тъй като само няколко щата изискват лична карта в замяна на глас, тоя заявява пред The Daily Caller: \"Влизаш в магазина, купуваш си зърнена закуска и вече имат личната карта на гласоподавателя\".\r\nА макар че главната му платформа за контакт с определени хора е Twitter, в една от главите на книгата си: \"Как да станеш милиардер\", Тръмп отсича, че използването на email е за страхливци. \"Ако имаш да казваш нещо важно на някого, кажи му го в очите. Ако не можеш – вдигни телефона си и нека поне чуе гласът ти\", пише той. Дали си припомня тези редове всеки път, когато пуска поредния си туит?\r\nНе особено голям фен на зелената енергия, президентът на САЩ освен че е твърдо убеден, че перките на вятърните генератори убиват птици, вярва и, че енергоспестяващите крушки водят до рак.\r\n\"Бъдете внимателни, идиотите, които са ги измислили, не се интересуват от вас\", пише отново в профила си в Twitter вместо поне да се обади на тези \"идиоти\". Нищо чудно, че изтегли САЩ от Парижкото споразумение... Навярно то кара леда по полярните ни шапи да се топи с още по-голяма скорост.\r\nАко сте се чудили, дали Тръмп прекарва поне няколко минути във фитнеса, то отговорът на този въпрос е категорично не. Не защото не е спортна личност, очевидно доста харесва голф, но защото убежденията му и за това са крайно... различни от общоприетите. Или с две думи, държавният глава вярва, че човек е роден с ограничено количество енергия, точно като батерия. Упражненията не помагат с нищо – само я хабят и няма какво всъщност да я възстанови.\r\nСъщо така, от 2012 година насам, Тръмп живее със заблудата, че азбестът е можел да спаси Световния търговски център. Едва ли е щял да спре летящите към него терористи, защото ги е страх от рак на белия дроб, но поне щял да запази цялостта на сградата.\r\n\"Ако не бяхме заменили невероятно силния азбест, който забавя горенето с някакви боклуци, които не работят, двете кули може би никога нямаше да изгорят\", пише Тръмп влюбимия си Twitter.\r\nО, и навярно президентът не би се засмял на черния хумор с рака на белия дроб, защото... не вярва, че веществото, което е забранено навсякъде по света, е вредно за човека. Според него, тълпата е виновна за кампанията против азбеста и тя е принудила политиците да сменят вижданията си.\r\nСтана ни вече ясно, че Тръмп обича птиците. Поне се бори за техните права и срещу вятърните мелници. Научихме, че не харесва акули. Всъщност, пернатите явно се ползват с привилегия, защото президентът на САЩ далеч не харесва каквито и да било животни и най-вече кучета. Според него, да наречеш някого псе е най-голямата обида на света, защото четирикраките го \"отвращават\". Също като акулите.\r\nПоне вече знаем, защо Тръмп и Путин не се разбират особено добре. Дано някой ден обаче Тръмп ще преживее среса, който преживя горката Ангела Меркел, когато се запозна от първо лице с едно от кучетата на руския президент, предвид факта, че изпитва панически страх от косматите приятели.\r\nНо каквото и да си говорим за Тръмп, поне едно е ясно - света, в който живее, наистина не е скучно място.", "date": "2019.01.18", "title": "Ексцентрично: Най-безумните неща, в които вярва Доналд Тръмп"}
{"url": "https://www.dnes.bg/notifikacii/2019/01/18/cheren-den-v-sporta-napusnaha-ni-oshte-dvama-legendarni-treniori.399634", "text": "След като тази сутрин почина легендата на родния футбол Иван Вуцов, още 2 легендарни имена в българския спорт ни напуснаха само за ден.\r\nТъжна вест сполетя волейбола, след като почина бащата на треньора Радостин Стойчев - Светослав Стойчев. \n\r\nПрез 1991 година в Кайро (Египет) Светослав Стойчев извежда националния отбор по волейбол за младежи до световната титла, с което става първият български треньор в колективен спорт, извеждал роден национален отбор до първото място в света. \n\r\nСлед историческия триумф той е треньор на ЦСКА, Славия, работил е с юношески състави, а в последните години и като съветник на младите треньори. В състезателната си кариера е носил екипите на столичните Спартак и Локомотив, пернишките Миньор и Металург, Миньор (Бухово). \n                \n                \r\nОпелото на легендата Светослав Стойчев ще се състои на 20 януари (неделя) от 15.00 часа в църквата \"Св. Седмочисленици\" в София.\n\r\nСъщо днес почина и един от най-успешните български треньори по борба Филип Кривиралчев. Той си отиде на 86-годишна възраст. \n\r\nПочти 10 години (от 1967-а до 1976-а) той е старши треньор на националния отбор по класическа борба. През 1971 година неговите състезатели сътворяват фурор, като печелят първата в историята световна отборна титла на първенството на Националния стадион \"Васил Левски\" в София. А две години по-късно тимът става и европейски отборен шампион.\n Сред неговите възпитаници са плеяда от звездни имена - Боян Радев, Петър Киров, Георги Мърков, Александър Томов, Христо Трайков, Стефан Ангелов, Стоян Николов, Кирил Димитров, Стоян Апостолов, Борис Бутраков и много други. Под негово ръководство състезателите са донесли на България 82 медала от световни, европейски първенства и олимпийски игри. \n\r\nПоклонението ще бъде в неделя, 20 януари, от 13.00 часа в родния му град Копривщица. \n\r\nПоклон пред паметта им!", "date": "2019.01.18", "title": "Черен ден в спорта: Напуснаха ни още двама легендарни треньори"}
{"url": "https://www.dnes.bg/balkani/2019/01/18/borisov-turciia-vajen-syiuznik-i-za-nas-i-za-es.399587", "text": "\n\r\nПремиерът Бойко Борисов проведе среща с министъра на вътрешните работи на Турция Сюлейман Сойлу, който е на посещение в София, съобщиха от правителствената информационна служба.\r\nДвамата обсъдиха сътрудничеството в сферата на сигурността, ограничаване на миграционния натиск, борбата с контрабандата и организираната престъпност.\n\r\n\"За България, както и за ЕС, Турция е стратегически партньор – приятелска съседна държава, съюзник в НАТО и важен партньор в областта на сигурността и обществения ред. Стабилното и устойчиво развитие на двустранните отношения е приоритет на българската политика\", заяви министър-председателят Бойко Борисов. Той подчерта, че съвместната работа на двете страни в тази област ще допринесе за укрепването на доверието и ускоряването на информационния обмен.\n                    \n                    \n                \r\nПремиерът Борисов посочи, че страната ни е готова да разшири и активизира контактите с Турция на професионално ниво между отделните структури на двете министерства със сходни функции. \r\n\"Към момента успешните ни реализации са предимно по линия на наркотрафика и контрабандата на стоки. Бихме искали да развиваме проактивен обмен на информация по всички приоритетни линии\", заяви министър-председателят.\n\r\nТурският министър на вътрешните работи Сюлейман Сойлу посочи, че в момента регионът е изправен пред много предизвикателства. Той даде висока оценка на нивото на сътрудничество в областта на сигурността, което България и Турция са изградили.", "date": "2019.01.18", "title": "Борисов: Турция – важен съюзник и за нас, и за ЕС!"}
{"url": "https://www.dnes.bg/stranata/2019/01/18/igrachka-plachka-maloletni-troshat-novi-koli-v-avtoborsa.399584", "text": "\n\r\nМалолетни потрошиха 16 коли в автоборса в Шумен. Повредените автомобили са от висок клас и са производство след 2000 година. Сигналът за инцидента е получен тази сутрин в полицията, когато собствениците пристигнали на работа.\n\r\nНа място веднага са били насочени полицейски екип. Изяснено е, че са нанесени щети на 16 автомобила, различни марки и модели. Всеки е с различна степен на унищожаване и повреждане, пише \"\".\r\nНепълнолетните влезли в автоборсата през нощта. Намерили отворен джrип с ключове на таблото.\r\nЕдин от непълнолетните успял да подкара колата и движейки се напред-назад потрошил колите.\r\nЕксперти установяват на каква стойност са нанесените щети. Работата по изясняване на случая продължава.", "date": "2019.01.18", "title": "Играчка – плачка: Малолетни трошат нови коли в автоборса!?"}
{"url": "https://www.dnes.bg/stranata/2019/01/18/prebiti-na-svetofara-toi-s-razbita-glava-tia-bez-chetiri-zyba.399592", "text": "Млад мъж и приятелката му са били нападнати посред бял ден, докато чакат на светофар във Варна.\r\nИнцидентът е станал преди два дни, а за побоя двамата потърпевши алармираха във Facebook.\r\nПричината за жестокия побой се оказали неприлични жестове. Около 14:30 ч. на 16 януари Ивелин, приятелката му Катрин и още едно момиче спрели с автомобила си, за да заредят гориво на варненска бензиностанция. Тогава до тях спряла друга кола, в която се намирали четирима мъже.\r\nДокато Ивелин бил на касата, за да заплати за зареждането, мъжете от съседния автомобил започнали да отправят неприлични жестове към Катрин, на които тя отвърнала.\r\nИвелин се върнал в колата и потеглил, без да подозира каквото и да било. На първия светофар, обаче, двата автомобила се засекли. Едно от момчетата вътре подвикнал на пострадалия, а той избрал да не обърне внимание.\r\n                    \n                    \n                \"Каза ми: \"Слез да ти сваля очилата\". Не слязох, защото видях, че са четирима и нямаше смисъл да се бия с тях\", разказва Ивелин пред \"Дарик\".\r\nТогава се разиграло преследване, в което \"БМВ\"-то подгонило колата на пострадалите Ивелин и Катрин в просължение на няколко пресечки. Отново на бул. \"Васил Левски\", но вече близо до Регионалната здравна инспекция, Ивелин и Катрин са нападнати докато чакат на червен светофар.\r\nСтъклото на колата било счупено с метален бокс, а Ивелин бил издърпан извън автомобила. Биячите започнали да го налагат с юмруци и ритници, докато не изпаднал в безсъзнание. Катрин също е била ударена. Жената има избити 4 зъба.\r\nСлед побоя биячите се качили в колата си и потеглили. Очевидци бързо отправили сигнал до властите, а извършителите са били установени. Оказало се, че четирите момчета, които са на възраст между 20 и 30 години употребяват наркотици. Единият от нападателите бил охрана на бизнесмен.", "date": "2019.01.18", "title": "Пребити на светофара. Той с разбита глава, тя – без четири зъба"}
{"url": "https://www.dnes.bg/obshtestvo/2019/01/18/evrovotyt-test-za-stabilnostta-na-malkata-koaliciia.399581", "text": "Евроизборите ще бъдат индикатор за стабилността на малката  коалиция. Това заяви вицепремиерът и министър на отбраната Красимир  Каракачанов в Казанлък.\r\nКак партньорите ВМРО, Атака и НФСБ ще се явят на вота, трябва да решат до края на месеца. Според Каракачанов няма стабилност в малката коалиция, предаде \"Фокус\".\r\n\"Гласуваме за самолетите, две от партиите гласуват против с несериозни  аргументи\", каза той и допълни, че не е получил политическа подкрепа от  тях и за случая с бития командос във  Войводиново.\r\nПо думите му средствата за финансиране на ромската  интеграция през последните години не са дали необходимия ефект. Като  пример посочи 2013 г., когато е имало 380 непълнолетни майки, а през  2017 г. те са 3300. Според него България е разделена на две - едната част учи и  работи, а другата има само права, а не задължения.\r\n                    \n                    \n                Министърът заяви, че има  проблеми при охраната на военните обекти в  страната. Има изработена  концепция, която определя кои обекти да се  охраняват от фирмата на  Министерството на отбраната и кои от частна  фирма. Предишното решение за  охраната на общо дванадесетте обекта е  взето от Съвета на командването  на силите, посочи вицепремиерът.\r\nКаракачанов е в Казанлък по повод честването на 130 години от  сформирането на 23-ти пехотен Шипченски полк.\r\n \r\n \r\n ", "date": "2019.01.18", "title": "Евровотът – тест за стабилността на малката коалиция "}
{"url": "https://www.dnes.bg/stranata/2019/01/18/bolni-i-v-smoliansko-obiaviha-gripna-epidemiia.399607", "text": "Грипна епидемия е обявена днес на територията на област Смолян, съобщи д-р Мими Кубатева, директор на Регионалната здравна инспекция. \r\nНивото на заболеваемост от грип и остри респираторни заболявания е достигнало 253,91 на 10 000 души, което е над граничната стойност за епидемични показатели за региона.\r\nРешението за обявяване на грипна епидемия е на свикания днес Регионален щаб за борба с грипа и острите респираторни заболявания, след като са били отчетени повишени стойности на заболеваемост. \r\nНа РУО е издадено предписание за пускане на учениците в грипна ваканция от 21 до 23 януари. \r\nЗа лечебните заведения остават в сила предписаните през седмицата противоепидемични мерки, както и спиране на плановите операции.", "date": "2019.01.18", "title": "Болни и в Смолянско, обявиха грипна епидемия"}
{"url": "https://www.dnes.bg/obrazovanie/2019/01/18/grip-stud-v-465-uchilishta-i-gradini-v-stranata-ne-se-uchi.399586", "text": "В 465 училища и детски градини днес, 18 януари, са преустановени учебните занятия, съобщи Министерството на образованието и науката.\r\nНай-много училища не учат днес в Бургаска област - 137, в област Стара Загора - 120 училища, и в област Шумен - 65 училища. В област Ямбол от днес до 23 януари в 43 училища е обявена грипна ваканция. В 40 училища в област Перник и в 38 училища в област Варна не учат по предписание на РЗИ. В 18 училища в община Силистра също няма учебни занятия.\r\nВ едно училище в област Кърджали - Средното училище \"Никола Й. Вапцаров\" в село Бенковски, и в едно в област Пловдив - Основното училище \"Христо Ботев\" в село Поповица, също няма занятия. В София-град няма да учат само в 95-о Средно училище \"Проф. Иван Шишманов\" заради авария в отоплителната система. В детската градина \"Детелина\" в село Черно поле, Видинска област, продължава да няма занятия.\r\n                    \n                    \n                Удължена е грипната ваканция за учениците в област Бургас, реши на заседание днес в Бургас Регионалният щаб за борба с грип и остри респираторни заболявания. Училищата ще останат затворени на 21 и 22 януари. Основание за продължаване на грипната ваканция дава статистиката на заболелите, която показва значително увеличение спрямо предната седмица. Най-засегнати са децата от 0 до 4 години. Напливът на пациенти е голям в Белодробната и в педиатриите на останалите болници в Бургас. На 23 януари учениците трябва да влязат в класните стаи, но епидемията остава до следващия петък. 386 са заболелите през последните четири дни.\r\nПодобна е и ситуацията в Старозагорска област. Грипната ваканция в областта се удължава с още два дни - 21 и 22 януари, информира д-р Златина Нанева, директор на РЗИ в Стара Загора. \r\nЗаболяемостта от грип и остри респираторни заболявания през периода 14-17 януари е нараснала и се очаква да достигне стойности около 300 на 10 000 население. ", "date": "2019.01.18", "title": "Грип, студ: В 465 училища и градини в страната не се учи"}
{"url": "https://www.dnes.bg/notifikacii/2019/01/18/nap-smetna-haznata-gubi-1-mlrd-godishno-ot-ukriti-oboroti.399593", "text": "Държавната хазна губи  над един милиард  лева годишно заради укриване на обороти чрез фалшиви касови  бележки.\r\nТова каза говорителят на Националната агенция за  приходите  Росен Бъчваров пред БНР.\r\nПо думите му, ако компаниите започнат подготовка за   подмяна на касови апарати през януари, няма да имат проблем да изпълнят  изискването  на закона до края на март.\n\n\r\n\"Компаниите, които  имат намерение  да изпълнят законовото изискване, вече действат на ниво  смяна на фискални  устройства и актуализиране софтуери за управление на  продажбите. В  момента разговорът като че ли се води от типа по общо  теоретични причини да не  бъде изпълнено изискването на закона, а не е  по принцип изчислен на базата на  конкретен брой инсталации, търговски  обекти или софтуери за управление, които  са на продажбите, които трябва  да бъдат актуализирани\", коментира той.\r\n                \n                Бъчваров е категоричен, че няма причина  за удължаване на срока за подмяна на софтуера и фискалните устройства. \r\nПо-рано  от бизнеса предупредиха, че  икономиката е изправена пред колапс, ако  не бъде удължен срокът за подмяна на  касовите апарати.\r\nОт 1 април всяка  покупка трябва да бъде отразена до пет  минути в Националната агенция  за приходите по електронен път.\r\n \r\n ", "date": "2019.01.18", "title": "НАП сметна: Хазната губи 1 млрд. годишно от укрити обороти"}
{"url": "https://www.dnes.bg/cars/2019/01/18/razgrabiha-supersedana-na-cadilac-za-chasove.399597", "text": "През миналата есен концернът General Motors обяви плановете си за преструктуриране, като той е насочена към разработката и производството на електромобили, безпилотни коли, кросоувъри и пикапи. Жертви на промяната станаха сглобяваните в САЩ и Канада модели Chevrolet Volt, Cruze и Impala, Cadillac CT6 и XTS, както и Buick LaCrosse.\n\r\nПроизводството на всички тези модели ще бъде спряно през тази година, като в доста любопитна ситуация изпадна \"напомпаният\" седан Cadilac CT6 V-Sport. Неговото пускане на пазара беше обявено няколко месеца по-рано, но заради новия план производството му така и не стартира.\r\nВсе пак беше решено, че моделът ще се появи при дилърите на марката, но в крайно ограчичен тираж и под ново име -  Cadillac CT6-V. От седана ще бъдат произведени едва 275 бройки, които буквално бяха разграбени за часове, след като компанията започва да приема поръчки за модела.\n                    \n                    \n                \r\nНяма шанс тиражът на автомобила да бъде увеличен, тъй като производството на модела CT6 по план приключва през юни. Това означава, че и спортният седан ще си остане един от най-редките модели на американската марка за премиум-автомобили.\r\nВерсията Cadillac CT6-V е оборудвана с новия мотор Blackwing V8 с обем 4,2 литра. Той развива 557 к.с. и 850 Нм, като работи в комбинация с 10-степенна автоматична скоростна кутия. \"Напомпаният\" седан има шаси със завиваща задна ос, заден диференциал с повишено триене и модифицирано кормилно управление.\r\n", "date": "2019.01.18", "title": "Разграбиха суперседанa на Cadilac за часове"}
{"url": "https://www.dnes.bg/eu/2019/01/18/ne-si-ti-ako-ne-si-sys-selfi-snimkite-izkriviavat-spomenite.399567", "text": "Неразделна част от нещата, които човек носи със себе си, е неговият телефон. С новата технологична революция, която се опитва да внедри качеството на огромните фотоапарати в малките обективи на мобилните устройства, всеки може да се превърне във фотограф. Но не това е целта.\r\nПрез последните години, голяма част от обществото буквално се срасна с телефоните си. Не си отишъл на почивка, ако мемори картата ти не е задръстена с кадри на красиви изгреви, залези, сгради, кафенета и луксозни вечери.\r\nСякаш не си бил някъде, ако не си споделил поне един кадър в социалните мрежи.\r\nАко се опитаме да стигнем до Мона Лиза в Лувъра, то навярно първо трябва да се изправим срещу стена от смартфони, които заснемат шедьовъра на Леонардо и собствениците им, които си правят селфита, за да запомнят този момент.\r\n                    \n                    \n                \r\nПсихологическите изследвания върху този феномен все още са в зародиш, но Джулия Мазоти, професор по психология в университета в Хъл, разглежда влиянието на джобните камери върху спомените ни.\r\nВсъщност, правенето на снимки служи като хранилище за памет. Но това не е нищо ново – подобна функция изпълняват и писмените документи, до които всеки историк използва, за да проследи създаването на държави и миграцията на хората например.\r\nДнес обаче, залагаме прекалено много на \"облака\" и прекалено малко на паметта си. Дори най-личните ни преживявания са записани на телефоните ни. Да вземем например сватбата на най-добрия ни приятел. Все по-малко хора ще се опитат само с помощта на мозъка си да запомнят цялото събитие. Повечето биха заложили на това, да снимат всичко, а мобилното им устройство да съхрани момента завинаги. Вместо да запомним какво сме похапнали, просто проверяваме в галерията на телефона си въпросната дата.\r\nВсичко това обаче, според Джулия, има огромно влияние върху паметта ни. Докато правим снимки, се разсейваме и това, което се случва е, че така и не успяваме да запомним случилото се правилно. Ако някой ни попита, как сме си изкарали на въпросната сватба, ще усетим трудност да я пресъздадем с думи, без да потърсим помощ в кадрите на мобилното ни устройство.\r\nПаметта трябва да се упражнява всекидневно, за да се развива. Разчитайки на снимките обаче, ние правим обратното – тя закърнява. Разчитайки само на \"облака\" да съхранява спомените ни, за нас става все по-трудно да запомняме каквото и да било. Независимо дали са имена, дати или лекциите в университета.\r\nНо това изследване има и друга страна. Може би паметта ни не закърнява, а просто начина по който запомняме нещата еволюира. Става по-ефикасен от това, да разчитаме единствено и само на спомените си, които могат да бъдат манипулирани от други, а и от самите нас, и които избеляват с времето. Трудно бихме променили кадъра в телефона си, така че да ни показва нещо друго и има хиляди начини, той да остане завинаги и да не избелее или изчезне.\r\nСнимките могат да ни помогнат да запомним перфектно как някой е изглеждал или какъв е бил фона на дадената ситуация, но всъщност жертваме други спомени в името на това. Според едно от изследванията, благодарение на кадрите, сцените на събитията остават дълго в паметта ни, но... не бихме могли да си спомним какво е казал някой през това време.\r\nНо да документираш със снимки всеки един аспект от живота си е нож с две остриета. Според Джулия, всичко зависи от начина по който виждаме себе си, а той понякога не е напълно реален.\r\nПрекалено многото изображения на телефоните ни ни карат да запомним реалността по един \"поправен\" начин.\r\nТака, както ни се е искало да се е случило или изглеждало, вместо така, както наистина е станало. Този начин на запомняне наподобява детските спомени. За да си припомним нещо, което ни се е случило като деца, често разчитаме на снимки и на разказите на родителите си, но изградените в главата ни спомени, често обаче не са истински или се разминават с реалността.\r\nПроблем създават и селфитата. Те не са спонтанни, запечатващи изненадващ момент. Най-често са планирани, позите на хората не са естествени, а понякога дори тяхната персона е изкривена през собствената им призма. Те са това, което искаме да покажем на хората, а не това, което наистина сме. Ако искаме да запомним миналото, разчитайки само на снимки, които по един или друг начин са инсценирани, то това означава, че запомняме случилото се напълно грешно. Не както наистина е станало, а както сме искали хората да го видят.\r\nБумът на селфитата показва и още нещо – развитието на едно нарцистично общество.\r\nНо дори нашата естествена памет не е кой знае колко добра. Десетки изследвания показват, че и без помощта на снимки, хората имат навика да създават грешни спомени за определени събития и то, за да не изпаднат в конфликт в себе си. Ако някой ни мисли за прекалено мекошави например, може да се случи така, че създаваме неверни спомени, които да твърдят обратното – че някъде, някога сме били агресивни. Дори и това да не се е случило.\r\nПроблемите с това, че съвременното общество прекалява със снимките, не се изчерпват до тук. Кадрите ни правят по-трудно приспособими към промените в живота ни. Често се опитваме да поддържаме илюзията за нашата \"поправена\" персона във времена, когато личността ни е напълно различна от онази, преди години.\r\nВ момента, в който осъзнаем, че човекът от снимките вече не е това, което сме, може да изпаднем в дълбок конфликт на личността, а това да доведе до сериозни психически проблеми.\r\nИнтересно е да се погледне как технологиите променят начина, по който се държим и функционираме. Но запознати с рисковете, можем да сведем щетите до минимум. А те не са никак леки – спомените, закодирани в снимки, водят до закърняване на паметта и некомфортни несъответствия в паметта.\r\nА най-големият страх на съвременното общество? Нещо непоправимо да не се случи с ценните ни телефони, а заедно с тях, снимките ни да не изчезнат завинаги.\r\nЗа това, ако някога отидете в Лувъра или Уфици, или в Дисниленд, където и да е всъщност, направете усилие да запомните момента, без да правите снимка. За всеки случай, ако нещо се случи със скъпоценните ви кадри.", "date": "2019.01.18", "title": "Не си ти, ако не си със селфи! Снимките изкривяват спомените"}
{"url": "https://www.dnes.bg/temida/2019/01/18/ostaviha-v-aresta-jenata-ubila-sypruga-si-v-selo-trud.399630", "text": "Окръжен съд - Пловдив постанови мярка за неотклонение задържане под стража за 67-годишната жена, обвинена за убийството на 73-годишния й съпруг, извършено на 13 януари в село Труд, съобщиха от Съдебната палата.\r\nСъдът прие, че на обвиняемата е повдигнато обвинение за извършено тежко умишлено престъпление, за което Наказателният кодекс предвижда наказание \"лишаване от свобода\" от 10 до 20 години. \nОт събраните до момента доказателства, включително и дадените обяснения от обвиняемата, може да се направи обосновано предположение, че обвиняемата е виновна за убийството на съпруга си след скандал, свързан с друга жена.\r\nСпоред съда няма опасност сочената за убийца да се укрие, но съществува реална опасност при по-лека мярка от задържане тя да извърши престъпление по заличаване на уликите. \r\nОпределението подлежи на протест и обжалване пред Апелативен съд - Пловдив.", "date": "2019.01.18", "title": "Оставиха в ареста жената, убила съпруга си в село Труд"}
{"url": "https://www.dnes.bg/stranata/2019/01/18/vreme-e-za-sanirane-i-na-kyshti-s-evrofondove-no-i-samouchastie.399594", "text": "Стартира чаканото от мнозина нисколихвено кредитиране за енергийна ефективност на еднофамилните къщи. Фондовете за градско развитие обявиха, че набират проекти предложения в страната. \n\r\nЗа първи път след панелките и обществени сгради финансиране ще има и за къщи. Разликата е, че безвъзмездно получаване на пари няма да има. Без да обявяват конкретни лихвени проценти, и от двата фонда твърдят, че условията ще бъдат по-добри от стандартните потребителски кредити на банковите институции, пише \"Монитор\".\n\r\nЕвропейските пари идват от оперативна програма \"Региони в растеж\" (ОПРР), а се предоставят от \"Фонд за устойчиви градове\" (ФУГ), \"Регионален фонд за градско развитие\" (РФГР) и две банки.\n\n\n\n                    \n                    \n                \r\nВ Южна България ще се финансират собственици на жилища в сгради до 6 апартамента. Ще отпускат средства за изолация, смяна на дограми, климатични и технически инсталации, локално отопление, газоснабдяване, както и конструктивно укрепване. Включени ще бъдат и ремонт на покрив, стени, стълбищни клетки и площадки, коридори, асансьори и др., но в случай че се постигат енергийни спестявания за сградата от повече от 60%.\n\r\nВ кредита може да бъдат включени и обследвания за енергийна ефективност и конструктивни обследвания на сградите, инсталации за производство на енергия от възобновяеми източници, ако това е технически възможно и икономически целесъобразно, според критериите на \"Фонд за устойчиви градове\" (ФУГ) за регионите София и Южна България.\n\r\nЖилищните сгради трябва да са проектирани преди 1999 г.\n\r\nИнвестицията следва да постигне клас \"С\" за енергийно потребление. Проекти с основно обновяване могат да се финансират, когато се предвижда намаление на енергийното потребление с над 60%.\n\r\nСобственият принос на кандидата в проект за енергийна ефективност на еднофамилни жилищни сгради е минимум 15% от стойността на проекта. Допустимо е самоучастието да бъде намалено по преценка на ФУГ. Минималният срок за погасяване е една година, а максимумът е 15 години. Гратисният период за главницата по финансирането е 3 години.\n\r\nОбщата сума евросубсидия, която се очаква ще бъде отпусната, е 21 млн. лева. Около 2100 собственици на еднофамилни къщи в региона ще могат да станат по-ефективни в пестенето на енергия. Средствата ще се отпускат в офисите на \"Сосиете Женерал\".\n\r\nПроектните предложения ще бъдат разглеждани по реда на постъпването им до изчерпване на разполагаемия финансов ресурс, обявиха и от двата фонда. Крайният срок за инвестиране на средствата в одобрени за финансиране проекти е до края на 2023 г.", "date": "2019.01.18", "title": "Време е за саниране и на къщи. С еврофондове, но и самоучастие!"}
{"url": "https://www.dnes.bg/notifikacii/2019/01/18/krystiha-letishte-na-legendata-mohamed-ali.399620", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМеждународното летище в американския град Луисвил вече се казва Мохамед Али. Това е родният град на световната легендата на бокса, който почина през 2016-та година.\n\r\nМохамед Али живя в Луисвил до смъртта си. Властите в родния му град гласуваха в началото на седмицата да преименуват летището, като официално новината беше обявена в деня, в който боксьорът щеше да навърши 77 години – 17 януари.\r\nВдовицата на Али – Лони, заяви, че макар той да е бил \"гражданин на света“, никога не е забравил родния си град.\n\r\nМохамед Али почина на 74-годишна възраст през 2016 година. Легендата на бокса страдаше от Паркинсон години наред.\r\n                \n                Той ще бъде запомнен като един от най-великите спортисти в историята.\r\n ", "date": "2019.01.18", "title": "Кръстиха летище на легендата Мохамед Али"}
{"url": "https://www.dnes.bg/balkani/2019/01/18/rumynskoto-chudo-kak-se-izmyknaha-ot-vechnoto-posledno-miasto-v-es.399578", "text": "\r\nРумъния отдавна не е изоставаща страна в Европа. В Тимишоара германска фирма произвежда платки за свръхбърза обработка на данни, които се използват при автономните автомобили. Едва няколко фирми в света могат да го правят.\r\nИменно чуждите инвестиции в страната помагат за постигането на икономическия ръст на Румъния. В лицето на румънските работници чуждестранните инвеститори намират добре подготвени служители, които пък насреща получават достойно заплащане.\r\n                    \n                    \n                \"Мотивацията на \"Хереус\" да дойде в Румъния не беше на първо място евтината работна ръка. Мотивираха ни добре образованите инженери и и техници тук, в Тимишоара\", обяснява представител на германската компания пред \"\".\r\nТрайният стопански ръст на страната от 5% годишно обаче буди съмнение в някои румънски бизнесмени.\r\n\"Икономическият ръст е напълно изкуствен, защото е създаден от държавата чрез увеличаване на минималната работна заплата\", обяснява Андреа Крем.\r\nЗа нея икономиката страда от тези мерки. Натискът за румънските фирми е голям, защото те трябва да компенсират скока в ръста на заплатите.\r\n", "date": "2019.01.18", "title": "Румънското чудо: Как се измъкнаха от вечното последно място в ЕС?"}
{"url": "https://www.dnes.bg/usa/2019/01/18/mitata-na-trymp-shte-sa-kato-bumerang.399558", "text": "Главният изпълнителен директор на Cisco Systems Чък Робинс предупреди американските власти да не покачват митата върху китайските стоки, защото това ще е за сметка на американските иновации, пише Bloomberg.\r\nКомпаниите от САЩ ще платят цената за по-високите мита, харчейки по-малко за проучвания и разработки, които могат да доведат до технологични пробиви. Това е заявил Робинс по време на среща с представители на правителството по-рано този месец.\r\nЗа Bloomberg News той коментира, че е представлявал няколко големи технологични компании освен неговата - Hewlett Packard Enterprise, Dell Technologies и Juniper Networks.\r\n\"Ако се насочим към следващата вълна от мита, технологичните компании в САЩ ще трябва да се справят с това и да свият проучванията и развойната дейност, макар че това, което искат да направят, е да са водещи в иновациите\", коментира Робинс.  \r\n                    \n                    \n                ", "date": "2019.01.18", "title": "Митата на Тръмп ще са като бумеранг"}
{"url": "https://www.dnes.bg/akoshtete-vqrvaite/2019/01/18/8-te-neshta-koito-da-ne-pochistvate-s-ocet.399465", "text": "Оцетът е универсално средство за почистване в домакинството. Той е добър помощник в дезинфекцирането на различни повърхности без намесата на вредни химикали. С оцет обаче не могат да се почистват абсолютно всички повърхности. Ето някои от тях.\r\n\r\nОцетната киселина е доста силна и ако търкате с нея мраморните и гранитните плотове, рискувате да увредите емайлираната им повърхност. Вместо това е по-добре да използвате разтвор от 5-6 капки препарат за съдове, 7-10 капки спирт или силна алкохолна напитка, разтворени в чаша вода.\r\n\r\nОцетът поврежда лака, като оставя дървения участък грапав и с видоизменен цвят. Избягвайте употребата на оцет при почистването на дървени мебели. Използвайте специални препарати, предназначени да почистват и да не увреждат повърхността им.\r\n                    \n                    \n                \r\nАко подовата ви настилка в дома включва каменни или гранитни плочки, избягвайте почистването им с оцет, амоняк или лимонов сок. Тези продукти са силно киселинни и увреждат повърхностния слой на камъка, правейки го грапав, с посърнал цвят и нарушен емайл.\r\n", "date": "2019.01.18", "title": "8-те неща, които да не почиствате с... оцет"}
{"url": "https://www.dnes.bg/stranata/2019/01/18/gripna-vakanciia-i-v-pazardjishka-oblast-do-23-i.399561", "text": "Училищата в Пазарджишка област излизат в грипна ваканция от 21 до 23 януари включително. Това реши на днешното си заседание оперативният щаб за борба с грипа и острите респираторни заболявания.\n\r\nДетските градини в областта продължават работа, но при повишен епидемичен контрол.\r\nВ Пазарджишка област грипна епидемия бе обявена на 17 януари.\r\nДиректорът на Регионалното управление на образованието Валентина Кайтазова съобщи, че към днешна дата броят на отсъстващите ученици достига 30 на сто.\r\nПо време на заседанието стана ясно, че от изолираните проби на заболели са установени два щама на грипни вируси - \"Мичиган\" и \"Сингапур\".\r\nСледващото заседание на оперативния щаб е насрочено за 23 януари, за да се прецени дали да бъдат удължени грипната епидемия и ваканцията за учениците.", "date": "2019.01.18", "title": "Грипна ваканция и в Пазарджишка област – до 23-и"}
{"url": "https://www.dnes.bg/za-da-se-razbirame/2019/01/18/edin-myj-desetki-destinacii-i-nepoznati-v-edin-tanc.399554", "text": "Едно момче, хиляда непознати, една песен и един и същи танц, изтанцуван на едни от най-популярните туристически дестинации. Това е резултатът от една сбъдната мечта на влогърът Мат Брай.\r\nМладежът си поставя за цел да заснеме видео, в което танцува с общо 1000 души от цял свят на различни места по земното кълбо, а резултатът е положителен и наистина с впечатляващ мащаб.\r\nБрай се занимава с YouTube от близо 6 години. В неговият канал \"Проектът \"Един живот\", той показва как граби от живота с пълни шепи и се възползва от възможностите, които съдбата му предлага.\r\n\"Единствената цел на този канал е да накара хората да се наслаждават на единият живот, който ни е даден и да го живеят на максимум!\", пише младежът в своя профил в Patreon, където Брай набира средства за проекта си.\r\n                    \n                    \n                Влогърът използва и още една краудфъндинг кампания в друга платформа, с помощта на хората, решили да го подкрепят, успява да събере над 3 000 долара, с които да финансира пътуванията си.  \r\nПо време на мащабното видео 1000 души от различни държави по земното кълбо изпълняват една и съща хореография пред туристически забележителности като Лувъра в Париж, Операта в Сидни, Мачу Пикчу в Перу...\n\r\nРезултатът със сигурност носи усмивки и увереност, че няма невъзможни мечти.", "date": "2019.01.18", "title": "Един мъж, десетки дестинации и непознати в един танц?!"}
{"url": "https://www.dnes.bg/stranata/2019/01/18/myj-zagina-pri-pojar-trygnal-ot-pokriva-na-kooperaciia.399562", "text": "Възрастен мъж е загинал при пожар тази нощ в четириетажен жилищен блок в Русе.\r\nСигнал за инцидента е подаден около 2.40 часа. Огънят лумнал от покрива на кооперацията, намираща се на ул.\"Петко Каравелов\" в града. На място били изпратени четири екипа на противопожарната служба. От сградата били евакуирани петима души.\r\nПри гасенето на пожара в едно от таванските помещения бил открит загинал възрастен мъж, който по данни на живeeщите в блока е на 78 години.\r\nДруги трима души от кооперацията били откарани за преглед и оказване на медицинска помощ в Университетската болница \"Канев\" в Русе, предаде БТА.\r\nОт лечебното заведение съобщиха, че тримата - мъж и жена на по 64 години и 69-годишна жена, са получили обгазяване. Те са настанени в интензивното отделение.\r\n                    \n                    \n                При пожара са нанесени щети на покривната конструкция, на домашно имущество и на стени. Работата на огнеборците е продължила и тази сутрин.\r\nПредстоят допълнителни огледи от дежурна оперативна група на МВР. Причините за инцидента се изясняват.", "date": "2019.01.18", "title": "Мъж загина при пожар, тръгнал от покрива на кооперация"}
{"url": "https://www.dnes.bg/notifikacii/2019/01/18/po-malko-imoti-sme-kupuvali-v-kraia-na-2018-a.399549", "text": "Продажбите на имоти в големите градове и в цялата страна отбелязват годишен спад през четвъртото тримесечие на 2018 г., а понижението при ипотечното кредитиране е още по-осезаемо, сочат изчисления на Investor.bg на база данните на Агенцията по вписванията.\r\nВсе пак за цялата 2018 г. осъществените сделки с имоти в четирите водеща града в България растат, макар и минимално, спрямо 2017 г., като единственото изключение е Бургас. Ръст е отбелязан и при отпуснатите ипотечни кредити, като свиване е регистрирано само в столицата.\r\nВ София между октомври и декември 2018 г. са вписани 9106 продажби на имоти, което е спад с 3,2% спрямо четвъртото тримесечие на 2017 г.. Още по-чувствителен е спадът на отпуснатите ипотечни кредити (4714), които намаляват с 16,7% на годишна основа.\r\n                \n                Осъществените продажби в столицата през второто полугодие на 2018 г. също са по-малко с 1,4% спрямо същия период на 2017 г., а при ипотеките е отбелязан спад от 9,1%.\r\n За цялата 2018 г. в София са осъществени  28 232 продажби, като те задържат нивото си от 2017 г., отбелязвайки минимален ръст от 0,2%. Отпуснатите ипотечни кредити през миналата година са били 17 941, като намаляват с 1% спрямо 2017 г., сочат данните на Агенцията по вписванията.\r\n", "date": "2019.01.18", "title": "По-малко имоти сме купували в края на 2018-а"}
{"url": "https://www.dnes.bg/crime/2019/01/18/zadyrjaha-nelegalni-tiutiun-i-kamyni-za-nargile.399565", "text": "Митническа мобилна група задържа тютюн и камъни за наргиле без акцизен бандерол в търговски обект в Пловдив, съобщиха от митниците.\r\nВ понеделник униформените извършили проверка в склад – офис на фирма, занимаваща се с продажба на акцизни стоки и аксесоари за тях. При проверката, в съседна до склада гаражна клетка, са открити 1870 къса пурети с акцизен бандерол, съхранявани без издадено по установения ред разрешително за търговия с тютюневи изделия по ЗАДС.\r\nПроверката продължила в нает от фирмата павилион за бързо хранене, намиращ се в голям търговски център на територията на Пловдив. В помещението са открити  2015 кутии с надпис \"FG“ в разфасовки по 50 грама тревиста маса с различен цвят и аромат, предназначена за пушене с наргиле с общо количество 100,750 кг, както и 151 кутии  по 120 грама, съдържащи камъни за наргиле с марката \"BIGG ice rockz“. Кутиите с тютюн и камъни за наргиле са без български акцизен бандерол. \r\n                    \n                    \n                Тютюневите изделия са задържани. За липсата на разрешително за търговия с тютюневи изделия срещу собственика на фирмата е образувано административнонаказателно производство. По случая с откритите тютюн и камъни за наргиле без акцизен бандерол е образувано досъдебно производство по описа на Териториален отдел \"Митническо разследване и разузнаване -Тракийска“, което се провежда под надзора на Районна прокуратура Пловдив.", "date": "2019.01.18", "title": "Задържаха нелегални тютюн и камъни за наргиле"}
{"url": "https://www.dnes.bg/balkani/2019/01/18/pytnik-v-avtobusa-s-kukla-i-500-grama-hashish-v-neia.399551", "text": "Турските сили за сигурност иззеха половин килограм хашиш, скрит в кукла, при антинаркотична акция, извършена в северозападния окръг Зонгулдак, съобщи турската телевизия CNN Turk.\n\r\nОперацията на жандармерията е била предприета след получен сигнал, предава БТА.\r\nЖандармерийски екип е спрял за проверка пътнически автобус в град Деврек.\r\nПри претърсване на багажа на един от пътниците била открита кукла, в която бил скрит 500 грама хашиш. Пътникът е задържан.\r\nУстановено е, че хашишът трябвало да бъде пренесен от Истанбул до град Зонгулдак.", "date": "2019.01.18", "title": "Пътник в автобуса с кукла и ... 500 грама хашиш в нея"}
{"url": "https://www.dnes.bg/temida/2019/01/18/meizer-pred-vks-chuvstvam-se-kato-ptichka-po-koiato-streliat.399573", "text": "\"Чувствам се като птичка, по която стрелят с оръдие. Не съм виновна за смъртта на съпруга си. Не съм убила човек, не е възможно това да се случи\", проплака Анита Мейзер пред Върховния касационен съд. \r\nДелото за смъртта на съпруга й Николай Димов стигна до върховните магистрати, след като бе гледано от Варненския окръжен и Варненския апелативен съд.\r\nОт втората инстанция Мейзер получи 3 години затвор за причиняване на смърт по непредпазливост и за предлагане на подкуп на полицай.\n\n\n\n\n\r\nПред Върховния съд днес тя отново бе особено емоционална и пожела да сподели със съдиите някои свои размисли за състоянието си в момента.\r\n                    \n                    \n                \"Аз и детето ми се чудим къде да се скрием\", обясни тя, цитирана от . По повод на подкупа каза, че не е предлагала такъв, а когато полицаите й купили вода, тя дала 50 лв., за да си я плати. \r\n\"Аз съм благороден човек, но всичко се опорочи\", настоя Мейзер.\n\r\nНакрая на защитното си изказване тя се разплака и обясни, че е била много шашната след смъртта на съпруга си и кой каквото я накарал да каже, щяла да го каже. \r\nАнита Мейзер обясни, че не е възможно някой насила да сложи свински опашки на мъжа й.\r\nДимов почина при опит да се отвърже от свински опашки, с които тренирал за предстоящо състезание.\r\nПрокуратурата иска делото да бъде върнато за ново разглеждане и Мейзер да получи по-голямо наказание. Съдът ще реши окончателно до месец. \r\n ", "date": "2019.01.18", "title": "Мейзер пред ВКС: Чувствам се като птичка, по която стрелят..."}
{"url": "https://www.dnes.bg/akoshtete-vqrvaite/2019/01/18/rakyt-gotvi-devata-shah-hobitata-na-zodiite.399557", "text": "Всеки от нас има различен талант, едно нещо му се отдава повече от друго. Ето и кое е заниманието, което носи най-много удоволствие на различните зодиакални знаци. \r\n\r\nИмат нужда постоянно да действат, не търпят покоя. Обичат предизвикателства и състезания. Спортът е тяхната стихия - скално катерене, за да изпробват колко издържат, както и екипните игри - футбол, волейбол, баскетбол.\r\n \r\n\r\nУрановесени хора, които много държат на комфорта. Обичат физическата актвиност и обикновено стават едни от най-запалените фитнес маниаци. Някои Телци харесват и градинарството - успокоява ги.\r\n \r\n\r\nУчат бързо и обожават да общуват, любопитни са. Хоби им е да учат чужди езици, дори екзотични. Писането също им е страст.\r\n \r\n\r\nДомошари са, но обичат и да се разхождат в парка, когато времето е хубаво. Готвенето им е любимо занимание, с него радват и близките. И те се успокояват с градинарство, като Телците.\r\n \r\n", "date": "2019.01.18", "title": "Ракът – готви, Девата – шах: Хобитата на зодиите"}
{"url": "https://www.dnes.bg/sofia/2019/01/18/dans-i-mvr-sys-specakciia-zadyrjaha-20-dushi.399576", "text": "20 души са задържани при мащабни специакции на прокуратурата, ДАНС и МВР в цялата страна, съобщи .\n\r\nАкцията, която е подготвяна от няколко месеца, е свързана със заплаха за националната сигурност.\r\nВсе още не е ясно на колко от задържаните ще бъдат повдигнати обвинения.\r\n\r\n ", "date": "2019.01.18", "title": "ДАНС и МВР със спецакция – задържаха 20 души"}
{"url": "https://www.dnes.bg/eu/2019/01/18/bg-konsulstvata-na-ostrova-s-uvelichen-personal.399566", "text": "Броят на служителите в консулствата ни във Великобритания е увеличен, като целта е да съдействат бързо на българите на Острова след Brexit. Това съобщи външният министър Екатерина Захариева.\n\r\nТя допълни, че още пред есента на миналата година е изпратила писма до родните институции, за да анализират стратегиите си и да се готвят за сценарий, при който Великобритания си тръгва от ЕС без сделка.\r\nМинистерството на външните работи организира информационни дни в различни градове на Великобритания за българите, които живеят там.\r\nЦелта е да бъдат информирани максимално добре за регистрацията, която ще им се наложи да направят след Brexit, както и начините, по които да запазят работните си места.", "date": "2019.01.18", "title": "BG консулствата на Острова с увеличен персонал "}
{"url": "https://www.dnes.bg/eu/2019/01/18/vizi-knijki-novi-dokumenti-za-pytuvane-zaradi-brexit.399564", "text": "Европейските граждани ще се нуждаят от нови документи за пътуване до и от Великобритания, ако Обединеното кралство напусне ЕС на 29 март.\r\nВ случай, че договорените между Брюксел и Лондон правила за раздялата не влязат в сила и Великобритания излезе от ЕС без сделка, режимът на пътуване от двете страни на Ламанша ще се промени.\n\r\n\r\nЕвропейските граждани вече няма да могат да влизат в Обединеното кралство с лична карта, а ще се нуждаят от задграничен паспорт. Вероятността от визи също е значителна, тъй като Европейската комисия е предложила безвизов режим, ако Лондон въведе подобен към европейците. В момента въпросът не е уреден и ако това не бъде сторено до 29 март, визовият режим ще влезе в сила автоматично.\n\n\n\n\r\n                    \n                    \n                \r\nШофьорите трябва да уточнят режима на зелена карта със своите застрахователи и да проверят дали няма да се нуждаят от международна шофьорска книжка за Великобритания. Според сегашните правила у нас книжките от държави, които не са част от ЕС, са с валидност от до 1 г. и трябва да бъдат придружени от превод на съдържанието им на български език.\n\r\n\r\nНеобходимостта от допълнителна здравна застраховка трябва да бъде уточнена със застрахователя при планирано пътуване след напускането на Великобритания. Европейската здравна карта за спешни случаи няма да важи на територията на Обединеното кралство. Ще се промени и редът за възстановяване на заплатени суми за здравни услуги, но подробностите все още не са публикувани и е препоръчително все отделен случай да се изяснява със застрахователя и с доставчика на услугата - болница или медицински център.\n\r\n\r\nТелефонните разговори и интернет ще поскъпнат при ползването на българските мобилни оператори в Обединеното кралство и на британските в България, тъй като регулациите за роуминг ще престанат да действат за Великобритания. Същото ще важи и за ползването на дебитни карти, за които таксите при теглене също ще се увеличат.\n\r\n\r\nЕвропейската комисия е поискала от авиокомпаниите с преобладаваща европейска собственост, които изпълняват полети между Великобритания и летища в ЕС, да кандидатстват за допълнителни лицензи за кацане и излитане. До края на януари трябва да стане ясно кои превозвачи ще получат такива разрешителни, но въпреки това около датата на Brexit се очакват значителни закъснения и анулиране на полети и пътниците, закупили билети, трябва да проверят дали полетите им ще се осъществят. \n\r\nТранзитните пътници през британски летища трябва да предвидят повече време за паспортен контрол и регистрация на багаж, особено ако идват от Шенгенски държави.\n\r\nПравата за компенсиране и пренасочване при забавени или анулирани полети след 29 март ще важат само за дестинациите, започващи от европейска държава, но не и за тези от Великобритания.\n\r\nСъщото важи и за влаковите билети за “Евростар”, който изпълнява маршрути между Лондон и Париж, Брюксел и Амстердам.\n\r\nЗаради очакваните опашки в евротунела и на фериботите автобусните превози между Лондон и ЕС също ще бъдат засегнати от закъснения и анулиране.\n\r\n\r\nРежимът на пренос на храни, напитки и цигари ще се промени след 29 март. Внасянето и изнасянето на месо, сирене, кашкавал и производни животински продукти за лична консумация ще бъде забранено. Цигарите и алкохола ще поевтинеят заради отпадането на митническите такси, но количествата ще бъдат ограничени до 200 цигари, 1 л алкохол, 4 литра вино и 16 л бира.\n\r\n\r\nЕвропейската комисия посъветва правителствата на страните от ЕС да засилят подготовката за твърд Brexit, след като британският парламент отхвърли във вторник сделката за раздялата. Комисията е издала инструкции за бизнеса и гражданите в 88 области, където се очаква прекъсването на действието на европейското законодателство на територията на Обединеното кралство да се почувства най-силно. В четвъртък Франция задейства кризисния си план заради напускането. Други държави като Германия преценяват, че засега не е нужно да се задействат кризисни мерки. При поискване Брюксел е готов да предостави съвети на всяко правителство за най-неотложните промени, които трябва да се направят преди 29 март, за да се омекотят неудобствата и загубите за бизнеса и гражданите.\n\r\n\r\nСпоред официални данни най-голям дял в българския износ за Обединеното кралство има фармацевтичната индустрия. Експортът на пакетирани лекарства ще почувства в най-голяма степен променените правила за търговия с Великобритания след излизането й от ЕС.\r\nГоворител на председателя на Европейската комисия Жан-Клод Юнкер заяви, че очаква следващата седмица британския премиер Тереза Мей да обяви какъв подход ще избере след отхвърлянето на сделката за раздялата от парламента в Уестминстър. Освен твърдия Brexit, при който излизането ще стане автоматично чрез прекратяване действието на европейското законодателство на територията на Обединеното кралство, са възможни отлагане на напускането за допълнителни преговори, за което ще е необходимо единодушното съгласие на европейските държави и прекъсване на процедурата за излизане от ЕС. Брюксел смята, че договорените условия за напускане с преходен период от 2 г. все още са на масата и ще продължи ратификацията им в Европейския парламент.", "date": "2019.01.18", "title": "Визи, книжки... Нови документи за пътуване заради Brexit"}
{"url": "https://www.dnes.bg/notifikacii/2019/01/18/zadyrjaha-32-godishen-bludstval-s-maloletni-v-sofiia.399570", "text": "Софийската районна прокуратура задържа 32-годишен за извършени блудствени действия с непълнолетна.\r\nОт декември 2017 г. до средата на януари 2018 г. в София мъжът блудствал и изнасилил момиче, ненавършило 14-годишна възраст.\r\nОт началото на май 2017 г. до края на септември 2018 г. в столицата извършил блудствени действия отново с момиче, ненавършило 14-годишна възраст.\r\nВ хода на разследването са събрани достатъчно доказателства за престъпления, извършени по НК.\r\nПредвид изключително високата степен на обществена опасност на деянието, наблюдаващият прокурор е постановил задържане на обвиняемия за срок до 72 часа, след изтичането на който ще бъде изготвено искане за вземане спрямо него на мярка за неотклонение \"Задържане под стража\".", "date": "2019.01.18", "title": "Задържаха 32-годишен, блудствал с малолетни в София"}
{"url": "https://www.dnes.bg/stranata/2019/01/18/bez-nikakvi-pomoshti-ako-decata-ne-uchat-i-bsp-podhvanaha-romite.399563", "text": "И БСП подхвана въпроса с ромската интеграция и обвини управляващите, че не се справят с проблема.\r\nЗатова и от левицата призовават да се вземат конкретни действия и предлагат поправки в няколко закона.\n\n\r\nЧервените настояват за по-строги мерки за образованието на ромските деца и по-сериозни наказания за живеещите на семейни начала с непълнолетни.\r\n\"Последните седмици имаше случаи на криминални прояви, които отново поставиха на дневен ред въпроса за интеграцията на ромите. Очевидно е, че правителството на ГЕРБ и \"Обединени патриоти\" претърпяха провал\", отсече соцлидерката Корнелия Нинова.\r\nСпоред нея дългосрочно проблемът може да се реши само с образование. Затова от БСП предлагат да се преразгледа политиката на делегираните бюджети и да отпадне принципът \"парите следват ученика\".\r\n                    \n                    \n                \"Директори са принудени да водят по списък деца, които не ходят на училище, за да си спасят бюджета. Тази политика трябва да бъде променена\", настоя Нинова.\r\nЧервените предлагат и да се спират не само детските, а всички социалните помощи на семейства, чиито деца не ходят на училище до 16-годишна възраст.\r\nОт левицата искат и по-сериозни наказания за лица, които живеят на съпружески начала с непълнолетни лица, за да се ограничи тенденцията \"деца да раждат деца\".\r\n\"Време е да спрем да говорим и да пристъпим към действия, които са конкретни. Без излишни емоции, без натягане на напрежение, което може да прерасне в етнически конфликт. Призоваваме и другите парламентарни групи, ние като законодатели да си свършим работата\", заключи соцлидерката.", "date": "2019.01.18", "title": "Без никакви помощи, ако децата не учат! И БСП подхванаха ромите"}
{"url": "https://www.dnes.bg/temida/2019/01/18/specakciia-siriec-i-oshte-42-ma-spipani-za-terorizym.399579", "text": "Спецпрокуратура провежда разследване срещу група от чужди граждани за престъпления по Глава Първа от Наказателния кодекс (престъпления против Републиката). \n\r\nПри акция в цялата страна са задържани 43 души, като предмет на разследването е дейност на група чужди граждани по организиране и осъществяване на територията на страната ни на нерегламентирани парични преводи в и от страната в особено големи размери по т.нар. метод \"хавала\" в рамките на международна организирана престъпна група.\n\n\r\nПо искане на Специализираната прокуратура, Специализираният наказателен съд е издал 126 разрешения за извършване на претърсване и изземване – в 50 адреса на жилища и офиси и в 26 автомобила, както и обиски на 50 лица. \r\n                    \n                    \n                В хода на разследването са иззети са документи, пари 32 000 евро и др. вещи.\r\nЗадържани са 43-ма за срок до 24 часа, като в рамките на това задържане Спецпрокуратурата ще извърши анализ на събраните доказателства и ще прецени бъдещото процесуално качество на задържаните. \n\r\nУстановено е, че основният организатор на престъпната дейност – сирийски гражданин, пребиваващ в България, задържан в София, осъществявайки нерегламентирани „хавала“- преводи, е влязъл в контакт с лица, извършващи дейност по логистично подпомагане на международни терористични организации, както и с лица, за които има информация, че са свързани с финансиране на тероризъм и други видове престъпна дейност.", "date": "2019.01.18", "title": "Спецакция: Сириец и още 42-ма спипани за тероризъм"}
{"url": "https://www.dnes.bg/akoshtete-vqrvaite/2019/01/18/bulgar-bulga-ar-i-oshte-po-silno-se-udari-v-gyrdite-i-skochi-ot-korab.399569", "text": "\n\r\nОткъсът от Алековия \"Бай Ганьо\" е напълно измислен, макар и да е прекрасно олицетворение на българщината. Уви, подобна история, макар и с леко изменен сюжет, се разиграва на американски круизен кораб.\r\n                    \n                    \n                27-годишния Николай Найденов е българин, роден в Германия. Когато е едва 3-годишен, със семейството му се местят да живеят във Ванкувър, Вашингтон, а сега решава да скочи от 11-тия етаж на круизен кораб. За щастие опасната \"каскада\" не завършва по трагичен начин. Мъжът се отървава с леки охлузвания, които започва да усеща, едва след като ефектът от голямото количество алкохол, въвлечено в историята, започва да отминава.\r\nЗаради неразумната си постъпка Николай има забрана да се качва на круизни кораби на компанията Royal Caribbean и то до живот.\r\nОпасната каскада е запечатана във видеоклип, публикуван в Instagram профила на Николай. Камерата е в ръцете на негов приятел. На кадрите се вижда как 27-годишният българин се усмихва на камерата, а секунди по-късно полита надолу към водата. В друго видео се вижда как мъжът плува наоколо, а приятелят му е в тотален шок от случилото се.\r\nОчаквано, клипът става популярен в социалните мрежи, а постъпката е осъдена от по-разумните потребители.\r\nВ обяснението си, Николай посочва, че все още е бил под въздействието на алкохола, изпит предишната вечер, а когато най-накрая изтрезнял, изпитвал силни болки в гърба, които не го оставили да спи в продължение на няколко вечери.\r\nНиколай и приятелят му не се интересували какво ще стане след скока във водата. Единственото, което искали, било да направят невероятен видеоклип.\r\n \"И преди е скачал от подобни височини. Никога не ни е било грижа какви ще са последствията. Искахме хубаво видео, което да стане популярно\", разказва пред \"Дейли мейл\" приятелят на 27-годишния мъж.\r\n\"Идеята беше да накарам приятелите ми да се посмеят малко. После щях да се върна на кораба и да си продължа ваканцията\", разказва самият Николай.\r\nНе се случва обаче точно така. Минути след като Николай скочил във водата, екип от круизния кораб го върнал обратно на борда с помощта на малка лодка. Българинът бил помолен да събере незабавно багажа си и да напусне круиза. ", "date": "2019.01.18", "title": "Булгар! Булга-ар! – и още по-силно се удари в гърдите... И скочи от кораб"}
{"url": "https://www.dnes.bg/rusia/2019/01/18/ruskite-vlasti-vzrivyt-v-magnitogorsk-ne-e-delo-na-id.399571", "text": "Руските власти опровергаха съобщенията, че причина за експлозията в уралския град Магнитогорск на 31 декември, убила 39 души и разрушила жилищен блок, е резултат от терористична атака, предаде Асошиейтед прес.\n\n\n\r\nОскъдната официална информация и инцидент, свързан със сигурността на следващия ден, подхраниха спекулациите, че експлозията е била целенасочена бомбена атака.\r\nЕлектронният вестник на \"Ислямска държава\" \"Ал Набаа\" съобщи във вчерашния си брой, че групировката поема отговорност за експлозията в Магнитогорск и посочи, че тя не го е направила по-рано от съображения за сигурност.\r\nРуският Следствен комитет днес отхвърли тези твърдения и заяви, че изтичане на газ е най-вероятна причина за взрива.\r\nСледователите съобщиха, че на мястото не са открили следи от експлозиви. \r\n/БТА/\r\n ", "date": "2019.01.18", "title": "Руските власти: Взривът в Магнитогорск не е дело на ИД"}
{"url": "https://www.dnes.bg/eu/2019/01/18/bylgariia-sred-stranite-s-nai-malko-lichni-lekari-v-es.399525", "text": "България е сред страните с най-нисък дял на общопрактикуващи лекари на 100 000 жители сред страните в ЕС, показват данни от анализ на Евростат за броя на първичните изпълнители на медицинска помощ в страните на ЕС през 2017 г.\n\r\nНа 100 хиляди българи се падат 64 общопрактикуващи лекари, като зад нас по този показател е само Гърция с брой на ОПЛ от 42 - на 100 000 жители.\n\r\nОбщият брой на общопрактикуващите лекари у нас е около 4 500, като те съставляват 15 на сто от броя на всички лекари в страната, който е около 30 000, според данни на НСИ.\n\r\nНай-висок дял общопрактикуващи лекари на 100 хиляди души у нас има в областите Плевен - 89, Видин - 86, Монтана - 82, Добрич - 76.\n                    \n                    \n                \r\nНай-ниска е осигуреността с ОПЛ в Кърджали - 40 на 100 хиляди, Разград - 47 и Търговище - 50 ОПЛ на 100 хиляди.\n\r\nЗа столицата София броят на общопрактикуващите лекари е 60 на 100 хиляди.\n\r\nСпоред здравни експерти общопрактикуващият лекар изпълнява изключително важни функции в първичното здравеопазване - осъществява профилактична дейност, диагностицира, лекува и проследява повечето от най-разпространените хронични заболявания, диагностицира и лекува повечето от масовите остри заболявания, взима решения за нуждите от допълнителни изследвания, консултации, хоспитализации и т.н., пише БТА.\n\r\nКато цяло броят на практикуващите лекари в ЕС е бил близо 1,8 милиона, като от тях 50 на сто са били мъже и съответно 50 процента - жени. Отчита се и значително нарастване на възрастта на здравния персонал в ЕС за 10-годишен период: през 2007 лекарите на възраст над 55 години са били 27 на сто, докато през 2017 г. този процент е нараснал до 38 от общия им брой, според Евростат.\n\r\nБроят на общопрактикуващите лекари обаче се различава значително в различните държави-членки на Европейския съюз - най-голям е техният дял в Португалия - 253 ОПЛ на 100 хиляди души население, отчита Евростат.\n\r\nОсвен Португалия в Топ 5 на страните с най-висок дял ОПЛ на 100 хиляди влизат още: Ирландия - 179, Австрия - 159, Холандия - 157 и Франция - 153 ОПЛ на 100 хиляди жители.\n\r\nНай-ниска е осигуреността с лични лекари в следните 5 страни - Гърция - 42 на 100 000, България - 64, Словения - 68, Латвия - 72 и Испания - 75 ОПЛ на 100 хиляди души.\n\r\nПри останалите ни съседи осигуреността с ОПЛ е както следва - Македония - 100, Сърбия - 85, Румъния - 77 и Турция - 59 общопрактикуващи лекари на 100 хиляди души население, според Евростат. \n\r\n ", "date": "2019.01.18", "title": "България сред страните с най-малко лични лекари в ЕС"}
{"url": "https://www.dnes.bg/index/2019/01/18/receptata-dnes-sochna-baklava-ot-djeimi-olivyr.399425", "text": ":\r\n125 г разтопено масло плюс допълнително за намазване\r\n200 г счукани орехи\r\n200 г счукан шамфъстък\r\n75 г кафява захар\r\n1 чаена лъжичка канела\r\n150 г бяла захар\r\n2 яйца\r\n270 г точени кори\r\n75 мл течен мед\r\nсокът на половин лимон\r\n \r\n:\r\n \r\nЗагрейте фурната на 180 градуса и намаслете тава за печене с размери 30 на 18 см. В купа смесете ядките, канелата, кафявата захар и 50 г от бялата захар. Добавете яйцата, 100 г разтопено масло и разбъркайте добре. Затоплете и останалото масло, за да намажете с него и корите.\r\n \r\nСложете на дъното на тавичката една кора и оставете краищата й да излизат извън тавата. След това я намажете с масло. Наредете отгоре останалите кори, като мажете всяка една с масло и оставяте краищата им да висят извън тавата. Още веднъж разбъркайте плънката и я изсипете върху последната кора.\r\n \r\nСгънете висящите краища на корите към центъра, така че да се получи неравна повърхност. Не се старайте да покриете напълно плънката, защото идеята е част от нея да се вижда. Печете докато баклавата стане хрупкава (около 45 минути може и по-малко, зависи от фурната).\r\n \r\nПрез това време в тенджера сложете меда, останалата бяла захар, лимоновия сок и 100 мл вода. Оставете сместа да заври и на бавен огън варете около 5-10 минути. Свалете тенджерата от котлона и оставете да изстине. Извадете баклавата от фурната и я залейте със сиропа. Когато изстине напълно, поръсете с шамфъстък и сервирайте.\r\n\r\n\r\n ", "date": "2019.01.18", "title": "Рецептата Dnes: Сочна баклава от Джейми Оливър "}
{"url": "https://www.dnes.bg/notifikacii/2019/01/18/atentat-s-80-kg-eksploziv-v-policeiska-akademiia-v-kolumbiia.399526", "text": "При атентат с кола бомба в полицейска академия в колумбийската столица Богота са загинали 21 души, а ранените са 68, предаде Франс прес, като цитира информация от министерството на отбраната. Не е ясно колко от загиналите са полицаи.\n\r\nТова е нападението с най-много жертви от 2003 г. насам. Левите бунтовници от Армията за национално освобождение засилват нападенията си срещу полицейски обекти в Колумбия, отбелязва АФП, цитирана от БТА.\n\r\nДесният президент Иван Дуке осъди атаката, определяйки я като терористичен акт.\n\r\nПредполагаемият извършител на нападението беше идентифициран като Хосе Алдемар Рохас Родригес. Той е влязъл в района на академията към 9:30 ч. (14:30 по Гринуич), шофирайки сива камионетка с 80 кг мощен експлозив, съобщава главният прокурор Нестор Умберто Мартинес.\r\n                \n                57-годишният Родригес е бил свързан с лявата бунтовническа групировка Армия за национално освобождение. Той е страдал от нелечима болест и терористите са му платили да извърши нападението, пише ТАСС.\n\r\nПо всичко личи, че извършителят е загинал при нападението, но властите още не са потвърдили това. Те не уточняват и дали той е бил свързан с някоя от незаконните въоръжени групировки, действащи в страната. Много от тях се занимават с трафик на наркотици.\n\r\nПрезидентът Дуке засили борбата срещу наркотиците и Армията за национално освобождение след идването си на власт, припомня АФП. \r\n ", "date": "2019.01.18", "title": "Атентат с 80 кг експлозив в полицейска академия в Колумбия"}
{"url": "https://www.dnes.bg/video-prognoza/2019/01/18/izprashtame-sedmicata-sys-slynce-no-sledobed-idvat-oblaci.399527", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТази сутрин температурите в страна са доста разнообразни - от -15 в Западна България до положителните 1-2 градуса по Черноморието. През деня температурите на запад ще останат доста ниски.\n\r\n\"Денят ще започне със слънце в цялата страна, но по обяд облаците ще започнат да стават все повече и следобед ще покрият почти цялата страна. Все пак валежи се очакват на много малко места и те ще бъдат краткотрайни\", обясни синоптикът на  Симеон Матев в \"България сутрин\".\n\r\nВятърът отслабва и в низините и ниските части ще се образува мъгла. В същото време в градовете качеството на въздуха ще се влоши.\n                \n                \r\nВ петък преди обяд ще е слънчево, но от запад ще започне увеличение на облачността. Тя ще е средна и висока и до края на денонощието ще обхване почти цялата страна. Валежи обаче не се очакват.\n\r\nВятърът ще е слаб, в югоизточните и планински райони - до умерен от югозапад. Остава сравнително топло, с максимални температури между 6 и 11 градуса.\n\r\nПрез почивните дни вятърът по-често ще бъде югоизточен и в по-голямата част от страната ще се задържи топло за периода. Ще преобладава обаче облачно време.\n\r\nВ събота вероятността за валежи е малка. В неделя на места ще превали, предимно слаб дъжд, в планините над 1000-1200 м – слаб сняг. В събота вятърът за кратко ще стане северозападен и в северозападните райони температурите слабо ще се понижат, като там дъждът в неделя.\r\n ", "date": "2019.01.18", "title": "Изпращаме седмицата със слънце, но следобед идват облаци"}
{"url": "https://www.dnes.bg/cars/2019/01/18/s-do-30-km-ch-v-grada-ptp-na-zavoi-bez-knijka-efektyt.399501", "text": "При катастрофи на завой виновният шофьор да губи книжката си. И да си я връща след проверовъчен изпит, който да докаже, че е научил правилата за движение в завой.\n\r\nТова гласи една от мерките за намаляване на жертвите от катастрофи у нас, които вътрешният министър Младен Маринов предлага за обсъждане. Идеите са част от визията \"Нула жертви\", която правителството одобри миналата есен, пише \n\r\nЗавоите са едни от най-опасните места по пътищата в България, мотивира Маринов по-строгите наказания за такива катастрофи. В периода 2011-2017 г. на завои са загинали 1156 души, а са ранени 10 917, като всяка четвърта жертва е именно при инцидент в завой.\r\n                    \n                    \n                Шокиращо е, че 49% от жертвите на катастрофа в завой са при т.нар. единични произшествия, което е всъщност изпускане на завоя и изхвърчане на автомобила от пътя. 39% от жертвите пък са при челен удар заради изпреварване в завой.\n\r\nСпоред мотивите на МВР данните показвали незнание и неумение за шофиране в завои. Вместо досегашните 90 км/час скоростта на първокласните пътища да бъде 80, гласи друга идея. \n\r\nНамаляването на скоростта по първокласните шосета от 90 на 80 км/ч е аргументирано в документа с факта, че свалянето на скоростта само с 1 км намалява с 3% катастрофите и с 4-5% жертвите. Младен Маринов дава пример с Франция, където такава мярка е въведена по първокласните двулентови пътища миналата година и вече дава резултат.\n\r\nМаксималните наказания за превишена скорост да се налагат не при превишение над 50 км/ч, а при над 40 км/ч, е друго от предложенията на вътрешния министър. Идеята в този случай е наказанието да бъде унифицирано, а да не зависи от това дали нарушението е в населено място, или извън него.\n\r\nПри тези големи надвишения на максималната разрешена скорост се предлага отнемане на книжката за месец, снемане на регистрацията на автомобила за още толкова, отнемане на 13 контролни точки и глоба от 1000 лв. За всякакво нарушение на правилата за движение, когато в колата се возят хора, да се отнемат 15 точки, за да се намали смъртността сред пътниците, предлага още шефът на МВР.\r\nНаказанието през почивните дни пък задължително трябвало да включва отнемане на 10 точки от талона на шофьора. Мотивът е, че през уикендите смъртността на пътя е с 20% по-висока.\n\r\nВ сряда правителството одобри част от мерките в плана, които да бъдат приложени още през тази година. Те обаче са насочени главно към обезопасяване на пътищата, а мерките за дисциплиниране на шофьорите са оставени за следващ етап.\r\nЩе бъде променена системата на обучение на новите шофьори, предвижда решението на министрите от вчера. Това е една от най-спешните задачи и министерствата на образованието и това на транспорта имат срок до края на март да представят предложението си за нова програма за обучение.\n\r\nУвеличение на часовете за кормуване ще бъде заложено със сигурност в нея. В момента задължителните часове по кормуване са 31, а трябва да станат поне 50, пише към тази мярка в документа за предварително съгласуване на вътрешния министър.\n\r\nДо лятото на тази година трябва да има национална програма, която да успокоява движението при навлизане на пътя в населено място, предвижда друга от одобрените от правителството мерки. Мярката ще важи за населените места, през които движението минава транзитно. За входовете им се препоръчва поставянето на острови или кръгови движения, които да убият скоростта.\n\r\nДо лятото пък МВР и МРРБ трябва да предоставят чрез закон права на общините да определят специфични правила за пътното движение на тяхна територия. Това ще даде възможност на общините да въвеждат ограничение от 30 км/ч по улиците вместо сегашните 50. Местните власти така ще са и по-свободни да променят дизайна на пешеходните пътеки с острови или “спящи полицаи”.\n\r\nПредвидено е също общините да имат правото да контролират спазването на Закона за движение по пътищата на тяхна територия. Тази мярка трябва да им даде възможност да ползват сегашното си видеонаблюдение за налагане на глоби на пътни нарушители, както искат кметовете на големите градове.\n\r\nМВР, МРРБ, здравното и транспортното министерство трябва да създадат координационен център, който ще командва пътното движение при кризисни ситуации. Той ще следи за задръствания и големи катастрофи и ще пренасочва движението на останалите автомобили. Центърът ще поема управлението на трафика и при силни снеговалежи, които налагат затваряне на пътища, за да бъдат почистени.\n\r\nДо ноември МРРБ трябва да внесе програма за обезопасяване на пътищата срещу челни удари. А до лятото трябва да е в сила задължителното одитиране на безопасността на шосетата.", "date": "2019.01.18", "title": "С до 30 км/ч в града, ПТП на завой – без книжка! Ефектът?"}
{"url": "https://www.dnes.bg/stranata/2019/01/18/beli-sivi-kafiavi-selo-cerovo-magareshkiiat-rai.399528", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМагаретата у нас са на изчезване, алармират специалистите.\r\nВ благоевградското село Цeрово обаче магаре има във всяка къща, а хората там далеч не са убедени, че тези животни са дефицитни, разказва .\n\r\nБели, сиви, кафяви... Както при хората, разказват жителите на Церово, така и при магаретата най-важно е възпитанието.\r\nИ макар Церово да е магарешкият рай у нас, от Брюксел се загрижиха за популацията им и предвиждат субсидиране на отглеждането и разплода им.", "date": "2019.01.18", "title": "Бели, сиви, кафяви... село Церово – магарешкият рай!"}
{"url": "https://www.dnes.bg/health/2019/01/18/6-polzi-za-zdraveto-ot-konsumaciiata-na-izvara.399464", "text": "Ако търсите лек продукт, който да добавите към ежедневното меню, да приготвяте вкусни и здравословни рецепти с него, защо това да не бъде изварата. Този млечен продукт може да бъде закупен в различни форми, в зависимост от съдържанието на мляко и мазнини в него.\r\nИзварата е богата на протеини, цинк, желязо, калий, мастни киселини. Консумацията ѝ намалява риска от мускулни крампи, но не само. Вижте няколко ползи за здравето и защо е добре да я направите част от менюто си.\r\n\r\nИзварата съдържа добри количества калций и витамин D, за които се смята, че намаляват риска от развитието на рак на гърдата. Според дългогодишно американско проучване, жените в пременопауза, които поддържат добри нива на калций и витамин D са с по-нисък риск от рак на гърдата.\r\n                    \n                    \n                \r\nМенюто на бременната трябва да е разнообразно и да ѝ осигурява важни хранителни елементи. Изварата е една от най-полезните храни за бъдещата майка и развиващото се бебе, защото съдържа фосфор, който е важен за укрепването и развитието на костите.\r\n", "date": "2019.01.18", "title": "6 ползи за здравето от консумацията на извара"}
{"url": "https://www.dnes.bg/sofia/2019/01/18/hora-ulici-grobishta-nakyde-i-kak-shte-se-razviva-sofiia.399512", "text": "Общият устройствен план обединява градоустройствените инструменти, които определят и насочват развитието на средата и има значителен ефект върху качеството на живот, икономическата активност, мобилността, екологичното състояние, използването на ресурсите и много други аспекти от градския живот. \n\r\n10 години след приемането и повече от 20 години след началото на работата по действащия план социалната, политическа, икономическа и технологична трансформации налагат преосмислянето и осъвременяването на установени практики, свързани с планирането на средата и процесите, протичащи в нея. \n\r\nЗа управлението на града днес е важно включването на много повече заинтересовани страни в диалог, а информацията и технологиите, с които разполагаме, добавят нови възможности към процеса на вземането на информирани решения. \n\n\n\n                    \n                    \n                \r\nВ рамките на широк обществен форум бяха дискутирани възможностите за изменение на Общия устройствен план (ОУП) на Столична община.\n\r\n\"Начинът, по който стартирахме работата по изменението на този план сме тръгнали с една тема, която смело нарекохме Визия за София в един по-далечен хоризонт - 2050 година. Това ангажира много експерти и млади хора, възъличайки огромен брой хора, които не изразяват еднозначни мнения\", заяви главният архитект на столицата Здравко Здравков. \n\r\nПо думите му част от проблемите са свързани с развитието на наземния транспорт, а предстоят и промени в трасето на \"Метрополитен\", което въвлича цялата схема с градския транспорт. \n\r\nПроблемите свързани с гробищните паркове, проблеми с основната улична мрежа и други трябва да бъдат внимтелно разгледани. \n\r\n\"Предстои доста тежка задача и съм убеден, че този консервативен инструмент наречен общ устройствен план трябва да бъде променен, но точно там където има наличие за необходимост. Един план, който работи и не дава възмжности да бъде претоварван е добър план. Как ще бъде променен, ще покаже бъдещата ни работа\".\n\r\nЛилия Христова, която е обществен посредник на Столичната община заяви, че тази тема е изключително многоаспектна. \n\r\n\"Всекидневието на софиянци едва ли е ангажирано с устройствения план на града, а по-скоро с този в техния квартал и сграда. Затова такива дискусии трябва да се проведат на места, отдалечени от центъра на София, за да бъдат привлечени хора в разговора от 32-те кметства на терторията на общината. Всички те имат право на информация за процеса на тези изменения. Много е важно тя да бъде представена на разбираем за общността език\", обясни тя. \n\r\nСпоред нея друга добра форма е провеждането на целенасочени и тематични изследвания с участието на различни заинтересовани страни, а специфичната дейност на устройственото планиране е доста малка част от работата на експертите в Общината. \n\r\nПо предоставената от нея статитстика, много малък процент от жалбите са свързани с устройствено планиране. През 2014 година от 185 жалби, 25 са свързани с ОУП. През 2015 година те са 20 от 205, през 2016 година - 33 от 224 , през 2017 г. 32 от 170. Изненадващо за миналата година техния брой е 112 от 232 – почти половината. \n\r\nИ допълни: \"Въпреки провеждането на обществените обсъждания често хората остават с усещане с непрозрачност и липса на обратна връзка. С цел да привлечем обществеността във взимането на решение ще приемем нова наредба за обществени консултации и обсъждания\". \n\r\nПо думите ѝ дори при стриктното спазване на изискванията може да се подори конфликт, а противопоставянето е естествнео явление. \"Конфликтът е носител на енергия и основа на промяната. Енергията трябва да се използва за неговото преодоляване. За бъдещия облик на София и изменението на устройствения план ще възникнат спорове. Затова ще поставим знак на равенство между организаторите и обществените страни\". \n\r\nТя уточни, че фокусът трябва да бъде върху общите интереси, а не в различните позиции. \n\r\nАнализаторът Първан Симеонов пък заяви, че постигането на консенсус при изменението на ОУП е сложна работа. \n\r\n\"Аз съм скептичен. Не може да се надяваме на консенсус, трябва да се надяваме на силно авторство, силна отговорност\", обяви той.", "date": "2019.01.18", "title": "Хора, улици... гробища. Накъде и как ще се развива София?"}
{"url": "https://www.dnes.bg/tenis/2019/01/18/grisho-prizemi-italianec-veche-e-na-1-8-final-v-melbyrn.399533", "text": "Григор Димитров продължава с отличното си представяне на Откритото първенство на Австралия, след като победи италианеца и 102-ра ракета в света Томас Фабиано със 7:6(5), 6:3, 6:4.\r\nТова бе първи мач между двамата, а българинът успя да реализира трети успех от началото на надпреварата и вече е на 1/8-финал.\r\nСледващ противник на българина е победителят от срещата между Франсис Тиафо и Андреас Сепи.\r\n\r\n ", "date": "2019.01.18", "title": "Гришо приземи италианец! Вече е на 1/8-финал в Мелбърн"}
{"url": "https://www.dnes.bg/obshtestvo/2019/01/18/ivan-vucov-si-otide-na-79-poklon-pred-pametta-i-talanta-mu.399535", "text": "На 79-годишна възраст почина легендата на българския футбол Иван Вуцов.\r\nВъзпитаник на Янтра от родния Габрово, защитникът преминава в Левски, с който има 213 мача за първенство, 41 за купата и 60 международни срещи. \r\nС националния отбор Иван Вуцов играе на световното първенство в Англия през 1966 г.\r\n \r\nКато старши треньор води Левски пет сезона, в които печели една титла и две купи. В Купата на УЕФА сините елиминират митичния Аякс и достигат четвъртфинал с Барселона през 1976 г.\r\nКато треньор на националния отбор класира България на световните финали в Мексико през 1986 г. Дълги години е изпълнителен директор на Българския футболен съюз.\r\n ", "date": "2019.01.18", "title": "Иван Вуцов си отиде на 79. Поклон пред паметта и таланта му!"}
{"url": "https://www.dnes.bg/televizia/2019/01/18/daniel-nenchev-ne-se-koncentriram-vyrhu-zlobata-na-denia.399436", "text": "\r\n\r\n\r\n                    \n                    \n                \r\n\n\r\nКато деца с брат ми и приятели правехме радиопредаване вкъщи. С магнетофони и касетофони. Но имах конкретна представа и пример - дядо ми беше радиожурналист. Еталон за мен със своята почтеност и отдаденост на професията и на другите хора. Родителите ми са също такива - хуманисти. Естествено е и аз да искам да съм като тях. А журналистическата професия дава възможност да правиш нещо за другите. Старая се то да е качествено и да носи важна информация. А когато вдъхновява и дава утеха, тогава съм и доволен. Подобна работа може да се върши най-вече, когато обект на журналистиката е изкуството, но не само.\n\r\n\r\nТам има най-много светли примери на таланти, личности и групи, които правят живота ни по-смислен, по-добър, по-качествен, по-хубав дори. Приел съм за професионално призвание да съм посредник между техните идеи и обществото. Твърде висока е концентрацията на медиите върху политиката, проблемите и злобата на деня, за да бъда и аз поредният участник в този дискурс. Виждам повече причини да разширявам полето, в което идеите на съвременната култура и изкуство да живеят по-добре. А чрез тях и всички ние.\r\n\r\nОсвен, че предмет на предаването ще бъдат актуалните теми в културата и изкуството, \"Мултимедия\" си поставя две конкретни и изпълними задачи. Първо, да бъде поле за представяне на постиженията на културно-творческите индустрии в България - дизайнът, архитектурата, книгоиздаването, рекламата, социалното предприемачество, новите медии и други. В тези индустрии има стотици хора, които не само че развиват икономиката ни, но и променят средата около нас качествено, за добро. Те заслужават внимание и вярвам, че техните идеи са интересни. И второ, предаването цели да бъде платформа, в която да съпоставяме българските достижения в изкуството и съвременната култура със световните. Така, мисля си, може да се акумулират различни движения напред.\r\nСтудиото на \"Мултимедия\" ще функционира и като изложбено пространство. Започваме с идеограмите на Дамян Дамянов от проекта \"Под езика\". Вижте ги, тези произведения носят духа на предаването.\n\r\n\n\r\nВсяко предаване е предаване за култура, ако се позовем на тезата на проф. Кьосев, че културата всъщност са всички наши социални дейности. Просто някоя култура е по-висока, друга по-ниска. Но всичко е култура. Има и специализирани предавания за кино, за литература, сутрешните блокове също са предавания с културна насоченост. По-големият проблем е, че докато се съобразяват с прищевките на пазара, често медиите и колегите попадат в капана на ниските страсти. Така резултатите са продукти на самоцелно скандални, сензационни, негативни, деморализиращи и деструктивни новини и теми. А и това се прави много по-лесно. По-трудно е да представиш аргументирано добър пример и градивна идея. А още по-трудно се правят задълбочени интервюта, след сериозна подготовка, четене на книги и т.н. Тази работа считам за важна, особено в среда, в която хейтът заменя критиката, а скандалът - новината.\r\n\n\r\nДа. Изкуството, в което има конкретна интересна и видима идея, която е предадена визуално красиво и въздейства естетически и емоционално. Такова е изкуството на моите любими художници - Олафур Елиасон, Аниш Капур и Кристо. Всеки един ден живея с музика, кино, театър и литература. Иначе не е живот.\n\r\n\n\r\nБеден. \n\r\n\n\r\nВеднъж, по време на ефир, докато водех \"Денят започва с култура\" по БНТ - точно докато казвах анонс в камерата, операторът задряма. И камерата тръгна бавно надолу и напред. Заедно с нея и аз се наведох бавно, за да си довърша анонса. След това тръгна репортаж и режисьорът събуди оператора с викове. Беше много смешно, но човекът просто не беше спал и беше на ефир от 6 сутринта… Иначе, правил съм много лапсуси, също от недоспиване и от глупост. Но сънят е важен!\n\r\n\n\r\nНай-дълго време в професията съм работил като автор за списания и сайтове. Това си е тежък индивидуален труд, но се изхитрих и напоследък работя с асистенти. А през последните 10 години в електронни медии се уча на работа в екип. Много по-сложно е, но е не по-малко удоволетворяващо. Защото едно ТВ предаване се прави от 30 човека. И когато накрая понякога се получава, резултатът е още по-смислен. И в крайни случаи води до усмивки в израз на радост.  Със сигурност съм станал по-добър, по-отзивчив, по-богат, по-светъл просто защото общувам с такива хора. А цел на работата ми е да споделям това общуване, най-често чрез публикуване на интервюта.\n\r\n\n\r\nВ края на 20 век, медиите у нас бяха около 50. Днес са повече от 5000. Плюс социалните медии, в които всеки сам е медия. Така пазарът достигна до различни ниши. Конкурентната среда разви професията и задължи нас, журналистите, да спазваме още по-отговорно журналистическите стандарти, за да служим по-добре на обществото и на авторитета на медиите си. Обаче се появи и феноменът на медийните бухалки и медиите като средства за търговия с влияние. Оказа се, че има и огромна маса от хора, които са готови да дават пари за лъжи. Напоследък фалшивите новини и атаките на хибридната информационна война също влошиха атмосферата. В тази ситуция, отговорността на почтените професионалисти е още по-голяма. Bulgaria ON AIR и Investor Media Group са измежду водещите участници на пазара, които отстояват професионални стандарти и чисто човешка етика. Затова се радвам, че имам възможност новото ми предаване \"Мултимедия\" да стане част от тази среда.", "date": "2019.01.18", "title": "Даниел Ненчев: Не се концентрирам върху злобата на деня!"}
{"url": "https://www.dnes.bg/obshtestvo/2019/01/18/hakerski-hitrosti-tochat-ni-s-falshiva-faktura-za-tok.399529", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕдин бърз и невинен опит за електронно плащане на сметка за ток след получен фалшив имейл, може да ни вкара в капан и да се окажем с изпразнена банкова сметка. \n\r\nНовата измама включва данни, наподобяващи оригиналните на доставчици за ток, които карат потребителите да отворят профилите си за електронно банкиране.\n\r\n\"Получавате регулярен имейл, сетивата са претъпени, вие го очаквате. Ако това е така нареченият фишинг, ставате обект на престъпление. Има няколко варианта. Единият е да ви помолят да свалите файл, какъвто е случаят, който заразява вашия компютър. Другият е да ви помолят да кликнете на линк, който да ви отведе на място, където също се опитват да прихванат вашите потребителско име и парола\", обясни пред  експертът Борислав Сестримски.\r\n                    \n                    \n                По неговите думи е много трудно да се разпознае, че това е фалшив имейл, защото прилича на тези, които получаваме по принцип.\r\nТой коментира, че е много важно да оглеждаме информацията внимателно, защото обикновено тя е стара и е взета от предишно съобщение. Специалистът допълни още, че ако измамата е направена както трябва, трудно можем да усетим минус в сметките.\r\nБорислав Сестримски посъветва тези, които предоставят електронни услуги, да изпращат информация на клиентите не във файлов формат, а да се използват графични елементи, които да я визуализират директно в браузъра, така че клиентът да не е принуден да сваля файлове. Също, когато той трябва да последва някакъв линк, да се използва така наречената автентификация, която има допълнителни мерки за сигурност.", "date": "2019.01.18", "title": "Хакерски хитрости: Точат ни с фалшива фактура за ток"}
{"url": "https://www.dnes.bg/zvezdi/2019/01/18/bronzovata-prima-malka-i-na-miastoto-si-scenata.399530", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nГолемият творец Георги Чапкънов извая примата на българската музика – Лили Иванова. Изящна, малка и на мястото, на което се чувста най-добре - на сцената, миг преди поклон пред публиката.\n\r\n\"Бях длъжен да направя това, което направих. Тя самата е едно бижу. Тя е мъничка, нежна, фина, чудесна. Ами какво повече ми трябва на мен и освен туй я харесвам, да му се не види\", сигурен е скулпторът пред . \n\r\nИзпълнителката на \"Щурче\" публикува в социалните мрежи снимки от приятелската среща между нея и Чапкънов, на която творецът ѝ поднася бронзовата статуетка. Тя е изработена по предварително дадена от Лили Иванова фотография.\n                    \n                    \n                \r\n\"Един изключителен подарък-шедьовър от моя приятел – проф. Георги Чапкънов. Статуетката е израз на неговото знаменито майсторство! Благодаря, че е посветил част от своя огромен талант на моята скромна персона!\", написа в социалните мрежи певицата.", "date": "2019.01.18", "title": "Бронзовата прима! Малка и на мястото си... сцената"}
{"url": "https://www.dnes.bg/muzika/2019/01/18/detski-pesnichki-i-mocart-uspokoiavat-decata.399540", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРедица учени са доказали, че музиката освен че успокоява децата, ги прави и по-умни. За това вече пета поредна година, Софийската опера организира детски представления за малки и големи.\r\nГодишнината ще бъде отбелязана с множество събития и нови представления, а също така и с торта.\r\n\r\nРежисьорът Юлия Кръстева, която води всички детски представления в операта, обясни в студиото на , че програмата е доста разнообразна - като се започне от изпълнение на детски песнички и се стигне до произведения на Чайковски и Моцарт.\n\r\n\"Залата, в която се провеждат представленията, е малка, концертите са за около 30 възрастни с 1-2 деца. За децата това е един стрес, затова търсим винаги уют. Мама, разбира се, винаги е с детето. По време на концертите може да се кърми, да се пие вода. Изисква се от страна на родителите на приобщават децата към обстановката\", казва Кръстева.\n                    \n                    \n                \r\nПо думите ѝ колкото и да е крехка възрастта на зрителите, доста от тях реагират на музиката.\n\r\n\"Когато са малки - на 3-4 месеца, често заспиват на дадени песни, понякога виждаме, че музиката ги успокоява. Позволили сме на родителите да записват всички песни. Като ги пускат вкъщи, децата след това на концертите пеят и се забавляват\", сподели режисьорът.\r\n ", "date": "2019.01.18", "title": "Детски песнички и Моцарт успокояват децата"}
{"url": "https://www.dnes.bg/rusia/2019/01/18/i-bylgariia-pokani-putin-shte-doide-li-i-koga.399532", "text": "Вицепремиерът и министър на външните работи Екатерина Захариева обяви, че руският президент Владимир Путин има покана да дойде в България. \r\n\"Тя е отправена и от българския президент, и от българския премиер, но все още няма уточнена дата\", допълни тя.\r\nПо думите й страната ни прави всичко възможно втората тръба за газ да минава през България.\n\n\r\n\"Мисля, че има много голям шанс това да стане. Президентът Путин за пореден път каза в Сърбия, че има възможност това да се случи\", каза Захариева пред bTV.\r\nРаботи се и по това българските имена в Западните покрайнини да се пишат с женски български окончания. Сърбия вече обяви, че връща българските фамилни имена в Западните покрайнини.\r\n                    \n                    \n                Във връзка с мъгливото положение около Brexit у нас има създадена работна група, в която се разглеждат всички възможни сценарии.\r\nОколо 4000 са гражданите на Великобритания, които живеят у нас по данни на МВР. Те ще трябва да се регистрират в МВР като живеещи тук, ако сделка няма, посочи тя.\r\n\"Българското желание е да има безвизово пътуване между двете държави, за да са улеснени и туристите\", посочи Захариева.\r\nПо думите й министерството на външните работи организира информационни дни в различни градове на Великобритания за българите, които живеят там.", "date": "2019.01.18", "title": "И България покани Путин. Ще дойде ли и кога?"}
{"url": "https://www.dnes.bg/obshtestvo/2019/01/18/v-sofiia-se-disha-trudno-nai-mrysno-e-v-mladost.399544", "text": "Въздухът в София и още няколко градове пак е мръсен. Шест пъти над нормата е нивото на фините прахови частици в отделни райони на столицата тази сутрин.\r\nНай-мръсен е въздухът в квартал \"Младост\" – при норма от 50 микрограма, измереното ниво на фини прахови частици е близо 300, по данни на \"Еър Куолити\" индекс.\r\nЗавишени нива на фините прахови частици има още в Перник, Плевен, Велико Търново, Русе, Благоевград.", "date": "2019.01.18", "title": "В София се диша трудно! Най-мръсно е в \"Младост\""}
{"url": "https://www.dnes.bg/obshtestvo/2019/01/18/alo-izmamnicite-iznasiat-parite-v-rumyniia-ne-stroiat-palati-tuk.399521", "text": "Телефонните измамници са започнали да изнасят парите си към Румъния с мними сделки за коли, съобщиха разследващи. \n\r\nСхемата била проста, но ефективна. Мулетата, които трябвало да прибират пачките, били уговаряни, че взимат пари за покупка на автомобил от Румъния, който трябвало да докарат в близост до Русе, където е и една от меките на ало мошениците. \n\r\nНа място обаче измамниците им взимали парите и им давали между 500 и 1000 лева за пътя, след което го отпращали без кола към България, пише „Монитор“. \n\r\nМулетата нямали никаква представа, че участват в схема за измама на възрастни хора, но и дори да имали, си мълчали, тъй като припечелвали добри суми от превоза на парите.\n                    \n                    \n                \r\nПоследният такъв регистриран случай е в Ловеч. Парите били прибрани от мулета, които не знаели, че става въпрос за престъпление. На тях им било обяснено, че с пачките ще купуват коли от Румъния.\n\r\nОт полицията в Троян например обясниха, че 44-годишен мъж от града е подал сигнал в ловешката полиция, че най-вероятно е станал „муле“ на телефонни измамници. Мъжът е обяснил, че работи във фирма и чрез обявените контакти на 26 ноември е бил нает от непознати да извози ударен автомобил от Румъния до България. Било му е заръчано да мине през Ловеч, където ще го чака „позната“ на обаждащите се жена и тя ще му предаде парична сума, която им е необходима, за да си покрият извънредните разходи. \n\r\nМъжът изпълнил указанията и от точно определено място в Ловеч взел пари от възрастна жена, след което потеглил към Русе. По пътя мъжът се усъмнил в законността на всички обстоятелства около създалата се ситуация, подал е сигнал в районното управление в Ловеч и се е върнал обратно в града, където предал сумата от 4900 лева на полицейските служители.\n\r\nСъщия ден в ловешката полиция бил получен сигнал от 71-годишна жена от Мездра, която е обяснила, че е станала жертва на телефонна измама и на 26 ноември в Ловеч е предала сумата от 4900 лева на непознат мъж. По случая е образувано досъдебно производство и работата по случая продължава.\n\r\n„На този етап телефонните измамници продължават активно - поне това, което ние имаме като информация - да използват румънски сим карти и да действат от територията на нашата северна съседка – Румъния“, обясниха от сектор „Измами“ към „Национална полиция“. От там потвърдиха, че авоарите на мошениците вече се изнасят активно към чужбина, а не се харчат за скъпоструващи палати у нас.\n\r\n„В началото на годината проведохме няколко операции в регионите на живеене - говоря в Северна България - Плевенска, Русенска област и Великотърновска област, които доведоха до изнасяне на контингента в северната ни съседка. Тоест основната част от извършителите на тези престъпления в момента са се позиционирали на територията на Румъния - в различни хостели, къщи за гости, хотели, откъдето извършват престъпления в България и в Гърция\", поясниха още от „Национална полиция“. От там допълниха, че достъпът до чуждестранни SIM карти, с които се извършват престъпленията, е изключително лесен, а веднага след използването им те се унищожават.\n\r\nСамо за около два месеца пък измамниците, които действат от територията на Румъния, са прилапали над 800 000 лева. Притеснително обаче било, че все повече млади хора ставали жертва на този тип престъпления. Само преди седмица дете остави над 50 хил. лева и злато под автомобил, след като било притиснато от телефонни измамници. Както малчуганът, така и възрастните хора били подвеждани по една и съща схема – за съдействие при полицейска операция. Това били и 95 процента от случаите, при които хората си давали парите – за да помагат на органите на реда.\r\n ", "date": "2019.01.18", "title": "Ало измамниците изнасят парите в Румъния, не строят палати тук"}
{"url": "https://www.dnes.bg/notifikacii/2019/01/18/97-godishniiat-princ-filip-podkara-moshten-avtomobil-i-katastrofira.399520", "text": "97-годишният принц Филип остана невредим при автомобилна катастрофа край имението Сандрингам в графство Норфолк, съобщи Бъкингамският дворец.\r\nСамият принц е бил зад волана на автомобила Range Rover. При инцидента колата се е преобърнала.\r\nОчевидци казаха, че са помогнали на принц Филип да излезе от автомобила. Той е бил в съзнание, но много шокиран от случилото се, предаде Би Би Си. Херцогът на Единбург е напуснал мястото на инцидента без чужда помощ.\r\nВ произшествието е участвал и друг автомобил, двама души в него са се разминали с леки травми. \r\nКралицата и съпругът ѝ са в Сандрингам от Коледа.\r\nПринц Филип се оттегли от обществения живот през август 2017 г. Напоследък придружава кралицата и членове на кралското семейство на официални събития, тази година пропусна традиционната Коледна служба в Сандрингам.\r\n ", "date": "2019.01.18", "title": "97-годишният принц Филип подкара мощен автомобил…. и катастрофира"}
{"url": "https://www.dnes.bg/obshtestvo/2019/01/18/atanas-e-na-red-da-pocherpi-za-imen-den-dnes.399522", "text": "Православната църква почита днес паметта на Атанасий Велики. Той е роден през 295 година след Христа в египетската столица Александрия. Син на бедни християни, Атанасий получил добро образование. На 24-годишна възраст бил ръкоположен за дякон от Александрийския архиепископ Александър.\n\r\nАтанасий участвал в прочутия вселенски събор в Никея, който му донесъл световна слава на богослов. Пет години след това придобива епископски сан. Като епископ на град Александрия Атанасий се включва активно в борбата срещу арианската ерес в християнството. Заради откритата му борба срещу свещеника Арий, който смятал, че Христос е по-нисш от Бог отец, както и благодарение на Атанасий, Арий бил отлъчен от църквата.\n                    \n                    \n                \r\nСлед смъртта на архиепископ Александър християните единодушно избрали Атанасий за негов заместник в Александрия. Атанасий Велики починал на 2 май 373 година.\n\r\n\"Дойде ли Атанасовден, идва и пролетта\" - казват българите /в миналото по стария календар Атанасовден се е чествал в края на януари/. В народните представи Свети Атанасий господства над зимните студове, над снеговете и ледовете. Легендата разказва как Атанасий, облечен с копринена риза, отишъл в планината на бял кон и се провикнал: \"Иди си, зимо, идвай пролет\".\r\nСпоред българската народна традиция на Атанасовден се коли черна кокошка. Приготвя се с ориз и се раздава на роднини и съседи против лоши болести. Перата на птицата задължително се запазват, защото се вярва, че притежават лечебна сила. На някои места в България на този ден се палят огньове, които всички прескачат за здраве.\r\nНа Атанасовден жените не бива да шият и плетат, защото се смята, че ако се убодат, няма да зарасне лесно. Не се вари боб и леща, за да не се разболеят децата. \n\r\nНа днешния ден празнуват всички, които носят имената Атанас, Атанаска, Начо, Таньо, Тинка. В превод от гръцки език Атанас означава \"безсмъртен\", припомня БТА.\r\n ", "date": "2019.01.18", "title": "Атанас е на ред да почерпи за имен ден днес!"}
{"url": "https://www.dnes.bg/usa/2019/01/18/trymp-kosmosyt-e-novoto-prostranstvo-za-vodene-na-voina.399523", "text": "Американският президент Доналд Тръмп обеща, че САЩ ще създадат \"ненадмината и несравнима\" система за противоракетна отбрана, предадоха Асошиейтед прес и ДПА.\n\r\nТой заяви в реч в Пентагона, че Вашингтон ще направи всичко необходимо да гарантира, че \"можем да засечем и унищожим всяка ракета, изстреляна срещу САЩ навсякъде и по всяко време\".\n\r\nТази система, по думите му, ще помогне на САЩ да се защитят от модерните свръхзвукови и крилати ракети на съперници и противници. \n\r\nТой не спомена Русия, Китай или Северна Корея в близо 20-минутното си слово. Но новата стратегия показва ясно, че планът на Пентагона за базирана в Космоса система за противоракетна отбрана цели защита от съществуващите заплахи от Северна Корея и Иран и противодействие на високотехнологичните оръжейни системи, които развиват Русия и Китай, отбеляза АП, цитирана от БТА.\n                    \n                    \n                \r\nТова е първото преразглеждане на доктрината в сферата на противоракетната отбрана от 2010 година. Според плана Пентагонът трябва да разположи отбранителни технологии в Космоса и да използва тези системи, за да засича, проследява и поразява по-бързо насочени срещу САЩ ракети.\n\r\n\"Космосът е новото пространство за водене на война\", заяви Тръмп и добави, че няма да се задоволи с \"нищо по-малко от най-ефективна и най-високотехнологична система за противоракетна отбрана\".\n\r\n ", "date": "2019.01.18", "title": "Тръмп: Космосът е новото пространство за водене на война"}
{"url": "https://www.dnes.bg/notifikacii/2019/01/18/diasnata-ryka-na-kim-chen-un-vyv-vashington-za-pregovori.399524", "text": "Високопоставеният представител на Северна Корея (КНДР) Ким Йон Чхол пристигна във Вашингтон, където се очаква да се срещне с президента на САЩ Доналд Тръмп и държавния секретар Майк Помпео, предадоха Франс прес и ДПА.\n\r\nСмята се, че Ким, който е зам.-председател на Централния комитет на Корейската трудова партия, носи писмо до Тръмп от севернокорейския лидер Ким Чен Ун, съобщава южнокорейската агенция Йонхап.\n\n\n\r\nКим Йон Чхол е дясната ръка на севернокорейския лидер и основен партньор на Помпео в преговорите за ядреното разоръжаване на КНДР, припомня АФП, цитирана от БТА. Последната среща между него и държавния секретар на САЩ беше отменена в последната минута от Пхенян.\n                \n                \r\nМиналата седмица Ким Йон Чхол посети Пекин, където се срещна с китайския президент Си Цзинпин.\n\r\nСевернокорейският пратеник пристига във Вашингтон в момент, когато изглежда двете страни се готвят за нова среща на високо равнище между техните лидери въпреки липсата на напредък в преговорите за денуклеаризацията. Двамата държавни глави вероятно ще се срещнат в Тайланд или Виетнам. \r\n ", "date": "2019.01.18", "title": "Дясната ръка на Ким Чен Ун във Вашингтон за преговори"}
{"url": "https://www.dnes.bg/sofia/2019/01/18/konstituciiata-na-sofiianski-majoritaren-izbor-na-premier-deputati.399534", "text": "Бившият кмет на София Стефан Софиянски пише нова Конституция заедно с група съмишленици.\n\n\r\nПо думите му в нея се предлага ново мажоритарно изборно начало, но не само на парламента, но и на Министерския съвет и на областните управители.\r\n\"След като влязохме в ЕС и вече 10 г. не показваме резултатите, които всеки от нас очаква, търсим вината и във формата на управление. Търсим оптимизиране и на обществените отношения, и на начина на управление\", обяви той.\r\n\"Сегашната Конституция е приета 1991 г. и за времето си тя беше добра, но от 2007 г. ние сме член на ЕС и трябва да градим по нов начин нашите обществени отношения, така че да сме конкурентоспособни, да сме силни в това присъствие в ЕС\", изтъкна Софиянски пред bTV.\r\n                    \n                    \n                Той допълни, че сред съмишлениците са хора, които през прехода са заемали различни позиции – има министри от служебния кабинет, както и хора от научните среди.\r\nВ техния вариант на основния закон МС се избира пряко, от Народното събрание, но поименно.\r\n\"Не е така безадресен, както е сега. Избират се областните управители, променя се регионалното деление на България – на 6 области\", посочи още Софиянски.\r\n\"В момента по Конституция България се води република с парламентарно управление, но всъщност е с министерско управление, силата е в Министерския съвет. В новата Конституция ние търсим баланс на властите. Философията е не противопоставяне на властите, а взаимодействие между властите\", твърди още бившият столичен кмет.\r\nОбластният управител ще бъде директно избиран и функциите се разделят, поясни той.\r\n\"Правителството определя политиката на държавата, областният управител я реализира на местно ниво, а кметът се грижи за ежедневието на хората\", каза Софиянски. Според него в момента областният управител е \"пъдаринът\" на кмета, а структурата с 28 области е тромава.\r\nВ новия вариант на основния закон щяло да има и изцяло нова глава – \"Публични финанси\", в която се регламентира разпределението на средствата.\r\n\"Те не отиват централизирано в Министерството на финансите и след това да се разпределят, а около 20% остават при общините, 40% се прехвърлят в областта и 40% – в правителството. Така всеки разполага с паричния ресурс, за да упражнява пълномощията си\", изтъкна Софиянски.\r\nПо думите му в този баланс на властите, при президента се дават пълномощията на вътрешната и външната сигурност, тоест военният и външният министър и структурите са при президента.\r\n\"Президентът взема сигурността, а правителството взема хуманитарните и стопанските министерства. В случая за изтребителите например за мен тежестта трябва да бъде на военното министерство\", смята Софиянски.\r\nСлед като е директно избиран, обществото трябва да натовари президента с очаквания, по този начин ще се търси и профилът на президента, който е подходящ, отбеляза още той.", "date": "2019.01.18", "title": "Конституцията на Софиянски: Мажоритарен избор на премиер, депутати..."}
{"url": "https://www.dnes.bg/stranata/2019/01/18/boiler-ubi-dvama-myje-v-dobrich.399543", "text": "Двама мъже са загинали заради токов удар от електрически бойлер, съобщиха от МВР - Добрич.\n\r\nСигналът за намерените две тела е получен на 17 януари около 17:10 часа.\r\nДвамата мъже са на 71 години и на 54 години. Те са открити в частен имот на бул. \"Русия\" в град Добрич.\r\nПри огледа на място е установено, че двамата са починали при късо съединение в електрическата инсталация от електрически уред - бойлер.\r\nПо случая е образувано досъдебно производство.", "date": "2019.01.18", "title": "Бойлер уби двама мъже в Добрич "}
{"url": "https://www.dnes.bg/rusia/2019/01/18/dva-ruski-iztrebitelia-se-sblyskaha-v-dalechniia-iztok.399547", "text": "Два руски изтребителя-бомбардировача Су-34 са се сблъскали над акваторията на Японско море. Екипажите са катапултирали, съобщи руското министерство на отбраната. \n\r\nЗа сблъсък между двата военни самолета в Далечния изток съобщиха информационните агенции. От военното ведомство заявиха, че самолетите не са се сблъскали, а само са докоснали един друг във въздуха. \n\r\n„На 18 януари в 8,07 ч. /московско време/ при изпълнение на планов учебно-тренировъчен полет над акваторията на Японско море на 35 км от брега при отработване на маневриране е станало докосване във въздуха на два самолета Су-34 от далекоизточното обединение на ВВС и ПВО“, се казва в съобщението. \n\r\n„Екипажите на самолетите са катапултирали“, заявиха от военното министерство. \n                    \n                    \n                \r\nСамолетите са изпълнявали полет без боекомплекти, подчертаха още от ведомството. \n\r\nВоенните издирват екипажите на двата самолета, в търсенето участват самолет Ан-12 и хеликоптери Ми-18, се казва в съобщението. \n\r\nНай-новият изтребител-бомбардировач Су-34 е разработен от компанията „Сухой“ и е предназначен за нанасяне на удари по наземни цели на противника. Първият контракт за доставка на Се-34 беше сключен с министерството на отбраната на Русия. Четири години по-късно той беше приет на въоръжение, припомня Би Би Си.\r\nДалечността на полета на Су-34 е до 4000 км, максималната скорост – до 1900 км/ч, бойно натоварване – до 8 т.\r\nДо момента беше известно само за два инцидента със самолети от този тип – на 4 юни 2015 г. при кацане на летище Бутурлиновка, Воронежка област бомбардировачът излиза от пистата и се преобръща. На 31 юли 2018 г. аналогична ситуация се случва в Хурба, Хабаровския край, където самолетът излиза почти 500 м от пистата. И в двата случая причина е бил отказ на парашутната система, пише ТАСС.", "date": "2019.01.18", "title": "Два руски изтребителя се сблъскаха в Далечния изток"}
{"url": "https://www.dnes.bg/sofia/2019/01/18/na-detska-gradina-prez-7-stolichni-kvartala-dokoga-shte-e-taka.399531", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПо-малко от 3 месеца преди началото на кампанията за прием в детските градини, Столичната община мисли как да осигури места за всички малчугани. Общинските съветници одобриха идеята за увеличаване на броя на децата в яселната група от 18 на 23.\r\nОбщинският съветник и член на работната група Нина Чанева посочи пред , че има програма за изграждане на нови и разширяване на стари детски градини, която върви вече шеста година.\n\n\r\n\"Длъжни сме да намерим място на тези деца. Говорим за недостиг на места за деца в яслените групи\", коментира тя и добави, че е решен проблемът при децата от 4 до 6-годишна възраст.\n                    \n                    \n                \r\n\"Важното е хората да бъдат убедени в правилните предложения, защото решенията се взимат от Общинския съвет. Ще работим само в посока решаване на проблемите на гражданите\", каза още Чанева.\n\r\nНели Пейчева, която е главен експерт в дирекция \"Образование\" към СО, също подчерта, че ако има недостиг на места, той вероятно ще бъде отново в яслените групи.\r\n\"Дали братята и сестрите ще бъдат социален или общ критерий - предстои\", отбеляза тя. \n\r\nНина Чанева каза още, че не се предвижда допълнително назначаване на персонал при увеличаване на групите. А броят на децата няма да се завишава автоматично, а само там където позволяват условията.\n\r\n\"15 нови градини са заложени в плана, но няма да бъдат построени през 2019 г. Цифрата е много гръмка. Хубаво е да говорим с цифри - ще има нови 1000 места\", каза от своя страна Антонина Кенова, която е част от Инициативния комитет за промени в образованието.\n\r\nПо думите ѝ някои родители водят децата си на детска градина или ясла през 7 квартала.", "date": "2019.01.18", "title": "На детска градина през 7 столични квартала! Докога ще е така?"}
{"url": "https://www.dnes.bg/temida/2019/01/18/bosyt-na-dunarit-na-razpit-obadili-mu-se-no-zashto.399542", "text": "\n\r\nБизнесменът Емилиян Гебрев коментира пред медиите, че няма представа защо е привикан днес в Националната следствена служба. Той обясни, че са го извикали по телефона, но не е получавал призовка.\r\nГебрев, чийто бизнес е свързан основно с оръжия, коментира, че атаките срещу него са започнали през 2015 г., когато се е съгласил да участва, финансира и придобие военния завод \"Дунарит\". Той заяви, че не може да каже кой има интерес това да се случва и че има спецслужби, които да го установят.\n\n\n\r\nБизснесменът каза още, че е изпратил вчера съобщение на премиера Бойко Борисов, в което пише, че би било добре да се срещнат, защото \"напрежението ескалира и става много неприятно\".\r\n                    \n                    \n                Той обаче допълни, че няма представа с какво точно би му помогнал министър-председателят.\r\nГебрев коментира още, че състоянието на фирмата му \"Емко\" е перфектно - \"винаги сме били добре, може би това ги ядосва всички\".\r\nТой окачестви като парадокс това, че адвокатът му Лазар Карадалиев има повдигнати три обвинения за организирана престъпна група. \"Факт е, че отстраняват моя адвокат с някакви ходове\", допълни той.", "date": "2019.01.18", "title": "Босът на \"Дунарит\" на разпит... Обадили му се, но защо?"}
{"url": "https://www.dnes.bg/usa/2019/01/18/migrantskite-glavoboliia-na-trymp-paraliza-na-kabineta.399537", "text": "Американският печат продължава да коментира широко измеренията на кризата с недопусканите в страната мигранти, идващи към границата с Мексико, и дългосрочните последици от частичната парализа на федералното правителство.\n\r\nВ. \"Ню йорк таймс\" пише за \"изгубените деца на администрацията на Тръмп\". Ежедневникът цитира федерален съдия, че Тръмп се отнася с децата на имигрантите, разделени от родителите си, като с роби.\n\n\n\r\nНационалният здравен инспектор вчера е оповестил доклад, цитиран от \"Ню Йорк таймс\" и \"Политико\", че хиляди деца са били отделени от своите родители, още преди да се заговори открито за такава практика. Изданията посочват, че с увеличаването на семействата с деца по границата, случващото се превръща в хуманитарна криза, а действията на президентската администрация само я влошават. Според доклада броят на децата, отделени от родителите си, сега е 10 пъти по-голям отколкото по-рано, когато децата бяха отделяни от майка си и баща си само когато имаше опасния за тяхната сигурност. Официално властите са признали за 3000 деца, отделени от родителите си, но всъщност за хиляди други деца в подобно положение няма сведения, пише в доклада.\n                    \n                    \n                \r\nВ друг материал в \"Ню Йорк таймс\" представителка на Демократическата партия от Тексас посочва, че вместо да реагира адекватно на ситуацията на терен по границата, администрацията на Тръмп е избрала да бъде некомпетентна и жестока и последиците от това вече са очевидни. Тя посочва, че федералните агенти по границата са свикнали да преследват мексикански мъже без семейства, които се опитват да избягат от тях. Сега обаче трябва да се справят с централноамерикански семейства с малки деца, които тичат към тях, за да получат закрила и искат да бъдат спасени.\n\r\n\"Политико\" цитира сенатора демократ от щата Илинойс Дик Дърбин, че Америка може да си осигури сигурност без да тормози имигрантите и да третира току-що проходили деца като терористи.\n\r\nИзданието пише също, че частичната парализа на федералното правителство заради несъгласието на демократите да отпуснат исканите от Тръмп средства за гранична стена \"хвърля граната\" в екипа по преизбирането му за втори мандат през 2020 г. Някои членове на екипа на президента се опитват да извлекат ползи от затварянето на федералните служби, като мобилизират най-ревностните му поддръжници, набират средства и събират данни за гласоподаватели, които да помогнат за неговото преизбиране. Много съветници на Тръмп обаче се тревожат, че с това противопоставяне президентът само прави услуга на демократите.\n\r\nВ тази връзка \"Политико\" посочва също, че напоследък адвокатът на Тръмп Рудолф Джулиани не върши кой знае колко добра работа и се държи объркано, сякаш защитава мафиота Джон Готи, а не президента на САЩ.\n\r\nОнлайн изданието \"Хъфингтън пост\" преразказва необичайния обрат в интервю на прочутата киноактриса Джейн Фонда, която също призова за издигане на стена. А после обясни на стреснатия водещ на късното шоу по телевизия Ей Би Си Джими Кимъл, че от такава стена се нуждае всеки гражданин на САЩ. Актрисата уточни, че тази стена трябва да гарантира, че Белият дом ще бъде държан настрани от разследването на специалния прокурор Робърт Мълър за руска намеса в президентските избори и предполагаем сговор на екипа на Тръмп с руски представители.", "date": "2019.01.18", "title": "Мигрантските главоболия на Тръмп: Парализа на кабинета"}
{"url": "https://www.dnes.bg/stranata/2019/01/18/bebeto-v-gabrovo-pochinalo-sled-travma-v-glavata.399546", "text": "Травма в тилната част на главата и кръвоизлив под меките и твърдите мозъчни обвивки е причината за смъртта на момиченцето в Габрово, сочат резултатите от извършената аутопсия на трупа на бебето.\r\nТрамвата е получена няколко часа преди майката на детето на годинка и 7 месеца да подаде сигнал, че то е с изгаряния и в тежко състояние, пише \"\".\n\r\nСъдебно-медицинската експертиза е установила и изгаряния от втора и трета степен по лицето и шията на момиченцето, които най-вероятно са получени от гореща течност, казаха от прокуратурата.\r\nОбаждането за дете в тежко състояние е получено минути преди 21 ч. на 16 януари. Пристигналите на място екипи на спешна помощ и полицията само са констатирали смъртта му. \r\n                    \n                    \n                По-рано от полицията съобщиха, че детето е било оставено от родителите си на грижите на приятели - жена на 27 г. и мъж на 33 г. Смъртта е настъпила в техния апартамент на бул. \"Могильов\" в габровския квартал \"Младост\". \r\nВсе още по случая няма задържани или привлечени като обвиняеми за трагедията.", "date": "2019.01.18", "title": "Бебето в Габрово починало след травма в главата"}
{"url": "https://www.dnes.bg/za-da-se-razbirame/2019/01/18/flirt-na-rabotnoto-miasto-10-vajni-stypki.399488", "text": "Какво се случва, ако откриете любовта на работното място? А какво ще стане, ако не е любов, а просто флирт, игра, закачка или нещата между вас не се получат. Или още по-лошо – разкривате чувствата си, а той не откликва на тях. Сценариите са много. В който и от тях да се окажете, трябва да помислите за всички възможни ситуации и как да излезете морално невредими от тях. За какво да помислите преди всичко?\r\n\r\nПомислете за това какви са чувствата ви и дали усещате емоция и у колегата си. Срещите с човек от офиса, в който работите, може да се окажат по-трудна задача, отколкото предполагате. Много фирми имат политика, ограничаваща флирта на работното място. Може да се окаже, че рискувате доста, ако предприемете тази стъпка. Скриването на такава връзка не е лесно. Ако в крайна сметка любовта се окаже по-силна и устои на тези предизвикателства, не се отказвайте от нея. Просто помислете преди да предприемете първата крачка.\r\n                    \n                    \n                \r\nВероятно бихте се чувствали напрегнати, когато се чудите дали да се срещате с колега и имате пълното право за това. Флиртовете на работа могат да са нож с две остриета, могат да навредят на репутацията ви, на работата ви занапред или да снемат доверието на шефа ви към вас. Колегите могат да ви обявят за кариеристка, ако дръзнете да въртите любов с шефа или с някой по-високопоставен от вас. Преди да тръгнете да вървите по този тънък лед, помислете два пъти.\r\n", "date": "2019.01.18", "title": "Флирт на работното място! 10 важни стъпки"}
{"url": "https://www.dnes.bg/zvezdi/2019/01/18/iznudvat-maraia-keri.399553", "text": "Марая Кери съди предишната си лична асистентка, която е служила на звездата от март 2015 г. до ноември 2017 г. А причината е изнудване. \r\nМарая твърди, че Лиана Азариан е правила записи, на които певицата прави \"срамни\" неща, и сега заплашва, че ще покаже клиповете на обществеността, освен ако Кери не плати 8 млн. долара.\r\nВ документите пишело, че Лиана тайно е правила клипове, когато Марая е вършила лични неща. И ако тези видеа станат публични, могат да навредят на звездата - и в професионален, и в личен план, съобщават от TMZ.\r\n \r\n", "date": "2019.01.18", "title": "Изнудват Марая Кери "}
{"url": "https://www.dnes.bg/balkani/2019/01/18/putin-v-belgrad-sofiia-da-si-pravi-izvodite.399539", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРуският президент Владимир Путин бе посрещнат в Сърбия като Бог и суперзвезда. Сравненията са на световни медии, които отразиха визитата му в Белград и срещата му с президента Александър Вучич. Там е и журналистът от Bloomberg TV България Николай Кръстев.\n\n\r\nЗа зрителите на \"България сутрин\" той обобщи, че Путин е бил категоричен по отношение на Косово, а Вучич е заявил, че без Русия няма да има решение на въпроса с Косово. Станало е ясно още, че Русия ще бъде съюзник на Сърбия и двете страни ще работят заедно.\r\n\"Москва не е доволна от подписания индивидуален план за партньорство между Сърбия и НАТО\", отбеляза Кръстев.\r\n                    \n                    \n                Журналистът обобщи също, че Русия има план за Балканите, а част от тях е разширяване на военно-техническото сътрудничество между Москва и Белград. Въпросът е дали това няма да пречи на европейската перспектива пред Сърбия.\r\nПред  журналистът Валери Тодоров посочи, че във визитата на Путин има знаци, които са със среднозначен характер.\r\n\"Путин потвърди, че Русия ще инвестира в инфраструктура 1,4 млрд. долара. Сърбия дава рамо на проекта \"Южен поток\" през България. Путин заяви, че и двете тръби ще бъдат факт. Самата визита е знак за подкрепа към Александър Вучич\", коментира Тодоров.\r\nСпоред него визитата на Путин е и опит да възпре влиянието на Турция в Косово.\r\n\"Драматизираме тази визита. Тя е за да чуем, че Русия остава привързана към Сърбия. Русия по никакъв начин не може да окаже военна помощ на Сърбия. Тази визита е заради телевизора. Тези 1,4 млрд. долара са отново само на думи. Подвеждат се хората в Сърбия. Заиграването с Русия е лъжлива политика\", каза от своя страна журналистът Асен Агов.\r\nТой подчерта, че сърбите ще плащат газта, която ще пристига от Русия и парите ще отиват в касите на \"Газпром\". Агов добави, че Путин е подарил стари самолети на Сърбия, които сърбите ще трябва сами да поддържат.\r\nЖурналистът е на мнение, че не бива да се правят аналогии между България и Сърбия, защото страната ни е член на ЕС и НАТО. Искаме обаче Сърбия да бъде интегрирана в цялата система за сигурност, настоя Агов.", "date": "2019.01.18", "title": "Путин в Белград – София да си прави изводите"}
{"url": "https://www.dnes.bg/muzika/2019/01/18/mars-hibrid-ot-hubavi-neshta-e-novata-pesen-na-d2.399552", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Музикантите от D2 са в интензивна подготовка за предстоящата премиера на новия си сигнгъл с видео \"Марс\" и концерт в столичен клуб, който ще се проведе на 26 януари. В събитието ще вземат участие и Ния Петрова, която спечели \"Гласът на България\", както и Лилия Семкова, с която вокалът на групата участваше във \"Фермата\".\n\r\nРежисьор на видеото е Валери Милев, а текстът е на Руши Видинлиев, с когото групата работи и по предишната си песен - \"Егоист\".\n\r\n\"Трябваше да снимаме видеото миналия ноември, през 2017 година, но заваля сняг и ни провали плановете. От доста време се \"пече\" този проект и се радвам, че с помощта на най-добрия режисьор според мен в тези ширини успяхме на 100 процента да изпълним това, което си мечтаех да е видеото, както и песента\", сподели китаристът Димитър Кърнев в студиото на \"България сутрин\".\n                    \n                    \n                \r\nВокалът на групата Деян Каменов-Дидо сподели пред  че във видеото участва гимнастичката Радина Филипова, а някои от кадрите са заснети в Роженската обсерватория.\n\r\n\"Обичаме си нещата, обичаме, това, което правим. Това е интересен хибрид от няколко готини неща и ми действа по много интересен начин. Надявам се и хората да го усетят\", посочи Дидо.\r\nГрупата ще проведе и национално турне, на което ще представи \"Марс\" в повече от 20 града.", "date": "2019.01.18", "title": "\"Марс\" - хибрид от хубави неща е новата песен на D2"}
{"url": "https://www.dnes.bg/zvezdi/2019/01/18/daily-mail-nina-dobrev-sbyrka-s-toaleta.399548", "text": "На 13 януари се проведе церемонията по връчването на едни от най-елитните награди за кино - \"Изборът на критиците\". На събитието в Холивуд се събраха много знаменитости, а еднa от най-обсъжданите теми беше как са облечени звездите.\r\nЗа съжаление, от британското издание \"Daily Mail\" посочват, че актрисата от български произход - Нина Добрев, е била сред най-лошо облечените знаменитости. Нина е заложила на дълга дантелена червена рокля, а от \"Daily Mail\" пишат, че роклята прилича на стар тоалет, взет от облеклата, използвани в сериала \"Дневниците на вампира\", в който тя участваше.\r\n \r\nВ текста пише, че все пак Добрев има оправдание за неподходящия избор - актрисата стана на 30 г. на 9 януари и беше на сафари в Република Южна Африка, а после направи впечатляващо маскарадно парти за юбилея си.\r\n \r\n", "date": "2019.01.18", "title": "Daily Mail: Нина Добрев сбърка с тоалета!"}
{"url": "https://www.dnes.bg/politika/2019/01/18/s-edinodushie-ns-prie-zakona-za-horata-s-uvrejdaniia.399559", "text": "Парламентът прие с пълно единодушие и третият закон за хората с увреждания, за който властта пое ангажимент след протеста на майките през лятото и есента на миналата година.\r\nОсновните цели на Закона за социалните услуги са гарантиране на достъпа до услуги, на тяхното качество и ефективност и на правото на живот в домашна среда и в общността, както и насърчаване на интегрирания подход и публично-частното партньорство.\r\nЗа първи път се създава възможност за ползване на общодостъпни услуги от всички лица, а не само от уязвимите групи.\r\nПредвижда се облекчаване на достъпа на хората до социални услуги не само чрез подкрепата за информиран избор на услуга, правото на избор на доставчик и премахването на някои формални изисквания, но и със създаването на национална карта на социалните услуги, която да включва всички социални услуги, които се осигуряват чрез държавно финансиране.\n\n\n\n\r\n                    \n                    \n                Ще бъдат въведени и обективни критерии за анализ на потребностите от услуги.\r\nУслугите, финансирани от бюджета, ще бъдат класифицирани в три основни групи - услуги на общинско ниво, които задоволяват потребностите на населението от общината; услуги на областно ниво, които задоволяват потребностите на лица от цялата област; услуги на областно ниво, които задоволяват потребностите на лица от цялата страна.\n\r\nВ законопроекта сериозно внимание се отделя на качеството на социалните услуги, като се предвиждат стандарти за организация и управление, за квалификация и професионално развитие на служителите и стандарти за ефективността на услугата с оглед постигнатите резултати за лицата, които я ползват, в отговор на потребностите им. Предвижда се лицензиране за всички частни доставчици на социални услуги.\r\nЗаложено е да се създаде нова Агенция за качеството на социалните услуги към министъра на труда и социалната политика, която ще извършва лицензирането на доставчиците на услуги, ще контролира спазването на закона и стандартите за качество.\r\nНовата структура ще проверява за начина, по който общините и частните доставчици разходват средствата от държавния бюджет, ще проверява за спазване на правата на потребителите на социални услуги и ще извършва мониторинг на ефективността на национално ниво.\r\nАгенцията ще бъде създадена в рамките на щатната численост в системата на Министерството на труда и социалната политика, която включва и второстепенните разпоредители с бюджет.\r\nДругият важен акцент в законопроекта е регламентацията на интегрирания подход и интегрираните междусекторни услуги, като се прави разграничение между интегрирано предоставяне на подкрепа и интегрирани услуги. В първия случай в основата са координационните механизми и взаимодействието, а при интегрираните услуги водеща е нуждата от обща организация и управление на услугата.\r\nАкцент в законопроекта се поставя и върху професионалистите в сектора. За тях се предвиждат въвеждащи и надграждащи обучения, супервизия и стимули за професионално развитие. Ще се създаде етичен кодекс за служителите, които предоставят социални услуги и стандарти за работно натоварване.\r\nОблекчава се режимът за създаване на услуги, които се финансират от бюджета, като те ще се създават с решение на общинския съвет след предварително одобрение от Агенцията за социално подпомагане. Регламентират се и възможности за сключване на споразумения между общини за предоставяне на услуги за лица от няколко общини и за лица от цялата област. Създават се и правни възможности за публично-частно партньорство при предоставяне на социални услуги.", "date": "2019.01.18", "title": "С единодушие: НС прие Закона за хората с увреждания"}
{"url": "https://www.dnes.bg/cars/2019/01/18/s-30-km-ch-iz-gradovete-a-navicite-ni-mantalitetyt-ni.399538", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВсяка четвърта жертва е при катастрофа на завой, сочат данните на МВР. 49%  от тях са единична катастрофа или такава, в която водачът самокатастрофира. \n\r\nИменно затова министърът на вътрешните работи Младен Маринов предлага книжките на тези, които предизвикват произшествия на завой, да бъдат отнемани.\n\r\nМерките за намаляване на жертви предвиждат и промяна на скоростта - по първокласните пътища да бъде намалена до 80 км/ч, а общините да имат правомощия да налагат ограничения по определени пътища за максимална скорост до 30 км/ч. \n\r\nСпоред Красимир Георгиев от Асоциацията за квалификация на автомобилистите в България въвеждането на ограничение за 30 километра в час максимална скорост е необходимо в малките улички на кварталите.\n                    \n                    \n                \r\n\"Тези мерки звучат добре, но зона до 30 километра не може да бъде в цялата градска зона. Очевидно няма как да бъде контролирано. По същия начин е и другото предложение от 90 км/ч да се намали на 80км/ч, защото така било във Франция\", коментира пред  Емил Марков от Института за пътна безопасност.\n\r\nСпоред представителите на Института за пътна безопасност не трябва автоматично да се взимат чужди модели от Европа, а да ги съобразим с нашата култура, навици и манталитет.\n\r\n\"Безопасността започва с обучението и може би завършва с обучението. Не можем да поставим полицай на всеки квадратен метър. Ако се създаде една безпощадна система за качествено обучение - там се създава манталитетът, възпитанието, шофьорската култура на бъдещия водач\", категоричен беше Красимир Георгиев.\r\n ", "date": "2019.01.18", "title": "С 30 км/ч из градовете!? А навиците ни, манталитетът ни?"}
{"url": "https://www.dnes.bg/eu/2019/01/18/big-mac-veche-ne-e-samo-na-mcdonald-s-pone-v-evropa.399560", "text": "Един гигант в сферата на бързото хранене загуби своя знакова марка. След решение на Службата на Европейския съюз за интелектуална собственост (EUIPO) наименованието Big Mac вече не е ексклузивно запазено за ползване от McDonald's в ЕС.\r\nСпоред службата американската компания не е доказала реалното използване на оспорваната търговска марка като име на бургер или ресторант. В резултат на това заявлението за отмяна е успешно и оспорваната търговска марка трябва напълно да бъде анулирана.\r\nСегашното решение на службата, което обаче може да бъде обжалвано, позволява на други компании освен на McDonald's да използват името Big Mac в ЕС.\r\nMcDonald's вече заяви пред CNBC, че възнамерява да обжалва решението. Компанията изразява увереност, че „то ще бъде разгледано от Апелативния съвет на EUIPO\".\r\n                    \n                    \n                В хода на производството McDonald's е подала декларации от представители на дружествата си във Франция, Обединеното кралство и Германия, за да подчертае значението на марката. За тази цел като доказателства са били цитирани рекламни материали и линкове към съответната статия в Wikipedia. За EUIPO обаче това не е било достатъчно.\r\n„Самото наличие на марка на даден уебсайт не е достатъчно, за да докаже истинската му употреба освен ако сайтът не посочва мястото, времето и степента на използване“, се казва в решението на службата. Представените материали съдържали информация дори за това дали Big Mac може да бъде поръчан в магазините.\r\n\r\n ", "date": "2019.01.18", "title": "Big Mac вече не е само на McDonald's. Поне в Европа"}
{"url": "https://www.dnes.bg/rusia/2019/01/18/spasen-e-ekipajyt-na-ediniia-ot-sblyskalite-se-ruski-su-34.399580", "text": "Екипажът на единия от двата руски изтребителя, сблъскали се днес в руския Далечен изток, беше спасен, след като катапултира успешно, съобщи министерството на отбраната в Москва, цитирано от Асошиейтед прес.\n\r\nНяма информация за съдбата на другия екипаж и машината.\n\r\nДвата самолета Су-34 са извършвали учебно-тренировъчен полет, когато се сблъскали на около 35 км от бреговете на Японско море, съобщи руското военно ведомство.\n\r\nЕдиният от самолетите паднал в морето. Няколко часа по-късно било установено местоположението на един пилот. Той бил на надуваем сал в морето. Спасителната акция била затруднена от силни мразовити ветрове, но хеликоптер успял да изтегли пилота. След това бил спасен вторият пилот, който също е открит на сал.\n                    \n                    \n                \r\nИ двамата пилоти са в добро състояние.\n\r\nДругият екипаж също е катапултирал, но не е открит, няма и информация за съдбата на изтребителя.\n\r\nВоенното министерство съобщи, че двата самолета не са носели ракети.\r\n ", "date": "2019.01.18", "title": "Спасен е екипажът на единия от сблъскалите се руски Су-34"}
{"url": "https://www.dnes.bg/obrazovanie/2019/01/18/vylchev-za-kritikite-za-romskata-integraciia-rabotim.399574", "text": "Просветният министър Красимир Вълчев отхвърли обвиненията на левицата, че управляващите са се провалили с интеграцията на ромите и настоя, че механизмът по обхващане и включване в образователната система на деца и ученици е показал, че има ефект.\n\r\nПо-рано социалистите предложиха да се спират всички помощи на роми, чиито деца не ходят на училище, да се преосмисли политиката за делегираните бюджети и да се налагат по-сериозни наказания на лицата, които живеят на семейни начала с непълнолетни. Те настояха и че подходът на ГЕРБ да \"издирват учениците\" не работи.\n\n\r\n\"Опозицията критикува механизма без доводи. По него работиха над 11 000 души в над 1 000 екипа и аз не бих им омаловажил работата им. Механизмът показа, че когато институциите работят заедно, има ефект – над 30 000 деца са допълнително записани. Който критикува механизма, да се включи в един екип и да види колко е трудна работата\", посъветва министър Вълчев.\n                    \n                    \n                \r\nСпоред него от БСП не разбират, че основната част от проблемите с интеграцията са социално-културни - липсата на отношение към образованието.\n\r\nВълчев коментира, че и сега семейните помощи са обвързани с посещаемостта в училище. За идеята да се спират всички помощи той каза, че е \"трудно да се обвързват едни права с други\". \n\r\nТой посочи и че именно БСП е предложила да се дават безусловни помощи на входа на втори, трети и четвърти клас. \n\r\nЗа делегираните бюджети пък той коментира, че никой в системата не е против тях.\n\r\n\"Ние трябва да ги задължим да ходят на училище и да натрупват знания, плюс мотивирани учители, плюс ранно обхващане в детска градина, плюс работа с всяко дете. Опозицията трябва да разбера, че най-важният актьор е учителят. Затова ние залагаме на учителя, заплатите им ще бъдат 25% над средната за страната. А с \"Визия за България\" БСП предлагат заплатите да бъдат колкото средната - т. е. намаляване\", каза образователният министър.", "date": "2019.01.18", "title": "Вълчев за критиките за ромската интеграция: Работим!"}
{"url": "https://www.dnes.bg/eu/2019/01/18/pri-sistemni-zakonovi-narusheniia-risk-ot-zaguba-na-evrosredstva.399583", "text": "Гражданите не желаят да плащат данъци, чиито средства се насочват към държави, които не могат да се справят в борбата с корупцията, измамите или нарушаване на ценности като върховенството на закона от правителства. Тези правителства рискуват да губят средства от ЕС според новия законопроект, одобрен от ЕП. По тази тема Димитър Марков от ЦИД заяви в ефира на , че това усилие на ЕС датира от много време насам, но се сблъсква със съпротива от страна на националните правителства. \"Те го намират за прекалено вмешателство във вътрешните им работи. Основният проблем е с решаващата крачка от икономическия към политически съюз в рамките на ЕС. Действително има държави, в които протичат нарушения, допълни той.\r\n                    \n                    \n                ОЛАФ не са състояние да хващат по-голяма част от нарушенията, спомена гостът. \"Те трябва да повишат капацитета си. Лесно е информацията да бъде прикрита или да не бъде предоставена\", убеден е той.\r\nБългария е в групата страни, които получават критики – и по отношение на съдебната система, и по отношение на свободата на словото, корупцията, посочи Димитър Марков.\r\n\"Евентуална европейска прокуратура трудно може да следи целия този процес, защото зависи много какви правомощия ще получи и с какъв кадрови ресурс ще разполага, тъй като тази материя е сложна финансово и юридически. Като прибавим и езиковата бариера, подобен орган би се сблъскал със сериозни предизвикателства\".\r\nВ България настъпва офанзива с поредица показни дела, част от които впоследствие се пропукват, уточни Марков. \"В това отношение можем да вземем пример от страните от Скандинавието, от Балтийските държави, които са с добри показатели според повечето изследвания\", обобщи разсъжденията си той.\r\nПовече подробности вижте на сайта на", "date": "2019.01.18", "title": "При системни законови нарушения – риск от загуба на евросредства"}
{"url": "https://www.dnes.bg/rusia/2019/01/18/v-rusiia-smeniat-syvetskite-makarov-s-po-moderni.399572", "text": "Русия ще замени легендарните съветски пистолети \"Макаров\" в армията и полицията си с ново оръжие, способно да функционира при температури до минус 70 градуса по Целзий и да пробие бронежилетка от 100 метра разстояние, съобщи днес производителят, цитиран от Франс прес.\n\r\nСерийното производство на новия пистолет с име \"Удав\" (\"боа\" или \"питон\" на руски език) се очаква да започне през пролетта на тази година, посочи в комюнике държавната военнопромишлена корпорация \"Ростех\".\n\r\n\"Макаров\" е полуавтоматичен пистолет, въведен на въоръжение през 1951 година. По онова време той заменил съветския пистолет \"Токарев\".\n                    \n                    \n                \r\n\"Макаров\" е основното лично оръжие на служителите на въоръжените сили или силите за сигурност в множество страни от бившия Варшавски договор, както и в Китай\", подчертава \"Ростех\".\n\r\nНеотдавна Русия достави наред с друго оръжие 900 пистолета \"Макаров\" на армията в Централноафриканската република, припомня АФП.\n\r\nСъс своята разрушителна сила \"Удав\" ще бъде един от най-мощните пистолети в света, твърди \"Ростех\", уточнявайки, че използваният при него патрон калибър 9х21 мм е в състояние да пробие бронежилетка от около 100 м, пише БТА.\n\r\nПистолетът може да функционира при екстремни температури в диапазон от минус 70 до плюс 50 градуса, в условия на пустинна суша, арктически студ и висока влажност, изтъкна индустриалният директор на клъстера \"Въоръжение\" в \"Ростех\" Сергей Абрамов.\n\r\nНа по-късен етап пистолетите \"Удав\" ще се предлагат в цивилна и спортна версия, а също за износ.\r\n", "date": "2019.01.18", "title": "В Русия сменят съветските \"Макаров\" с по-модерни"}
{"url": "https://www.dnes.bg/technology/2019/01/18/kachestvoto-na-mobilnite-razrabotki-obusloveno-ot-pazarni-prichini.399585", "text": "Основният проблем на мобилните разработки напоследък е свързан с качеството, коментира Радослав Гайдарски, изпълнителен директор на Upnetix, в ефира на.\r\n\"Imperia Mobile беше плод на едно приятелство между мен и другите съоснователи. Имахме обща визия и цел. Нямахме какво да губим. Първите си клиенти набавихме чрез препоръки и приятели. Дори бих казал, че хората сами ни търсеха с желание. В България през 2015 г. имаше огромен вакуум за мобилни разработки. В момента най-големият проблем, свързан с мобилните разработки, е с качеството. Това е поради логични пазарни причини. Разработката е скъпа, малко компании могат да си го позволят\".\r\n                    \n                    \n                Офисите в Лондон, Мюнхен, Цюрих, Вашингтон, Пловдив, Бургас са на групата компании, към които Upnetix се присъедини – ScaleFocus, уточни Радослав Гайдарски.\r\nРъстът се постига с работа и посвещение на целия екип, счита той. Овладяването на ръста става с правилните хора на правилните места и доверието, което им се делегира, посочи Гайдарски.\r\n\"В САЩ конкуренцията е безпрецедентна. България като дестинация и Upnetix предоставят продукт на световна ниво, затова от нас се интересуват дори пазари като Индия и Близкия изток. В последните 5-6 години репутацията на България изключително се подобри\".\r\nПридобиването от ScaleFocus стана по естествен начин, отбеляза Радослав Гайдарски. \"От самото начало имахме разбирането, че това е бизнес с приятели и ще бъдем до време заедно. Моите партньори от тогава ръководят една от най-успешните продуктови IT компании за игра. Влязохме в процес, търсихме придобиващи компании от цял свят. Ние бяхме проактивната страна. С основателите на ScaleFocus се познаваме от самото начало на създаването на компанията. Те също проявиха интерес. Ценностите ни се припокриха\", спомена Радослав Гайдарски.\r\nОще подробности открийте на сайта на ", "date": "2019.01.18", "title": "Качеството на мобилните разработки – обусловено от пазарни причини"}
{"url": "https://www.dnes.bg/stranata/2019/01/18/sydbata-na-arhitekturni-pametnici-iz-stranata-v-rycete-na-kradci.399545", "text": "Тухла по тухла, кабел по кабел, желязо по желязо - цели сгради, по-голямата част от които архитектурни паметници, изчезват след поредица от кражби в цялата страна.\r\nСериозно е положението в монтанското село Дългоделци, където в продължение на месеци малкото останали жители стават жертви на постоянни набези. Крадците режат проводници от улици и домове, вадят кабелите за електричество от стените, разбиват покриви и задигат керемиди.\r\nВсички знаят кои са виновните, но осъдени няма. Полицията задържа обирждиите, но те са на свобода само няколко дни след това. Според кмета на селото Тихомир Георгиев, причината за това е, че нанесените щети били под минималната заплата.\r\nПоследният голям удар в Дългоделци станал късно във вторник, когато крадци се вмъкнали в двора на 81-годишна жена. Обирджиите задигнали 75 метра кабели, които захранвали с електричество стопанските постройки на пенсионерката.\r\n                    \n                    \n                Виновникът бил хванат веднага на следващия ден - 51-годишен местен жител, в чийто дом били намерени задигнатите кабели. Пред властите мъжът признал и за още 5 къщи, които станали жертва на ловките му ръце.\r\nПо-голямата част от виновниците не отричат, че крадат, твърдят местните жители.\r\n\"Казват: Като няма работа, ще крадем, трябва да ядем! А работа има, колкото искаш - на полето, във фермите, ама.. трудът е цял ден, а те искат да ядат и пият без мъка\", разказва пред \"Труд\" 78-годишен мъж от Дългоделци.\r\nСпоред данните ⅓ от домовете в селото са без стопани, а това ги превръща в отлична мишена за апашите. В селото по списък би трябвало да живеят 800 души, но почти половината от тях са отишли на гурбет в чужбина. Така Дългоделци е дом на предимно възрастни хора, неспособни да се борят с криминалните деяния.\r\nАпаши върлуват и на други места в страната. Тяхната цел са изоставени и запустели постройки.\r\nИндустриалната зона в Перник отдавна се е превърнала в спомен. Там от години собственици на фирми сигнализират до институциите за ежедневните набези.\r\nЗаводът \"Пластмасови изделия\" в Средец е изнесен камък по камък. В страната всяка изоставена по един или друг начин сграда става жертва на крадци - затворени училища, бивши заводи. Крадците нахлуват в безстопанствени къщи, крадат керемиди, греди и тухли.\r\nЖертва на крадци става и бившата белодробна болница в Сливен. Сградата е обявена за паметник на културата, построена през 1898 г. в центъра на града. Някога е блестяла със своята забележителна архитектура. Държавната белодробна болница е била преобразувана в специализирано болнично заведение, но поддържането й е било много трудно. Дори японското правителство е дарило средства за ремонта й.\r\nОт нея, обаче, стои единствено споменът, защото паметникът е задигнат шепа по шепа. Откраднато е всичко, което може да се открадне - дограми, врати, фаянс, тухли, керемиди, дъски, кабели, кранове на чешми… На място стоят единствено стените, които всеки момент може да рухнат.\r\nРазграбването продължава вече девета година. Охрана липсва, защото няма кой да и плаща. Разграбена е и цялата документация на болницата, а това бави ликвидацията, а и решението на проблема.\r\nВърху 28-те декара някога е имало още 20-тина постройки - гаражи, складове, външни тоалетни, административни кабинети и клинична лаборатория. Днес, по-голямата част от тези сгради липсва, защото са били изнесени от обирджии тухла по тухла.\r\nСега крадците са се насочили към оградата, която заобикаля пространството около болницата - на места има дупки, откъдето може да се влиза дори с автомобил. Изскубани са металните мрежи.\r\nСградата е почти разрушена и представлява опасност за минувачите и хората, които живеят в района. В близост се намира и училище.\r\nПрез 2010 г. е взето решение да се ликвидира \"Специализираната болница за активно лечение на белодробни болести\", назначени са ликвидатори, които са имали 8 месеца да я ликвидират. Два пъти с по 4 месеца е удължаван срокът им на работа, но те така и не са я завършили. Сега сградата е с един собственик, а теренът около нея – с друг. Така ликвидацията от 8 месеца се удължава... с 8 години.\r\nКметът на Сливен се опитва да намери решение на надвисналия с години проблем, а от Областната дирекция на МВР-Сливен е изпратено писмо до Министерство на здравеопазването с настояване на имота да бъде назначена охрана. По случая се е самосезирала и Районната прокуратгура. Започва проверка, която да установи дали сградата е опасна и дали собственикът – здравното министерство, полага грижи за нея.", "date": "2019.01.18", "title": "Съдбата на архитектурни паметници из страната – в ръцете на крадци!?"}
{"url": "https://www.dnes.bg/akoshtete-vqrvaite/2019/01/18/ot-telence-do-biftek-tenyearchallenge-no-fokusyt-e-drug.399575", "text": "\n\r\nНяма как да не ви е попаднало поредното онлайн предизвикателство #tenyearchallenge. Масово хората показват колко по-красиви са сега, отколкото преди 10 години. Напук на не малко изминалото време.\r\nПо правило мъжете преди 10 години са заоблени, с кофти прически, а сега - голи до кръста във фитнеса, едни плочки, едни мускули... Или пък са придобили бизнес вид, очилата са маркови, едва ли и псуват.\n\r\nНе по-малко трансформации са претърпели и дамите, които 10 години по-късно са с далеч по-изразена талия, по-младежки вид и далеч по-привлекателни.\r\nКакъв е изводът? Като родната столица сме - растем, но не стареем. Дори се разхубавяваме. Е, тук-там има и Photoshop, все пак и програмата се е развивала.\r\n                    \n                    \n                Ние обаче няма да ви занимаваме с тенденциите в красотата, а ви предлагаме едни десетгодишни промени, които ни карат да се засмеем или да се замислим. Чувството за хумор не е подминало Осама бин Ладен, кралица Елизабет Втора... Вижте ги в галерията ни.\r\n ", "date": "2019.01.18", "title": "От теленце до бифтек... #tenyearchallenge, но фокусът е друг!"}
{"url": "https://www.dnes.bg/sofia/2019/01/18/stroej-sybori-stena-na-kyshta-uredi-v-izkopa.399577", "text": "\n\r\nСтроеж в София събори стената на обитаема къща. Изкопни дейности до сградата причиниха значими щети за живеещите в нея и съседните къщи.\r\nДо пострадалата къща в столичния район \"Възраждане\" е започнало мащабно строителство, което предвижда изграждането на хотел, жилищна сграда с магазини, подземен гараж и офиси.\r\nСтената на съседната къща липсва, няма ги и част от домакинските уреди. Покъщнината паднала в ямата по време на изкопната дейност.\r\n\"Тази авария е причинена от значителен теч на топлофикационната система на улицата\", заяви пред bTV Георги Сачански, управител на фирмата инвеститор на строежа.\r\n                    \n                    \n                От \"Топлофикация\" не са съгласни - те са изпратили екип, който е констатирал, че почвата на изкопа е с температура под 0 градуса. Това означава, че теч на вода не е възможен.\r\nВ становище на ДНСК се посочва, че именно изкопните действия са причина за разрушаването на стената. Предстои изработването и на техническа експертиза до края на месеца.\r\nСпоред Сачански е подписано споразумение за обезщетяване на собственика на къщата. Собственикът обаче казва, че не е подписвал такова и ще търси правата си в съда. \n\r\n ", "date": "2019.01.18", "title": "Строеж събори стена на къща, уреди – в изкопа "}
{"url": "https://www.dnes.bg/sofia/2019/01/18/signal-za-symnitelni-veshti-proverka-na-centralna-gara.399601", "text": "Не са открити съмнителни предмети при проверката в района на Централната гара в София.\r\nПо-рано стана ясно, че по обяд е постъпил сигнал за съмнителни вещи около гарата.\r\nПоследва проверка, но органите на реда не са установили нищо.\r\nНе се е наложило и извеждане на хората от сградата, уточняват от МВР.", "date": "2019.01.18", "title": "Сигнал за съмнителни вещи – проверка на Централна гара"}
{"url": "https://www.dnes.bg/notifikacii/2019/01/18/syprugyt-na-elizabet-ii-se-vyzstanoviava-sled-ptp-to.399582", "text": "Съпругът на британската кралица Елизабет Втора, 97-годишният принц Филип, днес се възстановя в семейния дом в Източна Англия, след като вчера следобед автомобилът му се сблъска с друга кола и се преобърна, предаде Ройтерс.\n\r\nПринц Филип управлявал лично своя \"Ланд Роувър\", когато се блъснал в друг автомобил на път близо да частната кралска резиденция Сандрингам в Норфолк, посочи Бъкингамският дворец.\n\r\nПринцът останал невредим, но е стресиран от преживяното.\n\r\nДругия водач - 28-годишна жена - е с наранено коляно, а спътничката й на 45 години е със счупена китка. В колата е имало също деветмесечно бебе, което не е пострадало. Всички те били откарани в болница, но вече са изписани.\n                \n                \r\n\"Това е чудодейно оцеляване за всички. Можеше да загинат хора. Последиците можеше да са изключително тежки\", каза пред телевизионни репортери 75-годишният Рой Уорн, измъкнал принца от автомобила му. \n\r\n\"Той е много смел човек. Не вдигна шум, а отиде да пита всички останали дали са пострадали\", каза Уорн за принц Филип.\n\r\nПолицията каза, че е взела проби за алкохол и на двамата шофьори, но при никой от тях не е установено превишаване на нормата.\n\r\n\"Като стандартна процедура при катастрофа с ранени случаят ще бъде разследван и ще бъдат извършени съответните действия\", посочи в изявление полицията в Норфолк.\n\r\nЛюбопитно съвпадение е, че днес местните власти възнамерявали да обсъждат безопасността и ограничаването на скоростта на движение в района на катастрофата.\r\n/БТА/", "date": "2019.01.18", "title": "Съпругът на Елизабет II се възстановява след ПТП-то"}
