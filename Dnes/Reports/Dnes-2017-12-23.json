{"url": "https://www.dnes.bg/usa/2017/12/23/amerikanski-general-se-gotvi-za-voina-skoro-pri-tova.363288", "text": "Комендантът на частите на морската пехота от Въоръжените сили на САЩ, разположени в Норвегия, предупреди своите войници, че предстои война, предава американският новинарски канал Fox News.\r\n“Надявам се да греша, но предстои война“, заяви генерал Робърт Нелър. \r\n\"Вие вече водите бойни действия тук само чрез присъствието си – информационна и политическа борба“, допълни той.\r\nНелър подчерта, че вероятността от конфликти с Русия и в Тихооеканския регион в близко бъдеще е огромна, предава \"Фокус\". \r\nСержант-майор Роналд Грийн сподели подобно мнение: \"Помнете защо сте тук“, заяви той. \r\n\"Те наблюдават. Точно, както ги наблюдавате вие, те наблюдават вас. Ние имаме 300 морски пехотинци тук, но можем да съберем 3000 за една нощ“.\r\nПредупрежденията на американските военни дойдоха само ден преди Министърът на отбраната на САЩ Джеймс Матис да заяви пред военнослужещите във военната база на САЩ в щата Северна Каролина Форт Браг, че \"буреносни облаци се събират“ над Корейския полуостров.\r\nОт телевизията не се наемат да твърдят, дали коментарите на Матис са били нещо повече от мотивационна риторика.\r\nПристигането на Нелър и Грийн в Норвегия съвпада с нарастването на напрежението между САЩ и съюзниците им от НАТО и Русия. \r\nСпоред американски военни източници, Москва е предупредила Осло, че решението му да приеме нова американска военна част до края на 2018 година може да се отрази негативно на отношенията между двете страни.", "date": "2017.12.23", "title": "Американски генерал се готви за война, скоро при това"}
{"url": "https://www.dnes.bg/stranata/2017/12/23/gladna-mechka-lishi-ot-syn-jitelite-na-stoikite.363281", "text": "Огромна мечка обикаляла в родопското село Стойките през нощта срещу събота и срутила огради на дворове. Това съобщи кметът на населеното място Георги Георгиев, цитиран от Агенция \"Фокус\".\r\nТой обясни, че животното не е видяно от хора, но по останалите стъпки се познавало, че голямо, с тегло около 150 кг.\r\n\"В селото дойде специална група от РИОСВ, която се занимава със защитата на мечките, а отделно и ние сме ловци и много добре познаваме стъпките на тези животни, които са неповторими. Следата показва, че мечката си е пообикаляла из селото през нощта, но за радост не е посегнала на други животни, не е срещнала хора и не е правила пакости\", каза още кметът.\r\nТой уточни, че жителите на Стойките са притеснени, особено предвид факта, че селото е туристическа дестинация.\r\nМечката е диво животно, което обикаля около селата, но предпочита да бъде на по-тихо и по-спокойно място. По принцип по това време на годината тези животни изпадат в летаргия и спят зимен сън, но когато са гладни, продължават да обикалят.", "date": "2017.12.23", "title": "Гладна мечка лиши от сън жителите на Стойките"}
{"url": "https://www.dnes.bg/world/2017/12/23/9-dushi-sa-postradali-pri-pojara-v-londonskiia-zoopark.363283", "text": "Един мравояд е загинал при днешния пожар в зоологическата градина на Лондон, предаде ДПА, като се позова на управата на парка. \r\nПо-рано тръбозъбът (вид южноафрикански мравояд) бе обявен за изчезнал. Впоследствие управата на зоопарка съобщи, че е покрусена от смъртта на 10-годишния Миша.\r\nЧетири суриката (вид южноафриканска мангуста) са в неизвестност. Възможно е и други животни да липсват.\r\nДевет човека са пострадали при пожара, съобщи службата за спешна медицинска помощ в британската столица, цитирана от ТАСС и БТА.\r\nОсем от тях са получили помощ на място - шестима са се натровили с дим, а двама са получили незначителни наранявания.\r\nЕдин човек е бил откаран в болница. Подробности за състоянието му не бяха дадени.\r\nСигналът за пожара бил подаден рано тази сутрин. Той бил овладян за три часа.\r\nПричините за пожара още не са изяснени.\r\nЛондонският зоопарк е създаден през 1828 г. и е най-старият в света. Сега той е затворен за посетители за неопределен срок.\r\n ", "date": "2017.12.23", "title": "9 души са пострадали при пожара в лондонския зоопарк "}
{"url": "https://www.dnes.bg/akoshtete-vqrvaite/2017/12/23/strelec-kakvo-go-chaka-prez-idnata-godina-v-liubovta.363180", "text": "Много от Стрелците ще плуват в слава и почести следващата година. Имайте предвид обаче, че немалка част от околните няма да са доволни от вашия възход. Но пък и вие не сте виновни, че враговете са родени под егидата на друга планета.\r\nНякои Стрелци ще открият неочаквани таланти в бизнеса, дори приятелите ще бъдат изненадани как лесно достигате до успеха. Трябва обаче да харчите парите си внимателно, дори звездите съветват да преминете към спестяване – нещо, което трудно ви се отдава.\r\nМарт и април ще преминат под знака на изненадите в любовната сфера. Семейните представители на зодиака пък направо могат да се готвят за втори меден месец по това време.\r\nСвободните Стрелци ще успеят най-после да се запознаят лично с Купидон. Самотата ще остане в историята, в годината на Жълтото куче категорично ще си намерите половинка.\r\nПрез летните месеци Стрелците ги чакат промени във финансовата сфера. Парите ви „изгарят“ бедрото, така че е време за харчове – за ремонти, за гардероба, а ако правите промени в интериора на дома ви – задължително се допитайте до експерти.\r\nСтрелците не обичат дните и месеците да минават монотонно. 2018-а ще е печеливша година и със сигурност няма да се мотаете в скучен офис от сутрин до вечер. Можете да опитате с творческа дейност – свободните артисти вече се оценяват, така че ще успеете. За началото на тези дейности е подходяща есента – през септември и октомври. Стрелците са добри поети, готвачи, а дори и бижутери.\r\nНоември е месецът за приключения, но не опитвайте да се заигравате на интимния фронт – ще останете разочаровани. Време е за висок адреналин и хобита, които до този момент не сте опитвали. За разлика от ноември, декември се очертава да бъде \"домашен\" месец. Ще имате възможност да направите своята равносметка, която със сигурност ще мине в графа \"отлична\".\r\nЛюбовна прогноза за Стрелците за 2018 година вижте в", "date": "2017.12.23", "title": "Стрелец: Какво го чака през идната година в любовта?"}
{"url": "https://www.dnes.bg/notifikacii/2017/12/23/kato-za-posledno-harchim-nad-2-miliarda-samo-za-koleda.363274", "text": "Бум на пазаруването в последния момент. Тази година експерти очакват рекордна сума - над 2 милиарда лева ще похарчим само за Коледа, съобщи Нова тв. ", "date": "2017.12.23", "title": "Като за последно! Харчим над 2 милиарда само за Коледа!"}
{"url": "https://www.dnes.bg/obshtestvo/2017/12/23/niama-bebeshki-mleka-sys-salmonela-u-nas-no-iztegliat-partidi.363289", "text": "В България няма налични продукти, които да съдържат салмонелни бактерии, съобщиха от пресцентъра на Българската агенция по безопасност на храните (БАБХ) във връзка с нотификация, получена по системата за бързо оповестяване на храни и фуражи, която се отнася за наличие на салмонелни бактерии в храна за бебета. \r\nВъпреки че не са установени продукти, съдържащи салмонелни бактерии, с цел предприемане на максимални предпазни мерки компанията Lactalis, както и българският представител, са решили да изтеглят всички продукти, произведени от фабрика Creon след 15 февруари 2017 г.\r\nНа българския пазар са пуснати следните продукти:\r\n1. Селиа Девелоп 1 (CELIA Develop 1), опаковка 900г, партиди 17С0012605, 17С0012908 и 17С0013428;\r\n2. Селиа Девелоп 2 (CELIA Develop 2), опаковка 900г, партида 17С0012907;\r\n3. Селиа Девелоп 3 (CELIA Develop 3), опаковка 900г, партиди 17С0012963 и 17С0013648.\r\nПотребителите, които имат от тези продукти могат да ги върнат на търговеца, от който са ги закупили.\r\nБАБХ припомня, че на 10 декември френските власти забраниха продажбата на мляко за бебета и още няколко бебешки храни, произвеждани от компанията Лакталис (Lactalis) за Франция и чуждестранни пазари. \r\nВ България нямаше доставени засегнати партиди.\r\nЗабраната бе предприета, поради установено наличие на салмонела в храните. \r\nФренското министерство на икономиката и финансите публикува списък с над 600 партиди, които бяха забранени за консумация.\r\n ", "date": "2017.12.23", "title": "Няма бебешки млека със салмонела у нас, но изтеглят партиди"}
{"url": "https://www.dnes.bg/world/2017/12/23/snijinka-dve-posle-tri-i-pyten-haos-v-gyrciia.363285", "text": "Във връзка с обилните снеговалежи в Гърция, движението на моторни превозни средства е затруднено в отделни участъци в окръзите Драма, Родопи, Флорина, Пелас и Арта на област Западна Македония и Тракия, Арголида, Аркадия в област Пелопонес, Етолия и Ахея в област Ахарне, Евия, Фтиотида, Евритания в Централна Гърция, Кардица и Магнисия в област Тесалия.\r\nВ района на столицата ситуацията е под контрол с изключение на затворени участъци на ул. „Пендели“ в посока Неа Макри. Това съобщиха от пресцентъра на Външното ни министерство.\r\nПоради лоши метеорологични условия, към момента, са затворени пристанищата в Рафина и Лаврио, а един кораб от пристанище Пирея до Цикладите е отменен. За някои по-малки пристанища рейсовете се осъществяват след решение на капитана на плавателния съд.\r\nКъм момента остават затворени периферни пътища, като основните пътни артерии може да се считат за нормално проходими в зимни условия.\r\nПосолството на Република България в Атина информира, че към момента не са постъпвали сигнали от наши сънародници за възникнали проблеми във връзка с пътната обстановка.\r\nОчакванията на метеоролозите са за ново влошаване на времето по-късно през днешния ден.\r\n ", "date": "2017.12.23", "title": "Снижинка, две, после три и ...пътен хаос в Гърция"}
{"url": "https://www.dnes.bg/kino/2017/12/23/poshtalionyt-se-sdobi-sys-zlaten-riton.363272", "text": "Документалният филм \"Пощальонът\" на Тонислав Христов спечели голямата награда \"Златен ритон\" на 23-ия фестивал на българското документално и анамационно кино \"Златен ритон\" - за детайлното и задълбочено проследяване на еволюцията на главния герой в сложния и противоречив съвременен свят, според мотивите на журито.Победителят в анимацията е \"Вятър работа\" на Анри Кулев по сценарий на Христо Ганев - за концептуалната и артистична визия и общочовешкото послание. Отличията бяха връчени тази вечер на закриването на фестивала.\r\nСпециалната награда на журито получават два филма. Документалният \"Книжарят\" на Катрин Бернщайн и Асен Владимиров е отличен за изящния подход към един съдбовен исторически период чрез брилянтно изображение, перфектен ритъм и модерно звучене, а анимационният \"Произведено в Брахицера\" на Николай Тодоров - за изключителната визия и положения огромен труд в изграждането на политическата сатира.Наградата за художник-постановчик на анимационен филм е за Росица Ралева за анимационния филм \"Пътуваща страна\" на Весела Данчева и Иван Богданов - за оригинално и стилизирано изображение. В документалното кино са наградени двама режисьори - Юлия Кънчева за \"В огледалото\" - за умелото вплитане на различни съдби в отражението на нашия свят, и Мария Николова за \"Дъга - разкази в картинки\" - за естетския и искрен поглед към един уникален за България артистичен феномен.Двама са и носителите на наградата на община Пловдив (произведение на изкуството) - Галина Кралева за документалния филм \"Поне за миг да полетя\" - за емоционалното представяне на житейския и творчески път на режисьора, художника, актьора и аниматора Иван Андонов, и Костадин Бонев за документалния филм \"Изкореняване\" - за съпричастност към съдбата на арменския народ, пише БТА.Отличените дебютанти са четирима. В документалното кино лауреатите са Мария Аверина за \"От Кремона до Кремона\" - за чувствителното подчертаване на разликата между изкуство и занаят, изразено чрез универсалния език на музиката, и Цветан Драгнев за \"Пустиняци\" - за нормалното човешко отношение към отхвърлените от обществото, а в анимацията - Иван Стоянович за \"Няма начин\" - за експресивното пресъздаване на алиенацията в модерния живот, и Катя Мънкова за \"Папагалски залъгалки - Русия\" - за топлия поглед към света на детето.\r\nСпециални дипломи получават документалните филми \"Следваща спирка - кино \"Одеон\" на Екатерина Минкова, \"Добро утро, капитане\" на Георги /Джеки/ Стоев и \"Симон срещу страха /Случаят Варсано/\" на Георги Тенев и анимационният \"20 ритника\" на Димитър Димитров.Наградата на Съюза на българските филмови дейци /СБФД/ се присъжда на \"От Кремона до Кремона\", на Гилдията на кинокритиците към СБФД - на \"Вятър работа\" и на \"Книжарят\", отличен и с наградата на Българската национална филмотeка. Наградата на Асоциацията на хабилитираните преподаватели по екранни изкуства \"Академика 21\" е за Offline на Станислава Калчева и \"Пощальонът\".", "date": "2017.12.23", "title": "\"Пощальонът\" се сдоби със \"Златен ритон\""}
{"url": "https://www.dnes.bg/crime/2017/12/23/shofiorka-zagina-zaradi-propusnat-zavoi.363290", "text": "Жена загина при челен удар между две коли, станал на пътя Силистра – Добрич в събота, съобщиха от полицията.\r\nИнцидентът станал на около 5 км от изхода на Силистра по обяд.\r\nСпоред предварителната информация шофьорката е пропуснала завой и се блъснала в движещ се насреща автомобил.\r\nЗаради катастрофата отсечката беше временно затворена за движение, съобщиха от областната дирекция на МВР в Силистра.", "date": "2017.12.23", "title": "Шофьорка загина заради пропуснат завой "}
{"url": "https://www.dnes.bg/crime/2017/12/23/udar-na-turskite-granichari-spipaha-118-migranti.363287", "text": "Турските гранични власти в окръг Одрин са заловили група от 118 мигранти и бежанци при опит да преминат нелегално в България и Гърция, предаде БНР. \r\nВ групата има граждани на Пакистан, Бангладеш, Алжир, Мароко и Сирия.\r\nСлед като е била установена самоличността им, мигрантите са били предадени на Управлението за миграция в Одрин.\r\n ", "date": "2017.12.23", "title": "Удар на турските граничари - спипаха 118 мигранти"}
{"url": "https://www.dnes.bg/notifikacii/2017/12/23/iznenadi-zlatni-nakiti-v-cherveni-chushki-marihuana-v-kartichki.363291", "text": "Златни накити, скрити в червени чушки. Кокаин в бутилки вино и марихуана – в коледни картички. Това са само част от куриозните случаи на контрабанда, заловена от митничарите. \r\nВ складовете на митниците човек може да се натъкнете на всякакви контрабандни неща, съобщи btv. \r\nКато например скейтборд, платове, кашони с детски обувки, които се складират, докато приключат административните производства срещу хората, които са се опитали да ги внесат без да ги декларират.\r\nНай-изобретателните контрабандисти всъщност са наркотрафикантите.\r\nВ бутилка вино е открит разтворен кокаин.\r\nПо Коледа на летището често намират писма и картички с... изненада. \r\nВ картички от фрау Меркел и господин Путин за получатели в София са открити между 3 и 10 грама марихуана – пликчетата с трева са залепени върху картичките. \r\nНамира се и кокаин, импрегниран в писма или в шевовете на дънки. Това са сред най-трудните за хващане пратки. \r\nСред странните находки е препариран лъв, който ужасно изплашил митничарите на Капитан Андреево, защото помислили, че е жив. Също червени чушки, пълни със злато.\r\n ", "date": "2017.12.23", "title": "Изненади: Златни накити в червени чушки, марихуана – в картички"}
{"url": "https://www.dnes.bg/obshtestvo/2017/12/23/diado-koleda-iskam-gsm-tablet-dron-jelaniiata-na-dneshnite-deca.363251", "text": "Джуджетата на Дядо Коледа, освен, че приготвят подаръците за всички деца по света по повод Рождество Христово, успяват и да отговорят на писмата им. Във всеки град Белобрадият старец е успял да си изгради стабилен екип и в помощ на джуджетата се включват и служители на Български пощи.Така, независимо от непрекъснато растящия брой на писмата, той успява да отговори на всички, които очакват неговите послания и така не допуска да има разочаровани. Това каза Диана Ранчева, ръководител отдел на ПБ в Пловдив, а в края на годината и част от екипа на Дядо Коледа пред БТА.По думите й само в Пловдив за добрия старец се получават около 1000 писма, почти толкова са и тези, които се препращат директно за Лапландия. Директно за там заминават писмата, на които адресът е надписан на латиница, а пощенската марка е от един лев.Дядо Коледа няма да пропусне дори и тези, чиито писма ще пристигнат след Коледа, категорична е Ранчева. Тя допълва, че отговорите за тях той ще изпрати за Нова година.По отношение на кореспонденцията с Дядо Коледа интересът на хората и най-вече на децата непрекъснато расте, независимо от бурното навлизане на модерните технологии в отношенията между хората. Според пловдивското джудже една от причините е и това, че през последните години децата редовно получават отговори от Белобрадия старец и с което той провокира желанието у тях да му пишат и следващата година. Той самият също много се радва на детските писма и прави всичко възможно да изпълни желанията на малчуганите, особено на тези, които най-редовно му пишат.Възрастовата ножица е отворена доста широко - от най-малките дечица, чиито послания се пишат от родителите, като се мине през желанията на тези, които едва сричат и тинейджърите, та се стигне и до възрастните, които не искат подаръци, но пък искат да споделят с Дядо Коледа мечтите си, ежедневието си, притесненията си, положителните и отрицателни моменти от своя живот. За доста хора старецът е и отдушник на емоции, които най-вероятно им е трудно да споделят с хората около себе си, допълва Ранчева.В годините единствено се променят исканията на децата. Интересът на днешните деца е насочен към мобилните телефони, електронни игри, геймърски аксесоари, поръчват си вече и дронове. Почти толкова са и тези, които искат различни конструктори, спортни екипировки и то на големи спортни звезди. Някои искат билети за концерти, като посочват точно на кой изпълнител, на коя дата и къде ще бъде изявата. Има искания и за книги, като най-много са на историческа тематика. Интересното е, че не пропускат да споменат и своите родители, близки, какви подаръци очакват. Очакват подаръци обаче не само в своя дом, но и в домовете на своите близки и най-вече на баби и дядовци, като посочват адресите, да не би Дядо Коледа да се обърка, коментира Диана Ранчева. И тук важи принципът на Мечо Пух - \"колкото повече, толкова повече\"!Несъмнено желанията на децата най-вече са повлияни от рекламата по медиите, от мултфилмите по кината и телевизиите и свързаните с тях играчки и забавни игри и при много от случаите те пишат и точната цена на подаръка. Някои нямат желание за конкретен материален подарък, а приемат като такъв среща с Дядо Коледа - да се убедят, че съществува, като му обясняват какво ще му приготвят, само и само да дойде, защото това за тях е най-добрият човек на света.Писмата на децата започват по един и същ начин - \"Мили Дядо Коледа аз слушах много през тази година\". Но има и по-критични, които си признават, че не са слушали чак толкова много, но пък това не трябва да попречи на Дядо Коледа да им донесе подарък. Сред исканията са \"екипът на Роналдо, топката на Шампионската лига, бутонки с чорапче\", книги както за четене, така и за рисуване. По-големите прибавят към материалните подаръци и \"здраве, щастие, любов\", но никой не забравя мама, тати и бати, кака, та дори и домашните любимци с притеснението, че като са по-големи и не пишат писма, Дядо Коледа може да ги пропусне. Иво иска конструктор със 100 части и строителен кран, Слав се надява просто на хубав подарък, голяма кола с дистанционно управление си е поръчал Николай.Малко тъжни са писмата на порасналите деца, чиито родители или по-големи братя и сестри вече са им казали, че Дядо Коледа това е семейството. Те им вярват, но въпреки това се надяват Белобрадият старец да съществува и го молят вместо коледен подарък да дойде лично и да го видят на живо.", "date": "2017.12.23", "title": "Дядо Коледа, искам GSM, таблет, дрон! Желанията на днешните деца"}
{"url": "https://www.dnes.bg/politika/2017/12/23/valeri-simeonov-bylgariia-e-bila-mashteha-za-bylgarite-v-chujbina.363266", "text": "\"България винаги е била мащеха за българите в чужбина, но с нашето съдействие и с активната позиция на сегашното правителство, сегашното управление на България, мисля, че ставаме и баща, и майка\". Това каза вицепремиерът Валери Симеонов във връзка с откриването на инициираната от него нова въздушна линия по маршрута София-Одеса.\"Виждам как тези жестова, това внимание, тези постижения, които реализираме, предизвикват още искания от страна на нашите сънародници. Сега например подарихме на Всеукраинския културен дом 16 костюма за народни танци от македонския и родопския край, които са пълна комплектация ивъобще не са евтини. И веднага заваляха заявки и от другите  културни домове. Така че нашата работе а молко повече да обръщаме внимание на тези общности, защото те генерират едни истински българи, носители на традиционни български ценности, които, за съжаление, в България започнаха да поизбледняват\", каза Симеонов пред \"Фокус\".Вицепремиерът обясни, че и през следващата година ще продължава работата по отношение на българските общности извън пределите на страната. \"Ще продължаваме да подпомагаме дейността на неделните училища в Украйна. Ще продължаваме да се опитваме чрез икономически форми да ангажираме някакъв по-широк кръг от бизнеса в България към Украйна и обратното - от Украйна към България.Няма да оставим без внимание и нашите сънародици в Западните покрайнини, в Македония и в Унгария, където вече също имаме доста голям напредък за тези 7 месеца, включително с осигуряването на средства за изграждането на Български културен център в БудапещТрябва да споменем и топлите отношения, които са свързани със срещи на най-високо ниво с министъра на външните работи наУнгария, държавни секретари, форумът \"16 + 1\", който е свързан с прокарването на китайски инвестиции в страните от Източна Европа и т.н. Така че полето за действие е широко стига да има кой да бачка\", обясни още той.", "date": "2017.12.23", "title": "Валери Симеонов: България е била мащеха за българите в чужбина!"}
{"url": "https://www.dnes.bg/za-da-se-razbirame/2017/12/23/malkite-neshta-za-koito-da-ste-blagodarni-prez-2017-a.362929", "text": "В края на изтичащата година неминуемо идва време за равносметка. Като хора сме склонни да съжаляваме за нещата, които не сме успели да направим, да получим, да довършим или да открием.Поводи за недоволство винаги има и ще има. Това, което е наистина важно обаче, е да се научим да оценяваме истински стойностните неща в живота си през изминалата година и да благодарим на себе си за тях.Кои са малките неща, за които да сте благодарни на себе си през изминалата година?Животът е ценност, която приемаме като даденост през повечето време. Рядко се спираме за момент да се замислим колко много всъщност имаме, защото сме живи.Здравето е другата ценност, която оценяваме, когато изгубим. Борете се за здравето си и благодарете всеки ден, че все още го имате. Дори здравето ви да не е блестящо, пак бъдете благодарни, защото човек никога не трябва да губи надежда за по-добри дни.", "date": "2017.12.23", "title": "Малките неща, за които да сте благодарни през 2017-а? "}
{"url": "https://www.dnes.bg/crime/2017/12/23/spipaha-iznasilvacha-ot-plovdiv-32-godishen-recidivist.363273", "text": "Серийният изнасилвач, който напада млади пловдивчанки и ги изнасилва в колите им, е заловен, потвърдиха от полицията. \r\n32-годишният Владимир Петков е бил арестуван на 22 декември късно вечерта,  пише \"\". \r\nТой е от Пазарджик, но се преселил в Пловдив, където живеел под наем.\r\nНе е ясно с какво се е занимавал, освен да напада нощем млади жени и да ги изнасилва. \r\nОт полицията обясниха, че е лежал в затвора именно за изнасилване.\r\nСлед залавянето му при разпитите е направил самопризнания за последните две нападения. Те се случиха през няколко дни на различни места в пловдивския квартал \"Кючук Париж”. \r\nПетков се кълнял пред разследващите, че не е посягал на други, освен на двете девойки. Почеркът му е един и същ – напада ги в колите им, свършва си работата и ги оставя.\r\nПолицаите го заловили по описанията на жертвите. Неговото ДНКК съвпаднало с намерения биологичен материал у първото момиче, което той поруга в началото на месеца. Това е 18-годишно момиче. Тя и другата пострадала девойка дали еднакви описания на извратенякът.\r\nПо думите им той е българин, дрехите му били чисти, но не бил привлетателен. Според твърденията им нападателят бил грозноват, с дълъг нос и изгърбен. \r\nПетков издебвал жертвите в късните часове. Момичетата били в автомобилите си и чакали свои познати. В това време той се промъквал и действал.", "date": "2017.12.23", "title": "Спипаха изнасилвача от Пловдив - 32-годишен рецидивист "}
{"url": "https://www.dnes.bg/obshtestvo/2017/12/23/otnoshenieto-kym-nezriashtite-u-nas-neadekvatno.363254", "text": "\r\n\"Самият факт, че целият български народ се чуди как да ни казва-незрящи, с нарушено зрение, слепи, говори колко не се познава нашия свят\", обясни Кацарски в предаването \"Денят ON AIR\".\r\nТой сподели още, че иска чрез романа му \"Коридорът\", читателите да надникнат в света на слепия човек.\r\n\"Да види, че ние сме точно толкова лоши и толкова добри, колкото всички останали\", подчерта Владислав Кацарски пред.\r\nТой разказа, че когато е изгубил зрението си, всички, с които е контактувал, са се отдръпнали.\r\n\"Сили не се намират, те се правят. Те са само в самия теб\", подчерта писателят.\r\nКацарски коментира също, че \"интелектуалната бедност\" в част от обществото е пречка за промяната на неадекватното отношение към слепите у нас.\r\n ", "date": "2017.12.23", "title": "Отношението към незрящите у нас - неадекватно!"}
{"url": "https://www.dnes.bg/technology/2017/12/23/kym-kosmosa-spacex-izstrelia-raketa-s-10-satelita.363261", "text": "Американската компания \"SpaceX\" заяви, че успешно е извела в орбита десет телекомуникационни спътника \"Иридиум некст\" с ракета носител \"Фалкон-9\", предадоха ТАСС и Асошиейтед прес.Ракетата носител беше изстреляна от американската военновъздушна база Ванденбърг в щата Калифорния.Първата степен на ракетата беше използвана преди това при изстрелване през юни тази година, пише БТА.Това беше 18-ото и последно изстрелване на \"SpaceX\" за 2017 г. Тя има поръчка да изведе в орбита 75 сателита на компанията \"Иридиум комюникейшънс\" и очаква да свърши работата до средата на 2018 г.", "date": "2017.12.23", "title": "Към Космоса: \"SpaceX\" изстреля ракета с 10 сателита"}
{"url": "https://www.dnes.bg/usa/2017/12/23/donald-trymp-s-ravnosmetkata-si-ne-syjaliavam-za-nishto.363260", "text": "Президентът на САЩ Доналд Тръмп каза, че е научил много за Вашингтон, отчасти като е опознал членовете на Конгреса. Попитан дали съжалява за нещо през първите си 11 месеца в Белия дом, той отговори отрицателно, предаде Асошиейтед прес.Тръмп направи изявлението, след като подписа законопроект за голяма данъчна реформа - първото му значимо законодателно постижение. Президентът каза, че е разпоредил събитието в Овалния кабинет в последния момент, защото в медиите било поставено под съмнение това дали той ще подпише законопроекта до Коледа.Законодателството включва значително намаляване на данъците за корпорациите и най-богатите американци и по-малки данъчни съкращения за хората от средната класа и тези с ниски доходи.След като подписа законопроекта, Тръмп замина за своето имение Мар-а-Лаго във Флорида, където ще прекара празниците.Държавният глава на САЩ приветства и налагането на нови санкции срещу Северна Корея заради ядрената й програма, уверявайки, че международната общност се стреми към пристигането на мирни отношения с изолираната комунистическа държава, предава АФП, цитиран от \"Фокус\".\"Съветът за сигурност на ООН гласува с 15 гласа \"за\" в полза на допълнителни санкции за Северна Корея. Светът иска мир, а не смърт!\", написа Тръмп в социалната мрежа Twitter.В същото време американски апелативен съд постанови, че наложената от правителството на президента Доналд Тръмп забрана за пътуване на граждани на шест страни с преобладаващо мюсюлманско население не би трябвало да се прилага за хора със силни връзки със САЩ, предаде Ройтерс.Апелативният съд на Девети окръг заяви, че решението му ще бъде задържано, докато Върховният съд на САЩ се произнесе по забраната.", "date": "2017.12.23", "title": "Доналд Тръмп с равносметката си: Не съжалявам за нищо!"}
{"url": "https://www.dnes.bg/zvezdi/2017/12/23/iz-ranchoto-na-bivshiia-basist-na-metallica-djeisyn-niusted.363174", "text": "Заможните метъли могат да се нанесат в уникален имот на една от звездите на твърдата музика.\r\nБившият басист на Metallica Джейсън Нюстед продава ранчото си в Монтана, което е разположено на около 545 акра земя. С невероятна гледка към планината, основна къща, още две за гости – целият този лукс е оценен на 4,95 милиона долара.\r\nПлощта на основния имот е 540 квадратни метра и има три спални. Ранчото е с модерен дизайн, построено е през 2006 г. с дъбови греди на тавана и панорамни прозорци с прекрасна гледка към планината и околния пейзаж.\r\nВътре всичко е направено по много модерен и съвременен начин и няма нищо общо с класическото ранчо. Интериорът е впечатляващ – камина с каменна порта в основната всекидневна (една от няколкото в къщата), артистични резби по стените, за които са били използвани дървесини от фабриката за производство на най-известните китари – \"Гибсън\".\r\nВ къщата могат да се видят много картини. Рокмузикантът и съпругата му Никол са любители на живописта, което, между другото, е една от причините за продажбата на ранчото в Монтана. Креативната двойка иска да се отдаде на изкуството и се мести в нова къща във Флорида.Вижте уникалния имот в галерията на\r\n ", "date": "2017.12.23", "title": "Из ранчото на бившия басист на Metallica Джейсън Нюстед"}
{"url": "https://www.dnes.bg/health/2017/12/23/masaj-s-vulkanichni-kamyni-namaliava-stresa.363020", "text": "Масажът с вулканични камъни често се означава и като стоунтерапия. Противно на представата, която имаме за масажите, този метод не само релаксира тялото и съзнанието, но носи и редица здравни ползи. Те произлизат от умелото съчетаване на чисто масажни техники и поставянето на нагорещени вулканични камъни върху определени точки по тялото.Ползваните камъни са плоски и гладки, приготвени след фина обработка на базалтови вулканични скали. Те са подбрани неслучайно за техниката на масажа, защото са известни с огромният си потенциал да задържат топлината.Вулканичните камъни се подгряват в гореща вода преди започване на масажа и се поставят върху специфични зони на тялото, най-често върху гърба по линията на гръбначния стълб, а също и върху корема, лицето, ръцете и краката. В някои случаи масажът се извършва директно с камъните, за да се осигури достигане до по-дълбоките мускулни влакна с по-малко натиск.Паралелно с релаксацията на мускулатурата, стоунтерапията осигурява и няколко значителни физически и емоционални ползи. Кои са те, може да прочетете в    ", "date": "2017.12.23", "title": "Масаж с вулканични камъни намалява стреса "}
{"url": "https://www.dnes.bg/eu/2017/12/23/pojar-v-zooparka-v-london-po-chudo-niama-raneni-jivotni.363269", "text": "Повече от 70 пожарникари се борят с пламъци, избухнали рано тази сутрин (малко след 6 . по Гринуич) в магазин и кафе в Лондонската зоологическа градина, съобщи Ройтерс, цитирайки пожарната. Не се съобщава за пострадали животни, макар че пожарът е близо до зона, в която посетители могат да хранят обитателите на зоопарка, пише БТА.В зоологическата градина, намираща се в Риджънтс парк, в центъра на Лондон, са изпратени десет коли на пожарната. Все още не е ясно как е лумнал огънят, но се знае, че е овладян. Засегнати  са кафе и магазин, намиращи се близо до зона, където посетителите могат  да хранят животни.  Огънят е под контрол, но екипите на пожарната остават на място до окончателното му потушаване.По-рано бе съобщено, че пламъците са обхванали три четвърти от заведение за хранене и магазин за сувенири. \r\nЗоопаркът в Риджънтс парк е най-старият в света научен зоопарк с  история, започваща от 1826. По данни от 2017 г. в него живеят 20 166  животни.", "date": "2017.12.23", "title": "Пожар в зоопарка в Лондон, по чудо няма ранени животни"}
{"url": "https://www.dnes.bg/sofia/2017/12/23/vijdali-li-ste-15-godishnata-viktoriia-mvr-ia-tyrsi.363278", "text": "Пето РУ-СДВР издирва 15-годишната Виктория Недялкова, съобщиха от пресцентъра на МВР. \r\nМомичето е напуснало домашния си адрес на 21 декември 2017 г. около 17 и от тогава е в неизвестност.\r\nТя е на видима възраст 15-17г., висока 165-170см., телосложение нормално, коса – кестенява до раменете, очи – кафяви.\r\nМомичето е било облечено с черно шушляково пухено яке с качулка, черни ботуши (апрески) и черно-бяло спортно сакче.\r\nПолицията умолява гражданите, които могат да дадат някаква информация за момичето да се обадят на телефон 112, 02/9825938 или в най-близкото поделение на МВР като анонимността им е гарантирана.", "date": "2017.12.23", "title": "Виждали ли сте 15- годишната Виктория? МВР я търси "}
{"url": "https://www.dnes.bg/stranata/2017/12/23/ot-utre-oshte-po-toplo-temperaturite-do-11-gradusa.363270", "text": "През следващото денонощие облачността ще е променлива, по-често значителна, и главно през нощта в планините ще има слаби превалявания от сняг. Ще духа умерен, в Дунавската равнина - и силен, запад-северозападен вятър. Температурите ще се повишат: минималните ще са между минус 4 и 1 градус, максималните - между 6 и 11 градуса.\r\nВ нощта на Рождество Христово вятърът ще отслабне, а облачността ще намалее до предимно ясно.\r\nАтмосферното налягане ще се задържи по-високо от средното за декември, пише БТА.Над Черноморието облачността ще е променлива, без валежи. Ще духа умерен западен вятър. Ще е малко по-топло, с максимални температури на въздуха - между 5 и 8 градуса. Температурата на морската вода е 7-9 градуса. Вълнението на морето ще е 2-3 бала.В планините ще преобладава облачно и мъгливо време, и главно в часовете преди обяд на места ще прехвърча сняг. Ще духа силен, по високите и открити части - и бурен, вятър от север-северозапад и с него температурите ще се повишават. Максималната на височина 1200 м ще е около 5 градуса, на 2000 метра - около минус 1 градус.В понеделник все още ще духа слаб до умерен северозападен вятър и ще бъде предимно слънчево. Във вторник вятърът ще отслабне, в по-голямата част от страната и ще стихне. В планините и планинските райони ще бъде слънчево и сравнително топло. В равнинната част от страната на места ще има условия за образуване на мъгли и ниска облачност, там и дневните температури ще се задържат по-ниски - малко под 10 градуса, в останалите райони дневните ще достигат 13-15 градуса.", "date": "2017.12.23", "title": "От утре още по-топло. Температурите до 11 градуса"}
{"url": "https://www.dnes.bg/football/2017/12/23/barsa-razbi-real-madrid-zapisa-tri-pobedi-nad-belite.363280", "text": "За първи път в своята история Барселона постигна три поредни победи над Реал Мадрид на стадион \"Сантяго Бернабеу\" в Ла Лига, след като спечели голямото дерби с 3:0.\r\nДвата гранда си размениха по едно полувреме, като през първите 45 минути шампионите диктуваха събитията на терена, но гол не падна. Малко след подновяването на играта Луис Суарес откри резултата, благодарение на страхотен рейд през центъра на Иван Ракитич. В 64-ата минута Дани Карвахал беше директно изгонен от игра, след като спря топката с ръка на голлинията. Лео Меси не сбърка от бялата точка, за да реши изхода на \"Ел Класико\". В продължението Алейш Видал оформи класическия успех за гостите.\r\nПо този начин аржентинският гений отбеляза 15-то си попадение в дома на Реал и общо 25-то в 37 сблъсъци срещу \"белите\", което е абсолютен рекорд. С успеха Барса дръпна с 14 точки пред европейския първенец, който е с мач по-малко, но още през декември титлата изглежда мираж за Кристиано Роналдо и компания.\r\n\r\n\r\n ", "date": "2017.12.23", "title": "Барса разби Реал Мадрид, записа три победи над \"белите\""}
{"url": "https://www.dnes.bg/notifikacii/2017/12/23/nezamenimiiat-putin-kym-nov-mandat-kato-prezident.363275", "text": "Управляващата в Русия партия подкрепи официално кандидатурата на президента Владимир Путин на президентските избори догодина, предаде ТАСС.\r\nНа конгрес в столицата Москва днес партия \"Единна Русия\" очаквано застана зад Путин, който се кандидатира като независим на президентските избори на 18 март. \r\nУправляващата в Русия партия иска \"крайната победа\" на президентските избори да е на Владимир Путин, заяви по-рано председателят на \"Единна Русия\" и премиер на страната Дмитрий Медведев, цитиран от Ройтерс.\r\nВ словото си Медведев каза, че сега, а и в бъдеще, формацията ще даде на Путин \"цялата възможна подкрепа\".\r\nМасово се очаква президентът да бъде преизбран за още един шестгодишен мандат, отбелязва Ройтерс.\r\n\"Тази година партията навърши 16 години. И през всички тези години тя имаше един безспорен лидер. Лидер, който обединява най-различни хора. Обединява гражданите на нашата страна - Владимир Владимирович Путин\", каза Медведев, цитиран от ТАСС.\r\nТой посочи още, че съпартийците му \"отдавна и твърдо са определили на кого ще окажат подкрепа\".\r\nНа конгреса самият Путин призова за борба с корупцията и равнодушието към проблемите на хората, предаде още ТАСС.\r\n\"Нищо не подрива стабилността и не отнема ресурси за развитие толкова, колкото неправдата, несправедливостта, корупционната ръжда и подкупността, равнодушието към своята страна и откъсването от нуждите на гражданите, надменността и високомерието от страна на политиците, чиновниците, бизнеса или онези, които се наричат елит\", каза руският президент. \r\nПутин представи на конгреса визията си за модернизиране на Русия, отбелязва Асошиейтед прес. Агенцията посочва, че руският президент се е кандидатирал като независим, запазвайки дистанция от управляващата партия, на чиято репутация вредят обвиненията в корупция срещу нейни високопоставени функционери. Въпреки това Путин говори днес на конгреса, обещавайки повече стимули за бизнеса, борба с корупцията и допълнителни ресурси за недостатъчно финансираната здравна и образователна система.\r\nС рейтинг от над 80 процента се очаква руският президент да бъде преизбран лесно при гласуването на 18 март, отбелязва АП. На изборите Путин ще се изправи срещу няколко други кандидати, сред които номинираните днес Павел Грудинин от комунистическата партия и телевизионната водеща Ксения Собчак от партия \"Гражданска инициатива\", както и издигнатият преди няколко дни председател на Либерално-демократическата партия Владимир Жириновски. /БТА/", "date": "2017.12.23", "title": "Незаменимият Путин - към нов мандат като президент"}
{"url": "https://www.dnes.bg/dnes-te-kazaha/2017/12/23/23-12-2017.363282", "text": "", "date": "2017.12.23", "title": "23.12.2017"}
{"url": "https://www.dnes.bg/index/2017/12/23/godinata-v-snimki-april-2017.362633", "text": "Dnes.bg продължава да ви показва най-интересните и любопитни снимки от отминаващата си 2017 година.\r\nСлед като вече видяхме най-интересните снимки за първите 3 месеца от годината, сега е време да видим и пролетния красив април.А ако сте пропуснали някоя от предишните ни галерии, ", "date": "2017.12.23", "title": "Годината в снимки: Април 2017"}
{"url": "https://www.dnes.bg/notifikacii/2017/12/23/myjyt-ranil-hora-v-melbyrn-s-obvinenie.363271", "text": "Мъжът, за когото беше съобщено, че умишлено се е врязал в пазаруващите на оживена търговска улица в австралийския град Мелбърн, бе обвинен в опит за убийство и поведение, застрашаващо живота на околните, предаде Ройтерс.Случаят от четвъртък беше второто тежко нападение с автомобил за тази година във втория по големина австралийски град,пише БТА.Полицията заяви, че след разпит е обвинила бившия бежанец от Афганистан Саид Нури. Още преди това бе заявено, че става дума за \"преднамерено деяние\".Според полицията за 32-годишния Нури се знае, че е имал психически проблеми и е употребявал наркотици, но тя не смята, че атаката е свързана с тероризъм.Полицията подозира, че Нури е карал колата и умишлено с голяма скорост се е врязал в пешеходците на едно от най-оживените кръстовища в централния делови район на Мелбърн.Днес Нури се яви в съда, където му беше наложена мярка \"задържане под стража\". Следващото заседание ще е в сряда. Съдът постанови и да му бъде направена психиатрична експертиза.През последните няколко години ислямисти на няколко пъти използваха автомобили, за да нападат хора в Европа и САЩ.През януари шест души загинаха в центъра на Мелбърн, прегазени от автомобил. И тогава полицията изключи варианта, че става дума за тероризъм. След този случай в центъра на града бяха поставени 140 бетонни прегради.Премиерът на австралийския щат Виктория Даниъл Андрюс заяви, че 12 души остават в болница, включително трима, които са в тежко състояние, и съобщи, че ще има засилено полицейско присъствие по време на събития и прояви в Мелбърн в следващите дни с големи струпвания на хора.", "date": "2017.12.23", "title": "Мъжът, ранил хора в Мелбърн, с обвинение"}
{"url": "https://www.dnes.bg/world/2017/12/23/na-gosti-na-diado-koleda-no-ne-v-grenlandiia-a-v-laplandiia.363279", "text": "Лике Якабоилу, директорка на промоционалната туристическа агенция \"Посетете Гренландия\", каза по радиото, че в други държави свързват Дядо Коледа с Финландия. \r\n\"Не можем да съперничим на цирка, предлаган от финландците\", призна тя, цитирана от БТА.\r\nВ Дания мислят, че Дядо Коледа живее в Гренландия, но според финландския фолклор, домът му е в далечната планина Корвантунтури в Източна Лапландия. Мнозина го свързват със селото на Дядо Коледа до Рованиеми в Северния полярен кръг, където има много магазини с подаръци, ресторанти, впрягове с елени и други атракции.\r\n\"Предпочитаме Гренландия да бъде дестинация за аванютристи, за хора, които искат да видят Северното сияние или да се повозят на шейни, теглени от кучешки впрягове\", добави Якабоилу. \r\nТя обясни, че през 90-те години на миналия век е имало маркетингова кампания, която да наложи Гренландия като дом на Дядо Коледа, но тя не е постигнала финансов успех.\r\n\"Когато ни питат откъде е, още казваме, че е от Гренландия\", добави тя. \r\nДруги страни, които претендират да са дом на Дядо Коледа, са Турция и Русия. Мнозина мислят, че той живее на Северния полюс.", "date": "2017.12.23", "title": "На гости на Дядо Коледа, но не в Гренландия, а в Лапландия "}
{"url": "https://www.dnes.bg/politika/2017/12/23/400-novi-lineiki-speshni-otdeleniia-bylgarinyt-chaka.363276", "text": "400 нови и модерни линейки иска да купи Министерството на здравеопазването по европейската програма \"Региони в растеж”, съобщиха от пресцентъра на регионалното министерство. ", "date": "2017.12.23", "title": "400 нови линейки, спешни отделения … българинът чака"}
{"url": "https://www.dnes.bg/obshtestvo/2017/12/23/policai-na-godinata-razkril-sluchaia-s-georgi-ignatov.363262", "text": "Разкриването на убийството на 15-годишния Георги Игнатов в Борисовата градина от лятото на 2015 г. донесе двете най-големи награди на церемонията \"Полицай на годината\".Груповата награда е за служителите в сектор \"Престъпления против личността\" в СДВР, които са разкрили всичките 17 убийства в София през годината, съобщава \"Дарик\".\"Убийството на Георги Игнатов можеше да бъде разкрито много по-бързо, ако обществото беше съдействало\", каза пред журналисти Крумов.\r\n \r\nСъс специален приз си тръгнаха и полицаите от сектор \"Грабежи\" в националната полиция. Наградата получи шефът им Димитър Кошов. Той и екипът му от 10 души задържа знакови фигури като Иван Турчина, Павел Пачата и Стоян Илиев, заподозрян за обира, при който бяха задигнати над 1,5 млн. лева.", "date": "2017.12.23", "title": "\"Полицай на годината\" - разкрил случая с Георги Игнатов "}
{"url": "https://www.dnes.bg/usa/2017/12/23/fbr-arestuva-pehotinec-planiral-napadenie-na-koleda.363253", "text": "ФБР задържа американец, служил в морската пехота на САЩ и подкрепящ терористичната групировка \"Ислямска държава\", който възнамерявал да извърши нападение в Сан Франсиско на Рождество Христово, предадоха Асошиейтед прес и ТАСС.ФБР заяви, че е намерило писмо за мъченичество и няколко огнестрелни оръжия в дома на Евърът Арън Джеймсън, който казал, че искал да извърши терористичен акт в популярен туристически район в Сан Франсиско.\r\nБившият морски пехотинец, работещ като шофьор на камион, е обвинен в опит за оказване на материална подкрепа на чуждестранна терористична организация, съобщава БТА.Според документи на ФБР той казал на агент под прикритие, за когото смятал, че е свързан с висшето ръководство на \"Ислямска държава\", че иска да извърши нападение на Кей 39 в Сан Франсиско, защото мястото било доста оживено.Джеймсън казал на агента под прикритие, че Рождество Христово е \"идеалният ден за извършване на нападението\" и че \"не се нуждае от план за бягство, защото е готов да умре\".Джеймсън публикувал радикални джихадистки коментари в интернет, включително изразявайки подкрепа за терористичното нападение в Ню Йорк на 31 октомври, при което шофьор използва камиона си, за да убие осем души. Джеймсън предложил да използва своя камион, за да подкрепи каузата.ФБР е започнало разследване в средата на септември, след като е научило, че Джеймсън изразявал поддръжка за публикации в подкрепа на тероризма или \"Ислямска държава\".Ако бъде признат за виновен, той може да получи присъда до 20 години затвор.", "date": "2017.12.23", "title": "ФБР арестува пехотинец, планирал нападение на Коледа"}
{"url": "https://www.dnes.bg/obshtestvo/2017/12/23/tri-pokoleniia-argirovi-i-edna-liubov-kym-narodnata-pesen.363021", "text": "Три поколения от рода Аргирови носят в сърцето си народната музика. Легендарният изпълнител на македонски песни Илия Аргиров наследява таланта си от своята майка – надарена певица с огромен репертоар.Неговият син – Димитър Аргиров, издаде само преди месец новия си албум. Той носи заглавието \"Пирински цветя\" и е посветен на две годишнини - 50-годишнината на певеца и 5 години от смъртта на баща му.Албумът е уникален заради участието на италиански музиканти, които са координирани по скайп и специално за проекта са пригодили рок барабани за автентичното звучене на тъпан. Димитър Аргиров изпълнява песни от репертоара на баща си, но влага авторски аранжимент и по-модерно звучене.За легендарния си баща Димитър разказа: \"Той е човекът, с който съм общувал най-много в детството си. Той ме водеше постоянно с него, по концерти, репетиции, ходехме често на риба. Беше запален рибар. Баща ми беше много весел човек, обичаше да се шегува, много остроумен. Понякога обичаше да жегва хората с чувството си за хумор, но те не се сърдеха. Беше добронамерен човек, със широка душа, винаги позитивен. Разговарял съм с негови колеги, които споделят за него, че е бил абсолютен професионалист. Винаги изглеждащ добре, винаги изгладен, с много голяма отговорност към публиката към феновете, към музиката\".Целият разговор с Димитър Аргиров - тази събота в 10:30 часа във \"\" по . ", "date": "2017.12.23", "title": "Три поколения Аргирови и една любов... към народната песен"}
{"url": "https://www.dnes.bg/notifikacii/2017/12/23/po-koleda-1200-apartamenta-razbiti-a-mvr-to-tyrsi-policai.363242", "text": "Крадци разбиват по около 1200 апартамента всяка Коледа. Това показват цифрите на МВР за предходните години, пише \"Монитор\". От тях се вижда, че само за дните около празниците в страната се взломяват между 1000 и 1200 жилища.Бройката е двойна в сравнение с целия предходен месец ноември, когато общо всички набези са около 600. От полицията полагат усилия всяка година, за да намалят цифрата, но тя си остава почти константа. Причината е, че където се концентрират униформени, там почти няма обири. За сметка на това се атакуват кварталите, където полицейското присъствие е по-малко.\r\n\"Няма как да следим за обществения ред, да пазим домовете от крадци, да следим за нарушители на пътя и да си вършим всички други основни задачи едновременно. Разпределяме полицейските сили максимално добре, за да можем да покрием всичко, но не сме всесилни\", обясниха от \"Национална полиция\".Въпреки това от там гарантираха, че отново в празничните дни ще има постоянни полицейски патрули по кварталите в страната, за да пазят домовете на хората, тъй като битовите престъпления, в които влизат и кражбите, са основният проблем, заради който е критикувано министерството. Само за година взломните кражби са над 10 хил. От домовете - близо 9 хил., от офисите са над 700, а от магазините - 7740.\r\nОт министерството поясняват, че редиците на МВР се нуждаят от още поне 5000 полицаи, за които е обявен конкурс. Дупката представлява и 10 процента от щата на цялото министерство.\r\nНай-много полицаи се търсят в най-голямата дирекция – столичната. Конкурс е обявен за 306 патрулиращи полицаи, 50 пътни полицаи, 50 оперативни работници и 15 разследващи. На сайта на МВР се вижда, че само миналата седмица е обявен конкурс за 112 нови служители в СДВР - старши полицаи и младши пътни полицаи.\r\nИнтересен факт в цифрите е, че половината от разкритите кражби са извършени от жени, или общо 3146. Те са и заловени, а голяма част от тях по-късно са освободени. Общо 318 дами са били регистрирани за нападения в жилища, от които са си тръгнали с пари, злато и техника. Впечатление прави, че джебчийските кражби, които са 480 за годината, са извършени от малко над 200 жени. Останалите апаши са били мъже, каквато тенденция доскоро не се забелязваше.\r\n\"Мъжете и жените си сменят ролите, защото вече всеки е наясно, че жена от някой етнос в мола е джебчийка, а съмнителен мъж покрай входа, че е крадец. Затова се наблюдава едно разместване в криминалния свят. Мъжете стават джебчии, а жените се катерят по терасите, разбиват дограмите и крадат каквото намерят\", обясниха разследващи. Те поясниха, че през последната година се наблюдава и скок на този тип престъпления, извършени от чужденци. Общо 136 са кражбите, за които като извършители са регистрирани основно чужденци от сирийски и арабски произход.", "date": "2017.12.23", "title": "По Коледа: 1200 апартамента разбити, а МВР-то търси полицаи!"}
{"url": "https://www.dnes.bg/obshtestvo/2017/12/23/bylgarinyt-bolen-vseki-treti-pensioniral-se-e-invalid.363243", "text": "Всеки трети пенсионирал се тази година е излязъл в пенсия заради болежки. Това показват данни на Националния осигурителен институт (НОИ) за 2017 година.\r\nТази година заради болежки трудовия пазар са напуснали 25 638 човека, което е с 684 души по-малко спрямо 2016 г. Въпреки спада, 30,7% от новоотпуснатите пенсии са били за инвалидност заради общо заболяване. През 2017 г. в заслужена почивка са излезли 83 541 българи.Статистиката отчита спад на новите пенсионери с близо 7000 души за година, съобщава \"Монитор\". Броят на излизащите в заслужена почивка намалява заради увеличението с по 2 месеца на изискуемите възраст и стаж за пенсия.\r\nТройно са намалели пенсиониращите се военни и полицаи, показват данни на НОИ. През 2017 г. в заслужена почивка са излезли 1861 служители под пагон, докато година по-рано силовите ведомства са напуснали 6693 души, достигнали пенсионна възраст.Основна причина за спада на прекъсналите служба униформени е промяната на условията за пенсиониране. През 2016 г. за служителите на силовите ведомства беше въведена и пенсионната възраст. Така за да излязат в заслужен отдих тази година, служителите под пагон трябваше да имат не само 27 г. осигурителен стаж, 18 г. от които в системата, но и да са навършили поне 53 г.\r\n ", "date": "2017.12.23", "title": "Българинът болен! Всеки трети пенсионирал се е инвалид"}
{"url": "https://www.dnes.bg/cars/2017/12/23/izkustven-intelekt-i-smeniashti-se-baterii-zasenchvat-tesla.362783", "text": "\r\nКросоувърът ES8 обаче може да бъде купен от всеки желаещ. Серийната му версия се различава малко от концептуалния модел, показан през април в Шанхай. Тя леко е пораснала на размери, като дължината е увеличена с 44 мм и достига 5022 мм, а разстоянието между двете оси – с 13 мм и вече е 3010 мм.\r\nЗа направата на шасито и каросерията на електромобила е използван алуминий, а на предния и задния мост са поставени по един двигател. Сумарната им мощност е 653 к.с. и 840 Нм въртящ момент, които осигуряват ускорение от 0 до 100 км/ч за 4,4 секунди. Капацитетът на батериите е 70 кВт/ч, позволяващи пробег от 355 км (по цикъла на NEDC). От компанията допълват, че при постоянна скорост от 60 км/ч пробегът е 500 км.\r\nВ Nio са изпълнили обявената по-рано идея и кросоувърът ще се предлага със сменящи се лесно батерии. Само срещу 20 долара на месец собственикът на колата ще може да получава зареден акумулатор (смяната ще отнема 3 минути), а също така и да използва енергия от система за бързо зареждане. \r\nКъм момента фирмените центрове на Nio, в които ще се предлага услугата, са само в Пекин, но идеята е до 2020 г. в Китай компанията да разполага с 1100 пункта за смяна на батериите и с 1200 собствени зарядни станции. Те ще бъдат разположени в 9 мегаполиса в страната.\r\nСерийният Nio ES8 разполага и с автопилот. Това е фирмената система Nio Pilot, включваща предна камера, 5 радара, 12 ултразвукови сензора и още една камера, следяща шофьора. В оборудването на кросоувъра са включени също автопилот за движение по скоростен път и в задръствания, както и система за внезапно спиране при нужда.\r\nОт компанията допълват, че Nio ES8 е първият сериен автомобил в света, оборудван с изкуствен интелект NOMI. Той е определян като \"забавен, бърз и интуитивен компаньон, който развлича пасажерите по време на дълги пътувания\".\r\nЦената на електрическия кросоувър стартира от 67 765 долара. За сравнение, единственият конкурент на пазара към момента – Tesla Model X, в Китай е два пъти по-скъп – 126 470 долара. В Nio смятат още догодина колата да се продава и на пазара в САЩ. А още през април ще бъде представен и друг сериен модел на китайския производител – компактният Nio ES6.\r\n", "date": "2017.12.23", "title": "Изкуствен интелект и сменящи се батерии засенчват Tesla"}
{"url": "https://www.dnes.bg/sofia/2017/12/23/mlado-momiche-v-tejko-systoianie-sled-ptp-v-sofiia.363255", "text": "19-годишно момиче е в тежко състояние след катастрофа в София. Инцидентът е станал около 20.20 часа на кръстовището на булевардите \"Цар Борис Трети\" и \"Тодор Каблешков\".\r\nСпоред първоначалната информация шофьор е минал на червено и е ударил момичето.Веднага след катастрофата шофьорът се е обадил в полицията и е закарал момичето във ВМА, съобщава Нова тв.\r\nТой е разпитан, на мястото е извършен оглед. По случая вече е образувано и досъдебно производство.", "date": "2017.12.23", "title": "Младо момиче в тежко състояние след ПТП в София"}
{"url": "https://www.dnes.bg/stranata/2017/12/23/oblachno-i-vetrovito-temperaturite-do-5-gradusa.363245", "text": "През денонощието облачността над страната  бе предимно значителна. Наблюдава се слаб до умерен вятър от запад-северозапад. През деня, главно в планинските райони ще превали слаб сняг. Минималните температури ще бъдат между минус 6 и минус 1 градуса. Дневните температури ще бъдат са предимно между 0 и 5 градуса, пише БТА.По Черноморието облачността ще е разкъсана. Ще духа слаб до умерен северозападен вятър. Максималните температури на въздуха ще бъдат 3-5 градуса. Температурата на морската вода ще бъде 9-10 градуса. Вълнението на морето ще бъде 1-2 бала.В планините няма да е подходящо за туризъм. Ще бъде ветровито. Ще духа силен до бурен вятър от север-северозапад. Облачността ще е значителна и на места ще превали слаб сняг. Максималната температура на височина 1200 м ще е около минус 1 градус, на 2000 м - около минус 5 градуса.В неделя ще бъде ветровито, с променлива облачност, по-често значителна; слаби превалявания са възможни само в планините на Западна България. Ще започне бързо и чувствително затопляне. В понеделник все още ще духа слаб до умерен северозападен вятър; ще бъде предимно слънчево и сравнително топло.\r\n ", "date": "2017.12.23", "title": "Облачно и ветровито, температурите до 5 градуса"}
{"url": "https://www.dnes.bg/eu/2017/12/23/jp-katastrofa-v-avstriia-predpolagat-choveshka-greshka.363250", "text": "Два пътнически влака - регионален и локален, се сблъскаха близо до Виена, при което бяха ранени няколко души, предаде Асошиейтед прес, като се позова на австрийските власти.Инцидентът е станал близо до гара Критцендорф северно от австрийската столица, малко преди 18,00 ч. Два вагона са се преобърнали, а трети се е наклонил на една страна. Сблъсъкът между двата влака, които са пътували в една посока, е бил страничен, след което вагоните са дерайлирали.Министърът на инфраструктурата Норберт Хофер каза за агенция АПА, че четирима души са ранени леко, а други четирима - тежко. Спасителен хеликоптер е откарал един ранен в главата в болница във Виена.Преди това австрийски медии, които цитираха представители на спешните служби, бяха съобщили, че ранените са между 15 и 20.\"Подозираме, че причината, която ще се установи, е човешка грешка, а не технически дефект, но това ще се провери през следващите дни\", каза Хофер, цитиран от БТА. Влаковете бяха евакуирани малко след 19,30 часа.", "date": "2017.12.23", "title": "Жп катастрофа в Австрия. Предполагат човешка грешка!"}
{"url": "https://www.dnes.bg/mish-mash/2017/12/23/receptata-dnes-5-recepti-za-praznichni-banici.363120", "text": "С наближаването на светлите християнски празници Бъдни вечер и Коледа, настъпва времето за подготовка и на трапезата.", "date": "2017.12.23", "title": "Рецептата Dnes: 5 рецепти за празнични баници "}
{"url": "https://www.dnes.bg/eu/2017/12/23/zaradi-podozritelen-paket-evakuiraha-bazar-v-bon.363257", "text": "Полицията отцепи и евакуира голям район от коледен базар в германския град Бон заради подозрителен пакет, предаде Ройтерс.На мястото пристигнаха специалисти и робот за експлозиви, за да проверят подозрителния пакет, открит на базара снощи.\"Предполагаме, че той не е опасен, но все още разследваме\", каза говорител на полицията. По думите му пакетът бил намерен малко преди базарът да затвори за вечерта, когато нямало много хора.В Германия има повишена тревога за възможни нападения година след атаката с камион срещу коледен базар в Берлин, при която бяха убити 12 души, пише БТА.По-рано този месец властите евакуираха част от коледен базар в Потсдам, след като пакет с фойерверки, кабели и пирони беше доставен в аптека наблизо.Служители казаха по-късно, че престъпници са се опитали да изнудват за милиони евро куриерската фирма Ди Ейч Ел, доставила пакета.", "date": "2017.12.23", "title": "Заради подозрителен пакет, евакуираха базар в Бон"}
{"url": "https://www.dnes.bg/akoshtete-vqrvaite/2017/12/23/koleda-idva-koi-e-nai-podhodiashtiiat-podaryk-za-vsiaka-zodiia.363194", "text": "Когато става дума за рождени дни или празници, не винаги е лесно да измислим подходящ подарък.\r\n \r\nЗа щастие, ако научим зодиите на близките си, можем да се ориентираме какво би ги зарадвало.\r\n \r\nОт приключенски настроените Овен и Стрелец и социалният Лъв, до мистериозния Скорпион и всички между тях - има много креативни и забавни идеи, с които може да ги зарадвате.\r\n \r\nТе са любители на приключенията, обичат адреналина, високите скорости, предизвикателствата и изненадите.\r\n \r\nОвните обичат да живеят за момента, те са безстрашни, винаги готови за лудории и пълни е енергия.\r\n \r\nЗатова ще ги зарадвате с посещение на интересно и нестандартно място, на което не всеки ще се осмели да отиде. Всякакъв вид спорт, дори да е непознат за тях, ще бъде приет радостно от представителите на кардиналния, огнен знак.\r\n \r\nА ако вие не сте любители на подобни преживявания, заложете на нещо, което отправя комплимент към тях – колко са специални и невероятни. Овните имат голямо его.\r\nТелците обичат изкуството, храната и държат на външния си вид. Със сигурност ще ги зарадвате с вкусна вечеря в луксозен ресторант.\r\n \r\nТелците имат изтънчен вкус към храната и оценяват изисканата атмосфера и определено ще се зарадват на подобна изненада.\r\n \r\nВ случай че искате да им подарите нещо за спомен, заложете на нещо ръчно изработено. Телците държат на вещите си и материалните придобивки и идеята, че притежават нещо уникално много ще им допадне.", "date": "2017.12.23", "title": "Коледа идва! Кой е най-подходящият подарък за всяка зодия?"}
{"url": "https://www.dnes.bg/stranata/2017/12/23/goliamoto-preselenie-zapochna-stotici-hiliadi-bylgari-na-pyt.363263", "text": "Стотици хиляди българи са на път, за да посрещнат Бъдни вечер и Коледа с близките си. Най-натоварени по традиция са и ще бъдат автомагистралите и изходите на София.На българо-турската граница, на ГКПП \"Капитан Андреево\", трафикът е интензивен за товарни автомобили на изход, съобщиха от \"Гранична полиция\". Информацията за трафика на граничните пунктове е към 6.00 часа. На българо-гръцката граница на ГКПП \"Кулата\" трафикът е интензивен за товарни автомобили на изход. На българо-сръбската, българо-македонската и на българо-румънската граница трафикът е нормален на всички гранични контролно-пропускателни пунктове.От 11 декември 2017 г. на ГКПП \"Кулата\" поради ремонтни дейности гръцките власти са затворили за движение крайно дясно трасе (за товарни автомобили) за излизане от Република България. Ремонтът ще продължи няколко дни, отбелязва \"Фокус\".", "date": "2017.12.23", "title": "Голямото преселение започна: Стотици хиляди българи на път"}
{"url": "https://www.dnes.bg/cars/2017/12/23/vyzmojno-li-e-mini-stava-proizvoditel-samo-na-elektromobili.362258", "text": "Никак не е изключено в близко бъдеще Mini да се превърне в марка, която ще произвежда само електромобили, но решението за това ще се вземе в началото на следващото десетилетие.Шефовете на марката и техните босове от BMW Group ще изкачат да видят как ще мине лансирането на електрическото Mini, планирано за 2019 г., обяви Томас Фелбермайр, вицепрезидент на Mini Америка.\r\nНовият модел Mini EV, който е базиран на концепта Mini Electric, показан през септември във Франкфурт, ще се присъедини към вече продавания plug-in хибрид Countryman.\r\nАко пазарите приемат добре Mini EV, това ще даде началото на бързо електрифициране на гамата на марката, твърди .\r\nФелбермайр потвърди, че продажбите на хибридния Countryman вървят добре, като в Щатите дори се чака за доставката на този автомобил.", "date": "2017.12.23", "title": "Възможно ли е? Mini става производител само на електромобили"}
{"url": "https://www.dnes.bg/world/2017/12/23/pochti-90-jertvi-pri-svlachishta-vyv-filipinite.363259", "text": "Почти 90 човека загинаха, а десетки са в неизвестност, след като тропическа буря връхлетя южната част на Филипините, предаде Ройтерс, като се позова на властите.Всички жертви са на остров Минданао, съобщава БТА.\"Опитваме се да потвърдим съобщенията за село, затрупано от свлачище, предизвикано от поройните дъждове, донесени от тайфуна\", заяви представител на властите в град Тубод.", "date": "2017.12.23", "title": "Почти 90 жертви при свлачища във Филипините"}
{"url": "https://www.dnes.bg/health/2017/12/23/poduvane-na-korema-na-kakvo-se-dylji.363023", "text": "Един от най-притеснителните и непонятни за много хора феномени е как само едно леко похапване може да преобрази прибраната им и стегната зона в областта на стомаха в подут корем и да отключи неприятното чувство за тежест и болка. ", "date": "2017.12.23", "title": "Подуване на корема – На какво се дължи?"}
{"url": "https://www.dnes.bg/obshtestvo/2017/12/23/bylgarskite-shevici-kakvi-drevni-simvoli-kriiat.363252", "text": "\r\nДревни символи се крият в българските шевици. Слънчевият знак, с който старите българи са изобразявали раждането на младия бог, което отбелязваме с коледните празници, е част от почти всяка шевична орнаментика.Мила Милчева, майсторка на бродерията, разказа, че през последните няколко години все повече хора проявяват любопитство към изкуството на шевиците, към техниките на бродирането и към разгадаването на кодираните в бодовете тайни знаци.От 25 годиниМилчева - филолог по образование и журналист с 20-годишен стаж, бродира, но от две години е завладяна от магията на шевиците. Експериментира с нови, все по-сложни техники, с по-ситна тъкан, и с по-тънки игли, тъй като колкото са по-прецизни бодовете, толкова мотивите на шевиците изглеждат по-красиво, поясни тя пред БТА.Наблюденията й показват, че шевицата все по-често се появява като детайл в дрехите, аксесоарите, бижутата, мебелите и други елементи от бита. Според нея това е илюстрация, че все повече хора започват да търсят своите корени и да се опитват по възможно най-мултиплицирания начин да ги показват и да се идентифицират с древните знаци. Майсторката посочи, че символите, пресъздавани в малките бодове, са изключително дълбоки и древни, и могат да се тълкуват като част от световната знакова система.\"Изследователите на този феномен никога не се наемат да пишат труд за цялостното значение на шевицата. Обикновено те хващат един елемент и върху него правят своите изследвания\", разказа тя.\"Елбетицата\" е част от българската шевица, тя включва зооморфни символи като \"рогато пиле\" и \"сур елен\". \"Спомняйки си лекциите на българския фолклорист проф. Анчо Калоянов от Великотърновския университет, се сещам, че тази символика илюстрира раждането на младия бог, който почитаме в коледния празничен цикъл\", посочи Милчева. Тя цитира началото на песента \"Замъчи се Божа Майка да си роди Млада Бога, не си роди Млада Бога, роди си сур елен\". Сурият елен е олицетворение на слънцето. Според тълкуванията на фолклористите и етнолозите младият бог е новото слънце, а божата майка е слънчовата майка, отбеляза тя.Интересно е и значението на самата дума \"елбетица\". В някои краища на България и до момента казват \"елбетя\", в смисъл -\"каквото е рекъл Господ, това ще стане\", уточни Мила Милчева, която освен че бродира символите, търси и тяхното значение. Тя споделя мнението, че в шевиците са запазени първите знаци на древните хора, преди появата на буквите и писмеността. Остатъците от тази комуникация се виждат в пещерните рисунки, те са били част и от древните татуировки, част от различни племенни традиции.Всъщност, има нещо много общо между татуировките и шевицата. В двата случая имаме пробиване на тъканта, каза майсторката. В единия случай - плътта, кожата, а в другия - плата. Пробиването на тъканта е действие, което изразява оплождането. За да се роди новият живот, тъканта, плътта трябва да бъде прободена. Оплождането е продължението на рода, продължението на традицията.Шевицата не е само едно бабино каре. Но бабиното каре пази пътищата за връщането към корените и информацията за познанието ни за света, за това откъде идваме и къде е нашето място във вселената. Изследвачите не могат да датират появата на шевицата по българските земи, тъй като символите са смесени и елементите са универсални, посочи Милчева. Има и интерпретации, които са характерни само за районите, населявани с българи, но отделните елементи са всъщност еднакви за всички древни народи, каза тя.Такъв елемент, натоварен с много значения е свастиката. Днес този древен символ се приема почти за табу заради използването му от нацистите, но символът е един от най-древните. Етимологията на думата идва от \"суасти\", което преведено от Санскрит означава \"Да бъде добро\". Този изключително интересен елемент носи в себе си негативното и положителното. Когато се върти в посока на часовниковата стрелка, показва градивното, когато е в обратния ред е деструктивното, но в шевицата винаги са съединени двата елемента.Никога не може да бъде по един начин. Ако в центъра на шевицата има въртене надясно, в краищата - въртенето е наляво. Това е равновесието в природата и илюстрация на вечния дуализъм. Свастиката се свързва със слънцето и пак има връзка с Коледа, разказа майсторката. Коренът \"Коло\" означава слънце, а самият символ показва въртенето на слънцето.Милчева усеща бродерията като медитация. \"Като филолог съм се питала откъде идва значението на думата бродерия. Вече имам мой отговор - от бродя. Когато седна с иглата, аз всъщност преброждам много пътища във времето и в пространството. Тогава водя най-смислените разговори с приятели и близки, и тогава ми се подрежда всичко\", разказа тя.Идеите за съчетаването на отделните символи са необятни. Традиционните български цветове в шевицата са червено, зелено, синьо и тъмно червено. Много рядко се използва жълто. В някои краища от България традиционния цвят е черното, както е при капанските шевици, разкрива майсторката. Тя определя като фантастична хармонията на самоковските шевици, обединена от колелета, фигури, зооморфни символи и геометрия.Изумителна е и \"канатицата\". В нея майсторките съединяват триъгълници по определен начин. Но всичко това е подчинено на много строга символика. Когато върховете на триъгълниците са обърнати нагоре това е мъжкото начало, когато са надолу е женското, разказа още Мила Милчева.В канатица са най-характерните мотиви при чипровските килими. Същите мотиви ги има в килимите и тъканите на Северноамериканските индианци. Символиката на триъгълниците показва съединението на мъжкото и женското начало, което пак е свързано с продължението на рода, затова в българската везбена орнаментика, канатицата има специално място, уточни майсторката.В миналото жените чрез бродерията са показвали какво е състоянието им - дали са сгодени, дали вече са създали семейство, имат ли деца. Всяка жена, везайки се е обозначавала и е съобщавала на света за себе си, и тези знаци са били ясни за цялата общност.Винаги шевиците са били поставяни в крайните части на дрехата. Накрая на ръкавите, върху бието, около шията и слънчевия сплит, върху главата, долу в края на фустата и на пояса. Причината е, че по този начин те имат защитна функция и охраняват видимите граници на тялото. Според Милчева в наши дни бижутата с бродерия са наследници на тези защитни механизми.Майсторката смята, че днес, всеки който пристъпи към това занимание трябва да го прави с отговорност, заради силата на знаците, заради традицията и заради уважението към предците.", "date": "2017.12.23", "title": "Българските шевици: Какви древни символи крият?"}
{"url": "https://www.dnes.bg/obshtestvo/2017/12/23/shans-za-jivot-malkata-velina-operirana-v-turciia.363256", "text": "Малката Велина вече е оперирана в Турция, съобщи майка й Владислава Демерджиева във Facebook. \r\nИсторията на момиченцето трогна стотици българи. Само за ден беше събрана необходимата сума, с която Велина може да замине за лечение в южната ни съседка, съобщава Нова тв.\"Лекарите са отстранили повече от половината тумор, което е страхотно.  Велинка е преместена в интензивно отделение. Утре, когато се срещна с професор Къръш,  ще дам повече подробности за операцията. Благодаря на всички за търпението, подкрепата, пожеланията и молитвите! Бог да ви благослови!\", написа майката на детето във Facebook. \r\nВелина е само на година и два месеца. Два месеца след раждането й, става ясно, че тя страда от вътрешна хидроцефалия. Образните изследвания са неоспорими - Велина има тумор, който е запушил кръвоносните съдове и това е предизвикало хидроцефалията.\r\nЛекарите били единодушни - не може да се оперира, защото момиченцето е твърде малко. Преди месец обаче детето почувствало неразположение. Причината - туморът е нараснал значително. Турция се наела да извърши операцията на детето, но за целта майката трябваше спешно да събере 22 000 евро.", "date": "2017.12.23", "title": "Шанс за живот. Малката Велина оперирана в Турция"}
{"url": "https://www.dnes.bg/notifikacii/2017/12/23/2018-posreshtat-pochti-7-6-miliarda-dushi-na-zemiata.363258", "text": "Населението на света се очаква да достигне близо 7,6 милиарда в началото на следващата година, заяви Германската фондация за световното население, цитирана от ДПА.Институтът очаква хората на Земята да станат 7 591 541 000 на 1 януари.През последната година световното население се е увеличило с 83 милиона. Броят на хората в Африка се очаква да нарасне особено бързо в идните десетилетия, пише БТА.Според прогнозите населението на континента ще се удвои от 1,26 на 2,53 милиарда до 2050 г.", "date": "2017.12.23", "title": "2018 посрещат почти 7,6 милиарда души на Земята"}
{"url": "https://www.dnes.bg/eu/2017/12/23/ne-bomba-a-droga-v-podozritelniia-paket-v-germaniia.363268", "text": "Няколкото подозрителни пакета, заради които снощи бе частично евакуиран коледен базар в Бон, се оказаха доставка на наркотици, съобщи днес германската полиция, предаде ДПА.Полицията е била уведомена от хора, видели как мъж с качулка и ръкавици за еднократна употреба пуска няколко дебели плика в пощенска кутия. Около десет часа вечерта част от базара бе опразнена като превантивна мярка. Пет часа по-късно експерти установили, че пликовете съдържат наркотици, каза полицията, но не уточни за какъв вид дрога става дума, пише БТА.В Германия има повишена тревога за възможни нападения година след атаката с камион срещу коледен базар в Берлин, при която бяха убити 12 души. По-рано този месец властите евакуираха част от коледен базар в Потсдам, след като пакет с фойерверки, кабели и пирони беше доставен в близка аптека. Оказа се, че това е опит за изнудване на куриерската фирма Ди Ейч Ел, извършила доставката.\r\n ", "date": "2017.12.23", "title": "Не бомба, а дрога в подозрителния пакет в Германия"}
{"url": "https://www.dnes.bg/zvezdi/2017/12/23/jenite-na-princovete-keit-midyltyn-vs-megan-markyl.363168", "text": "За няколко години Кейт Мидълтън се превърна в перфектната жена, която намери одобрение от кралица Елизабет и консервативното британско общество. Тя успешно премина изпита за спазване на най-трудните консервативни британски традиции, пише сп. Elle. И няма да бъде пресилено ако кажем, че след лейди Ди британците не са обичали така безкористно някого в кралския двор.Следващата година по нейните стъпки ще трябва да тръгне и американската актриса Меган Маркъл, която ще се венчае за по-малкия брат на Уилям – Хари.\r\n\r\nВъпреки че живеем в епоха на либерални ценности и демокрация, монархията е монархия – тук първо се гледа произходът. Нито Кейт, нито Меган са аристократи, но липсата на благороден произход не влияе върху избора на Уилям и Хари. Кейт идва от семейство от средната класа – майка ѝ е стюардеса, а баща ѝ е администратор на въздушното движение. Семейството обаче осигури на Кейт блестящо образование.\r\nЩо се отнася до Меган Маркъл, тя е родена в САЩ. Баща ѝ е осветител, а майка ѝ учител по йога. Любимият факт на всички биографи на Маркъл е, че майка ѝ е афроамериканка. Освен това Меган има зад гърба си един брак, което засили слуховете, че кралица Елизабет няма да присъства на церемонията догодина. Нейният възлюбен внук Хари обаче намери начин да я убеди да промени решението си.\r\n\r\nИ двете момичета са свикнали всяко тяхно движение да бъде следено от медиите. На Кейт това ѝ отне години, докато Меган отдавна работи пред камерите. Мидълтън е каноничният модел на правилния етикет. Да, на няколко пъти елегантно го нарушава с появата си на демонстрации, но това само добавя точки към имиджа ѝ. Нейната искрена и лъчезарна усмивка, чувство за пропорция и елегантност накараха хората да се влюбят в нея.\r\nМаркъл е общителна, без комплекси, но това засега не ѝ носи дивиденти. Експертите по етикет критикуват маниерното ѝ жестикулиране, мимиките на лицето ѝ, както и навика ѝ постоянно да бъде в контакт с Хари. В този смисъл Кейт е много по-сдържана.\r\n\r\nКейт изглежда като типична англичанка – светла кожа, леки лунички. Тя е висока, със сини очи, с гъста коса. Дукесата е пример за естествена красота, макар че според таблоидите на Острова и тя е оформяла скулите си.\r\nМеган е нейната противоположност – смугла, с черни очи. Тя, подобно на всички американски звезди, се грижи за себе си много внимателно и прибягва до всякакви манипулации с външния си вид. Според експерти се подлага на процедури и е коригирала пропорциите на лицето. Избелването на зъбите и удължаването на миглите също са видими.\r\n\r\nШапки, ръкавици, поли със средна дължина и класически рокли – всичко това го има в гардероба на Кейт. Почти е невъзможно да я видим в панталон. Освен това, в разбирането си за красота Мидълтън има две железни правила – без авангардни и прекалено секси тоалети.\r\nМеган Маркъл е различна, но със сигурност и тя ще промени дрескода си. Засега обаче може да я видим с пайети, с голямо деколте, на високи токчета и миниполи. Всичко, от което ще трябва да се откаже.\r\nВ допълнение, на Меган вече ѝ забраниха използването на червени и тъмни лакове за нокти. Ще трябва да вземе пример от Кейт, която винаги се появява с маникюр в неутрални и спокойни цветове.  ", "date": "2017.12.23", "title": "Жените на принцовете: Кейт Мидълтън vs. Меган Маркъл"}
{"url": "https://www.dnes.bg/stranata/2017/12/23/nargileta-cigari-opasno-blizo-do-uchenicite-sefte.363244", "text": "Търговци продават незаконно цигари и наргилета на деца край училищата. Това сочи доклад от съвместна междуведомствена акция.\r\nПо разпореждане на ВАП е извършена проверка в цялата страна за безопасността и качеството на храните, предлагани в детските заведения, училищните столове и обектите за търговия на дребно на тяхната територия. Проверено е било и качеството на храните, предлагани при организирани мероприятия за деца и ученици, както и на спазването на изискванията на Закона за здравето и Закона за тютюна, тютюневите и свързаните с тях изделия по отношение на предлагането на забранени продукти и изделия на непълнолетни, пише \"Монитор\".\r\nИнспектирани са били общо 1 838 обекта, които включват места за раздаване на храна и бюфети тип кетъринг, кухни-майки, кухненски блокове, автомати за храни и напитки, както и търговски обекти, разположени в непосредствена близост до училища и детски градини. Съставени са били 176 акта за нарушения, както и 288 констативни протокола и предписания за спиране реализацията над 50 кг храни, 19 л безалкохолни напитки, 109 л прясно мляко. Издадени са били и 3 броя заповеди за спиране експлоатацията на обекти, предлагащи негодни стоки, опасни за здравето.\r\nНай-често констатираните нарушения са били свързани с търговия с храни в обект без регистрация, предлагане на имитиращи продукти неотговарящи на изискванията за безопасност на храните, несъответствие на сградния фонд и оборудването с хигиенните изисквания, предлагане на продукти с изтекъл срок на годност, съдържание в предлаганите храни на палмово масло, заместител на какаовото масло, стабилизатори, изкуствени оцветители и ароматизатори, кофеин. Сред другите нарушения са - използване на имитиращ продукт вместо краве сирене, неправилно съхранение на храните и лоша хигиена, посочват от прокуратурата.\r\nОсвен това се предлагали цигари и тютюневи изделия, включително наргилета, на ученици, без проверка от търговците както изисква закона в уверение на това, че лицето е навършило 18 години, както и нарушение на забраната за тютюнопушене в заведения, което се допуска от управителите в късните часове на денонощието.\r\nНай-много нарушения са констатирани в района на София и областта.", "date": "2017.12.23", "title": "Наргилета, цигари... опасно близо до учениците. Сефте!"}
{"url": "https://www.dnes.bg/obshtestvo/2017/12/23/deputati-po-koleda-razpuskat-sys-spa-ili-v-domashna-obstanovka.363265", "text": "Голяма част от депутатите ще посрещнат коледните и новогодишните празници в домашна обстановка. Народните представители вече са във ваканция, а парламентът ще заседава отново едва след 20 дни. Следващото заседание е на 11 януари догодина. Засега не се предвиждат извънредни сбирки между 27 и 29 декември, въпреки че президентът Румен Радев се закани да наложи вето на новия антикорупционен закон.\r\nВъпреки дългата почивка депутатите предпочитат домашния уют и сбирките с приятели пред екскурзиите в чужбина за празниците или специално за Нова година, съобщава \"Монитор\". Така например Красимир Велчев от ГЕРБ ще посрещне Бъдни вечер и Коледа в дома си в Банкя, заедно със семейството на сина си. На Нова година той ще върне жеста, тъй като синът му е новодомец , а традицията повелява да покани гости. Неговата колежка Ася Пеева ще празнува в родния Поморие.Градът предлагал редица възможности за СПА и релакс процедури с лечебна кал и луга. В тази връзка дори тя е поканила свои колеги да й гостуват между празниците. На Коледа пък имат традиция и мъжете от семейството – съпругът и синът й коледуват. 1 януари пък ще посрещнат с приятели на градския площад, където има специална програма. Тя участва като любител и в танцов клуб за фолклорни танци \"Поморие\" и ще се включи в проявите на клуба.Актьорът – политик Евгени Будинов ще празнува в Банкя в тесен семеен кръг. На 30 декември пък има представление в театър \"Сълза и смях\". Постановката се казва \"На живо от оня свят\", а в нея освен него участват още Албена Михова и Кирил Ефремов.Председателят на ПГ на ГЕРБ Цветан Цветанов между Коледа и Нова година ще разпуска със семейството във Банско. Социалистът Драгомир Стойнев също е заложил на домашната обстановка за Бъдни вечер. Между празниците обаче ще заведе семейството за няколко дни в един от планинските ни курорти – Банско, където да жена му и децата му да покарат ски.Патриотът Александър Сабанов пък по традиция ще води семейството си в родната къща на баба си в Елешница край Банско, където ще прекарат Коледа. Там ще се радват на домашно приготвените гозби, включително и капама. На ще посрещнат новогодишната нощ във Варна. Предишни години два пъти е празнувал Нова година в чужбина, но не останал много доволен, тъй като „веселбата е различна, различни са и обичаите“.\r\nДора Христова от \"Воля\" тази година ще е на гости на брат си в Бургас за Коледа. \"Всеки подготвя постно ястие, купуваме си подаръци и някакви закачки, имаме си Дядо Коледа който в полунощ раздава подаръците, но за да получи подаръка си всеки трябва да изпълни някакво стихче, песен или танц\", разказа тя.\r\nВсички депутати си пожелаха за следващата година здраве и успех. Политическите пожелания пък бяха от успешно БГ председателство, през това да не вярваме на фалшивите новини, политиците да започнат да се държат по-държавнически до това депутатите да са малко по-смирени и да взимат правилните решения.", "date": "2017.12.23", "title": "Депутати по Коледа: Разпускат със SPA или в домашна обстановка"}
{"url": "https://www.dnes.bg/world/2017/12/23/raste-broiat-na-zaginalite-vyv-filipinite-veche-sa-113.363267", "text": "Увеличава се броят на жертвите от тропическата буря, преминала вчера през южните части на филипинския остров Минданао, съобщават информационните агенции. Според нови официални данни, цитирани от Франс прес, загинали са 133 души, но няколко десетки все още се водят изчезнали, пише БТА.По-рано бе съобщено за около 90 загинали в свлачищата и големите наводнения, предизвикани от стихията. Над 15 000 души са били принудени да напуснат домовете си.", "date": "2017.12.23", "title": "Расте броят на загиналите във Филипините. Вече са 113 "}
