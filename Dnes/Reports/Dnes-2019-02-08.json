{"url": "https://www.dnes.bg/rusia/2019/02/08/buriatiia-se-gotvi-da-posreshtne-putin-i-kim-tazi-prolet.401585", "text": "Бурятия е готова да стане домакин на среща на върха Русия-КНДР, каквато се очаква още тази пролет. Това съобщи пред \"Независимая газета\" източник от правителството на руската република, припомняйки, че Улан Уде и друг път е организирал преговори на най-високо равнище. В експертните среди смятат за отдавна назряла нуждата от среща между лидерите на Русия и Северна Корея - тръгвайки към окончателна денуклеаризация на Корейския полуостров, Пхенян иска да се споразумее с всеки от заинтересованите играчи.\n\r\n\"Място за тази среща не се избира в Улан Уде, но Улан Уде може да стане място на срещата\", заяви източникът от бурятското правителство. \"Имаме опит от домакинството на преговорите Медведев-Ким, затова естествено проучваме в общ план нещата. Всички подробности ще уточняват по-късно външното министерство и Федералната служба за сигурност - това не е прерогатив на регионалните власти.\"\n                    \n                    \n                \r\nНа федерално равнище засега не потвърждават, че вече е избрано място за евентуална среща. По думите на Дмитрий Песков, прессекретаря на руския президент, ясно решение още няма. Москва впрочем вижда и свой принос в появата на признаци за нормализиране на обстановката на Корейския полуостров.\n\r\n\"Ситуацията като цяло се развива все така в руслото на руско-китайската \"пътна карта\", предвиждаща насрещни стъпки на основните действащи лица в уреждането на проблема с денуклеаризацията на Корейския полуостров и по насърчаване на севернокорейското ръководство към сътрудничество чрез смекчаване на санкционния режим - заяви руският външен министър Сергей Лавров в слово пред Института за международни отношения към министерството на външните работи на Туркменистан. - А когато се залага главно на сила и хегемония, когато има опити дипломацията \"да се изтика настрана\", резултатите са плачевни.\"\n\n\n\r\nПрез 2011 г. бащата на днешния севернокорейски лидер - Ким Чен Ир, направи обиколка из редица региони от Далекоизточния и Сибирския федерален окръг на Русия. Това бе третото му посещение във федерацията. Преговорите на покойния днес генерален секретар на Корейската трудова партия с тогавашния руски президент Дмитрий Медведев се състояха именно в Бурятия.\n\r\nМедведев и Ким разговаряха във военното градче Сосновий Бор недалеч от Улан Уде. В центъра на вниманието имаше и други теми освен ядрената програма на КНДР и уреждането на дълга на Пхенян към Москва в размер на 11 милиарда долара. Двамата държавни лидери договориха тогава по принцип прокарването на газопровод през територията на Северна Корея към Южна. Идеята съдържаше както икономически, така и политически цели - строежът на тръбата би съдействал за подобряване на контактите между Пхенян и Сеул. Проектът обаче си остана проект.\n\r\nАргумент в полза на Бурятия като подходящо място за подобни срещи на върха откриваме в етнографските проучвания. Група изследователи от Бурятския научен център към Сибирския филиал на РАН предложи например хипотеза, според която бурятите и корейците са далечни роднини. В основата й са положени данни от генетични анализи и археологически находки край бреговете на езеро Байкал. В Бурятия са открити по-специално култови предмети, съдове и накити, характерни за древните култури на Корея.\n\r\nИзследователите търсят обяснение за близостта между тези народи в миграцията на чергарските племена от Южна Манчжурия. Част от тях изглежда са стигнали до Забайкалието, друга част - до Корейския полуостров. Още една версия пък свързва роднинството между буряти и корейци с ролята на Байкал, гигантски източник на питейна вода, в миграцията на азиатските етноси. При всяко положение тази хипотеза е твърде популярна в Корея, но засега - в Южна.\n\r\nВ момента се очаква среща между ръководителя на Северна Корея Ким Чен Ун и президента на САЩ Доналд Тръмп. Заместник-външният министър на Русия Игор Моргулов заяви тези дни, че американското ръководство е отправило до Русия молба за съдействие в съставянето на дневния ред по конкретни аспекти от разоръжаването на КНДР.\n\r\n\"Задава се втора американско-севернокорейска среща на върха и колегите ни от САЩ се надяват тя да стане тласък за прехвърляне на разговора за денуклеаризация в практическата плоскост - отбеляза Моргулов. - В тази връзка ни бе отправена молба да съдействаме в подбора на правилния дневен ред за дискусия по конкретните аспекти на денуклеаризацията; готови сме наред с другите участници в шестстранния преговорен процес да допринесем за обсъждане на конкретни мерки и стъпки, насочени към решаване на ядрения и съпътстващите го проблеми на Корейския полуостров.\"\n\r\nПървата среща Тръмп-Ким в Сингапур бе знаково събитие с оглед създаването на дипломатически канал между двете страни, но редовно публикуваните в САЩ медийни материали с разузнавателни данни внушаваха съмнения дали Пхенян наистина обмисля отказ от ядрената си програма.\n\r\nДържавният секретар на САЩ Майк Помпейо заяви наскоро в интервю за \"Фокс нюз\", че денуклеаризацията е възможна. \"Председателят (на Държавния съвет на КНДР, бел. на изданието) Ким заяви, че за тях е необходимо да сменят курса, необходимо е да подобряват вътрешните икономически условия в страната, това са негови думи, не мои\", заяви шефът на американската дипломация. \"Струва ми се, че има всички шансове председателят Ким да се движи към изпълнение на поетите ангажименти, а после ние на свой ред ще изпълним ангажиментите си с оглед стабилност на полуострова и по-светло бъдеще\", отбеляза той.\n\r\nСпоред експерти всеки международен посредник, участващ в преговорите по корейските проблеми, би желал да си присвои дипломатическата победа, ако се стигне все пак до такава. \"Доналд Тръмп иска да обере всички лаври: може би \"ще изстреля\" това по време на изборната си кампания за втори президентски мандат - заяви пред \"Независимая газета\" Алексей Маслов, ръководител на Училището по ориенталистика към Висшето училище за икономика. - Китай не желае да дели славата с никого и не скланя на четиристранни преговори. Но Ким Чен Ун се опитва най-вече да се разбере поединично с различни страни, целейки да спазари гаранции за собствената си сигурност.\" Експертът стига до извода, че инициативата за преговори на най-високо равнище между Русия и Северна Корея се вписва в тази схема на лидера на КНДР.\n\r\n\"Преди срещата (Путин-Ким, бел. на изданието) теоретично трябва да има още две - смята Маслов. - Първо, преговори между Ким и Тръмп, и второ, разговор между Ким и Си Цзинпин, защото преди подобни трудни срещи лидерът на КНДР винаги заминава при китайците да търси съвет. Напомням, че се говореше много сериозно за среща (Путин-Ким, бел. на изданието) още миналата година, но тя бе отменена - самият Ким не бе готов. Какво иска Русия? Тя иска да предложи цяла програма. Първо, със сигурност - съвместни жп комуникации. Второ - може би някакви производства да бъдат разположени на севернокорейска територия, и трето - тръбопровод от Северна към Южна Корея. Но всичко това ще е възможно, само щом стане ясно, че международните санкции са вдигнати. Без вдигане на санкциите няма да има смисъл.\"\r\n\r\n ", "date": "2019.02.08", "title": "Бурятия се готви да посрещне Путин и Ким тази пролет "}
{"url": "https://www.dnes.bg/stranata/2019/02/08/smyrtonosno-ptp-na-am-hemus-9-godishno-dete-zagina.401641", "text": "Дете на 9 години загина при тежка катастрофа на втория километър от АМ\" Хемус\" в посока София, предава .\r\nСигналът е бил подаден в 19.45. Първата линейка е пристигнала 10 минути след обаждането на спешния телефон 112. \r\nПо първоначална информация след загуба на контрол на управлението, автомобил се блъска в мантинелата и се обърнала в насрещното платно.\r\nДетето е изхвърчало от една от колите, и е починало на място. На мястото на инцидента е извикана и втора линейка. Майкана на момиченцето - на 36 години е изпаднала в нервна криза и й е оказана медицинска помощ на място. Няма данни за други пострадали.\r\n ", "date": "2019.02.08", "title": "Смъртоносно ПТП на АМ \"Хемус\": 9-годишно дете загина!"}
{"url": "https://www.dnes.bg/akoshtete-vqrvaite/2019/02/08/krasota-do-neuznavaemost-kak-socialnite-mreji-srivat-samochuvstvieto.401467", "text": "Социалните мрежи напълно измениха начина, по който виждаме света около себе си. Мислим за храната си във инстаграм филтри, документираме всяко свое движение и споделяме себе си, защото това ще ни накара да се почувстваме по-добре. Това ще ни валидира пред обществото, а самочувствието ни ще се вдигне правопропорционално на харесванията, които успеем да съберем. \n\r\nСоциалните мрежи промениха и нещо много важно. Нещо, което беше започнато от модната индустрия, но беше напълно довършено от селфи манията - стандартите за красота. И без да осъзнаваме този стандарт постепенно се наложи и също толкова постепенно започна да влияе на нашето психично здраве и самочувствие. \n\r\nИменно този проблем изследва и известният фотограф Ранкин. Неговата фотосесия се явява предизвикателство и повод за размисъл в обществото и хвърля още повече светлина върху един все по-наболяващ проблем. \n                    \n                    \n                \r\nПоредицата “Selfie Harm” (игра на думи между английската дума за \"самонаранявам се\" (self-harm) и \"selfie\") показва фотографии на 14 момичета на възраст между 13 и 19 години. Ранкин ги снима, а след това ги моли да редактират снимката си толкова, колкото сметнат за добре. Докато не станат подходящи за социалните мрежи.\r\n \r\nРезултатите са впечатляващи, а разликата \"преди\" и \"след\" в някои от снимките е притеснителна и показва колко голямо влияние върху представата ни за красота изиграват социалните мрежи. Представа, която ни удря право в ребрата и постоянно набива в съзнанието ни идеята, че ние никога няма да сме достатъчно красиви. \n\r\nПо-хубав тен, по-тънка челюст, по-големи очи, по-големи устни, по-силен грим. Промени, след които голяма част от заснетите тийнейджърки са били направо неузнаваеми.\n\r\nПо време на социалния експеримент момичетата са били помолени да изберат онази снимка, която според тях е по-добра. И отново резултатът бил изненадващ. Тийнейджърките избрали снимката, която не била обработена, а това означава само едно единствено и доста притеснително нещо - младите хора са напълно готови да публикуват версия на себе си, която дори не харесват особена, само и само да спечелят одобрението на масата.", "date": "2019.02.08", "title": "Красота до неузнаваемост - как социалните мрежи сриват самочувствието?"}
{"url": "https://www.dnes.bg/akoshtete-vqrvaite/2019/02/08/nai-starata-ptica-stana-maika-na-68-godini.401609", "text": "Най-възрастната дива птица в света - албатросът Уиздъм, отново си измъти пиленце и стана майка на 68 години, съобщи Службата за охрана на рибните ресурси и на дивите животни в САЩ, предаде БТА. \nОрнитолозите отбелязват, че Уиздъм и нейният партньор са се запознали, когато самката е била на 56 години.\n\r\nАлбатросите като Уиздъм живеят обикновено около 50 години. Затова всяко нейно ново пиленце предизвиква възторг. Досега тя е измътила най-малко 40.\n\r\n\"Видяхме я близо до гнездото й на 29-и ноември и биолозите потвърдиха, че е снесла яйце\", казаха миналата година от резервата.\n\r\nТогава и сега край Уиздъм отново е съпругът й Акеаками. Той й помага в мътенето, а след това и в отглеждането на малкото. Докато то полети, ще минат седем месеца.\n                    \n                    \n                \r\nЯйцата на албатросите се излюпват за 60 до 64 дена. Малкото на Уиздъм се излюпи този месец, а големи пера ще му поникват след 150 дни.\n\r\nУиздъм има идентификационен пръстен от 1956 г. Тогава е била поне на 5 години, но е възможно и да е била по-възрастна. Дълго време биолозите нямаха вест от нея, но през 2002 г. тя се появи. Оттогава редовно идва да мъти в морския национален парк на атола Мидуей.\n\r\nНа атола Мидуей се е установила най-голямата колония албатроси в света. Уиздъм е лайзенски албатрос. Почти 70 процента от този вид живеят на атола, който е на около 1900 км на северозапад от Хонолулу.\n\r\nИма и по-дълголетни птици от Уиздъм, например папагалът Куки, който почина в зоологическата градина на Чикаго на 83 години. Уиздъм обаче вероятно е летяла най-дълго, по изчисления 3,2 до 4,8 милиона километра.", "date": "2019.02.08", "title": "Най-старата птица стана майка на 68 години"}
{"url": "https://www.dnes.bg/eu/2019/02/08/problem-na-germanskite-bolnici-kradat-gi-pacienti.401538", "text": "Всевъзможни вещи и медицинска техника, които не са добре обезопасени срещу крадци, изчезват от германски болници. Годишните щети са за милиони евро, показва проучване на ДПА. \n\n\n\r\nКрадците се възползват от анонимността в обширните болнични комплекси и от беззащитността на пациентите. Болниците не са в състояние да се справят с проблема, защото трябва да балансират между достъпност и сигурност на пациентите.\n\r\nПациентски организации призоваха за по-строги проверки при влизане.\n\r\nВ провинцията с най-голямо население Северен Рейн Вестфалия например, през 2017 г. е имало около 6500 регистрирани случаи на кражби в болници. За сравнение, през 2011 г. е имало значително по-малко кражби - 4715.\n                    \n                    \n                \r\nСамо в югозападната провинция Баден Вюртемберг загубите през 2017 г. са достигнали рекордна стойност от близо 2,75 милиона евро.\n\r\nНационалната пациентска асоциация призова за по-строг контрол в зоните, през които се влиза в болничните заведения. Посетителите трябва да се регистрират, да съобщават кого искат да посетят, в кое отделение и ако е нужно, да представят документ за самоличност.", "date": "2019.02.08", "title": "Проблем на германските болници – крадат ги пациенти! "}
{"url": "https://www.dnes.bg/business/2019/02/08/nai-kachestveniiat-shafran-v-sveta-se-proizvejda-u-nas.401606", "text": "България произвежда най-добрия по качество шафран в световен мащаб. Лабораторните анализи от Швеция, Англия, Франция и Германия го доказват. Това каза Хасан Тахиров, председател на Националната асоциация на производителите на шафран и биологични шафранови продукти, в ефира на .\r\nТахиров посочи, че лидери в производството на подправката  са Иран, Италия, Испания и Гърция, що се касае количеството. \n\r\nБългария вече се нарежда на 5-то място, отбеляза той.\r\n\"У нас вече има над 5 хил. дка засети с шафран. Производителите са над 6 хиляди Обикновено в начален етап те започват с обработката на малки площи от по 1-2 дка. Вече има и производители с по около 60 дка\",  обясни Тахиров.\r\n                    \n                    \n                Той коментира и инвестициите в засаждането и отглеждането на подправката. Според различния вид те варират от 1500 до 4000 хил. лв., отбеляза той.\r\n.", "date": "2019.02.08", "title": "Най-качественият шафран в света се произвежда у нас "}
{"url": "https://www.dnes.bg/cars/2019/02/08/tova-e-standart-britanec-si-kupi-6-rolls-royce-navednyj.401556", "text": "Британският бизнесмен от индийски произход Рюбен Сингх попълни колекцията си от луксозни автомобили, като направи една от най-необичайните сделки за последните години. Милиардерът, когото наричат Британския Бил Гейтс, си купи наведнъж цели шест автомобила Rolls-Royce - три седана Phantom и три всъдехода Cullinan.\n\r\nШестте нови автомобила са посветени на три различни скъпоценни камъка (рубин, изумруд и сапфир), изработени са по негова поръчка и са боядисани в съответните цветове. Колекцията е наречена  Jewels Сollection by Singh. Местните медии посочват, че бизнесменът е платил за шестте автомобила около 2,1 млн. евро.\r\nОбщо броят на автомобилите Rolls-Royce в гаража а Сингх вече наброяват 17. Британецът обаче е любител и на други марки. Той притежава Bugatti Veyron, Porsche 918 Spyder, Pagani Huayara, Lamborghini Huracan и специална версия на Ferrari F12 Berlinetta, направена само в един екземпляр.\n                    \n                    \n                \r\nПреди време Сингх е работил за британския премиер Тони Блеър, заемайки постове в консултативна група по въпросите за дребния бизнес и в Съвета по конкурентоспособност. Освен това е заемал и няколко правителствени длъжности.\r\n", "date": "2019.02.08", "title": "Това е стандарт: Британец си купи 6 Rolls-Royce наведнъж"}
{"url": "https://www.dnes.bg/stranata/2019/02/08/svetiiat-sinod-poiska-redakciia-na-novata-strategiia-za-deteto.401626", "text": "Светият синод на Българската православна църква - Българска патриаршия /БПЦ-БП/ в свое становище призовава за цялостна редакция на Националната стратегия за детето /2019-2030 г./.\n\n\r\nСветата ни Църква, като грижовна майка, се отнася с особено внимание към българските деца и желае да съдейства за тяхното по-добро настояще и бъдеще.\r\nСветият синод счита, че приоритетите в конструирането и прилагането на всяка бъдеща стратегия в тази сфера трябва да се отнасят до опазване на живота, здравето и добрите условия за развитие на детето; съхраняване на невинността на детското съзнание и повишаване на моралния капацитет и добродетелността на подрастващите.\r\n                    \n                    \n                Също така трябва да има поощряване на ученолюбието и трудолюбието у децата; всяческо подпомагане на семейството като най-присъща среда и авторитетен институт за отглеждане и възпитание на детето.\r\nДоколкото целта на Националната стратегия за детето е \"създаване на визионерски документ\" относно държавните политики, свързани с българските деца, който да задава посоките на развитие през следващите дванадесет години.\r\nСветият синод на БПЦ-БП счита за свой дълг да отправи своя апел към Министерския съвет на България за нейното преразглеждане, коригиране и допълване, се посочва в становището.\r\nПълният текст на становището на Светия синод на БПЦ за Националната стратегия за детето е публикуван в сайта на Българската патриаршия.", "date": "2019.02.08", "title": "Светият Синод поиска редакция на новата стратегия за детето"}
{"url": "https://www.dnes.bg/sofia/2019/02/08/statui-kato-za-pred-ekzekuciia-ne-izdyrjaha-remonta-na-grafa.401599", "text": "\n Дали заради тежкия и към момента доста злополучен ремонт на столичната улица \"Граф Игнатиев\" и пък, защото дълго време са изложени на капризите на времето, на пороите и слънцето, но скулптурните фигури върху фасадата на Столичната библиотека започнаха да се рушат. \n\n Проблемът се появи още през септември минала миналата година, а сега осъмнаха с глави, опаковани с найлонови чували. \n\r\nВ края на 2018 г.  пожарникари връзваха напуканите статуи, за да не падне някое парче от тях на случаен минувач. \n\r\nЯвно това не е помогнало много, защото изглежда, че с продължаващият ремонт на площад \"Славейков\"  и работата на тежки къртачни машини, статуите продължават да се рушат.\n                    \n                    \n                \r\nТака че като временна мярка сега опаковаха главите на фигурите в чували. \n\r\nОт Общината вече са готови с проект за авариен ремонт на композицията, както и на цялостната фасада на сградата. \n\r\nДвете фигури са част от монументална композиция, създадена от М. Иванов, К. Шиваров и Ст. Пейчев. Жената олицетворява архитектурата, а мъжът – строителството. Сградата на Столичната библиотека е проектирана от архитект Виктория Ангелова.\n\r\nПостроена е първоначално за Министерството на обществените сгради, пътищата и благоустройството.", "date": "2019.02.08", "title": "Статуи като за пред екзекуция. Не издържаха ремонта на \"Графа\"!"}
{"url": "https://www.dnes.bg/notifikacii/2019/02/08/myj-opita-da-prenese-prez-granicata-heroin-za-260-bona.401625", "text": "39-годишен мъж е задържан и привлечен като обвиняем за незаконно пренасяне през границата на хероин за близо 260 000 лева, съобщиха от прокуратурата.\r\nНа 7 февруари 2019 г., късно вечерта, на ГКПП \"Капитан Андреево\", шофьор с БМВ опитал да влезе в страната. При извършената щателна митническа проверка обаче е установено, че в лекия автомобил е укрито вещество, което при проведения полеви наркотест реагирало на хероин.\r\nДрогата е била с тегло 3,993 кг и на стойност близо 260 хиляди лева.\r\nОбвиняемият К.И е задържан за срок от 72 часа с постановление на наблюдаващия прокурор.\r\nПредстои Окръжна прокуратура - Хасково да внесе искане в съда за вземане на мярка за неотклонение \"задържане под стража\" спрямо обвиняемия.", "date": "2019.02.08", "title": "Мъж опита да пренесе през границата хероин за 260 бона"}
{"url": "https://www.dnes.bg/mish-mash/2019/02/08/godinata-na-jyltata-zemna-svinia-kakvo-da-ochakvat-bikovete.401565", "text": "Търпелив, мълчалив, сдържан, бавен, незабележим, уравновесен, точен и методичен, Бикът крие оригинален ум под груба външност. Той предизвиква доверие у хората и това е една от тайните на неговия успех. Бикът умее да наблюдава и обича да е сам. Пази идеите си фанатично.\r\nВъпреки спокойната външност той е холерик – сдържан, но в същото време напорист. Рядко се нервира, но затова пък гневът му е поразителен, а ако имате неблагоразумието да му противоречите може да стане опасен. Не понася загубите и мрази да му създават пречки.\r\n \r\nТой е роден лидер. Говори, само ако наистина се налага. Не обича промените, които биха нарушили динамичния му стереотип. Властен е, уважава традициите и спазва условностите. Работоспособен, предпочита да работи за себе си и да подсигурява сам благата на семейството си.\r\n \r\nПодходящи за него са свободните професии и тези свързани със селскостопански труд. Лесно практикува както физически, така и интелектуален труд. Добър ръководител е. Предпочита дейности, свързани с пътуване.\r\n\r\n\r\n \r\n ", "date": "2019.02.08", "title": "Годината на Жълтата Земна Свиня: Какво да очакват Биковете?"}
{"url": "https://www.dnes.bg/stranata/2019/02/08/rabotnik-svi-tri-ovena-ot-ferma-bil-nedovolen-ot-zaplashtaneto.401592", "text": "Крадец на селскостопански животни е задържан от служители на РУ-Пазарджик, съобщават от пресцентъра на полицията. \n\nВ началото на месеца от стопанска постройка за отглеждане на животни в пазарджишкото село Черногорово изчезнали три овена. Стопанинът подал сигнал за случилото се и разследването било поето от местните полицейски инспектори и колегите им криминалисти.\r\nУстановено е, че автор на посегателството е 43-годишен мъж от Оряхово. Мъжът бил нает да работи във фермата от собственика, но не бил доволен от възнаграждението и за това откраднал животните.\r\nПо случая е образувана преписка, която е докладвана в прокуратурата.", "date": "2019.02.08", "title": "Работник сви три овена от ферма, бил недоволен от заплащането "}
{"url": "https://www.dnes.bg/stranata/2019/02/08/mvr-izdariva-47-godishen-kostadin-ionev-e-izcheznal-na-4-fevruari.401634", "text": "47-годишният Костадин Стоянов Йонев от Средец е обявен за издирване от полицията в Бургас. Мъжът е в неизвестност от 4 февруари тази година след като е напуснал дома си с личния си лек автомобил \"Фолксваген Поло\" с бургаска регистрация.\r\nНа 7 февруари колата е намерена в района на  Приморско, но от Йонев няма и следа, съобщават от МВР.\r\nИздирваният мъже  е с ръст 191 см и слабо телосложение, кафяви очи и прошарена коса. Има проблеми с едното око.\r\nОт полицията призовават гражданите, които разполагат с някаква информация относно местонахождението на Йонев да се обадят на телефон 112 или в най-близкото поделение на МВР.", "date": "2019.02.08", "title": "МВР издарива 47-годишен. Костадин Йонев е изчезнал на 4 февруари"}
{"url": "https://www.dnes.bg/index/2019/02/08/momcheto-vyrkolak-13-godishniiat-lalit-obrechen-da-e-razlichen.401617", "text": "\r\n\r\n\n\r\nИ тогава майката взе камъчето, заровило се в пръста пред краката им и го подаде на сина си: \"Лалит, когато някой хвърля камъни по теб, с тях не трябва да градиш стени. Изгради мост, сбъдни мечтите си и не се предавай, момчето ми\". \r\n                \n                13-годишният Лалит е реален герой. Момчето е от централната част на Индия и изглежда като излязло от фантастичен филм. Малкият Лалит прилича на върколак, а причината е рядко заболяване, с което са диагностицирани едва около 50 души по цял свят.  Момченцето е с голямо окосмяване по цялото лице, което прилича досущ като козина. Причината е генетична аномалия, наречена Хипертрикозия. \n\r\nРодителите на Лалит разбират, че детето им е различно, още когато момчето се ражда. Майка му разказва колко изненадани са били да видят цялото малко телце на своето бебе, покрито в толкова много косми. \n\r\n“Незабавно помолихме лекарите да го прегледат, но ни обясниха, че за болестта му няма лечение”, разказва майката на Лалит. \n\r\nМакар външния си вид, вече 13-годишният тийнейджър се радва на особена популярност в училище и има много приятели. Въпреки това обаче непознати хора на улицата често го поглеждат с лоши очи и го наричат “маймуна”. Други деца са хвърляли камъни по него, обиждали са го.  \r\n\"Понякога ми се иска да съм като другите деца, но не мога да направя нищо по въпроса. Трябва да свикна с това, което съм и през повечето време се чувствам удобно в кожата си\", разказва пред “Дейли мейл” младежът. \n\r\nЛалит е шестото дете в семейството. Има 5 по-големи сестри и се появява на бял свят след продължителните молитви на родителите си, които мечтаели да имат момче.\r\n13-годишният младеж расте като едно здраво дете, макар и понякога да изпитва трудности с дишането и често да не може да вижда заради голямото количество козина. Макар рядкото си заболяване, Лалит е едно амбициозно дете. Учителите и близките му приятели го описват като атлетичен и умен младеж. 13-годишното момче мечтае да стане полицай и да изкарва парите си като \"честен служител на реда\".", "date": "2019.02.08", "title": "Момчето-върколак: 13-годишният Лалит, обречен да е различен"}
{"url": "https://www.dnes.bg/za-da-se-razbirame/2019/02/08/9-stypki-za-po-byrzo-zabremeniavane.401505", "text": "Ако сте от двойките, открили щастието заедно, вероятно нямате търпение да станете родители. Невинаги обаче зачеването става толкова бързо, колкото бъдещите родители очакват. Необходимо е да направите някои промени, за да се случи магията по-бързо.\r\n\r\nРазбира се, че трябва да го направите. Щом решите, че човекът, с когото сте е точният за вас и сте готови да станете родители, спрете хормоналната контрацепция. Направете го по-рано преди да сте започнали същинските опити. Колкото по-рано, толкова по-добре, за да има възможност организмът ви да се отърси от хормоните.\r\n\r\nПрекалено интензивните тренировки и изтощителните упражнения стресират организма. Когато е под стрес, тялото автоматично потиска някои процеси, които определя като нежизненоважни. Сред тях е репродуктивната способност на организма. Стресовите хормони, натрупани в тялото, пречат на зачеването.\r\n                    \n                    \n                \r\nНе само вие, а и партньорът ви трябва да консумира полезни мазнини. Те се намират в рибата, ядките, авокадото, зехтина, семената. Мазнините като омега-3 помагат за по-бързо забременяване.\r\n\r\nНай-полезните сред тях са мидите, стридите, плодовете, зеленчуците, медът и нарът. Богати са на антиоксиданти, много витамини и полезни мазнини, които стимулират синтеза на сперматозоидите.\r\n\r\n ", "date": "2019.02.08", "title": "9 стъпки за по-бързо забременяване "}
{"url": "https://www.dnes.bg/eu/2019/02/08/kakvoto-i-da-kazva-mei-otlaganeto-na-brexit-e-vse-po-veroiatno.401472", "text": "Ще напусне ли Великобритания ЕС на определената дата - 29 март? Отлагане на Brexit-а изглежда все по-неотвратимо, въпреки че британският премиер Тереза Мей настоява срокът да бъде спазен, смятат аналитици.\n\r\n\"Засега е сякаш почти неизбежно Brexit-ът да се забави по един или друг начин, поне с няколко седмици\", заяви пред АФП Константин Фрейзър, експерт по европейска политика в изследователския център \"Ти Ес Ломбард\".\n\r\nТереза Мей не се предава - консервативната британска ръководителка повтаря неуморно, че е твърдо решена да осъществи Brexit-а навреме и рязко отхвърля възможността за отсрочване, спомената от несъзвучни с общия тон гласове в нейното правителство - от външния министър Джереми Хънт и от финансовия Филип Хамънд.\n                    \n                    \n                \r\nСпоред тях може би трябва да се изчака, докато бъдат приети законите, необходими за изпълнение на Brexit-а. Еврофобският всекидневник \"Дейли телеграф\" дори твърди, че министри са обсъждали възможността да го отложат с осем седмици - до 24 май.\n\r\n\n\r\nПрез това време часовникът тиктака, а Обединеното кралство изобщо не е наясно как точно ще напусне лоното на Европа, особено след като сделката за развод, договорена между Лондон и Брюксел, в средата на януари бе провалена от британските депутати с внушително мнозинство.\n\n\n\r\nОттогава Тереза Мей се мъчи да започне наново преговорите с ЕС - конкретно във връзка с разпоредба, засягаща границата с Ирландия, за да издейства компромис, който би задоволил парламента.\n\r\nВъпреки категоричния отказ на Брюксел да сложи текста пак на масата, Мей се ангажира сделката да мине през парламента в нова редакция \"възможно най-скоро\". Ако до 13 февруари няма споразумение, на следващия ден депутатите ще гласуват за по-нататъшното развитие на Brexit-а.\n\r\nВъв всички хипотези случай ще бъде твърде късно, настоява Константин Фрейзър: \"Националното законодателство ще е неподходящо за регулиране (на Brexit-а), дори в минимална степен\".\n\r\nОстава да бъдат гласувани още седем закона, включително текстове за търговията, селското стопанство и имиграцията, а дебатите по някои от тях още не са започнали, сочат данни на британския Институт за държавно управление. С цел да ускори темпото Даунинг стрийт отмени парламентарната ваканция през февруари, а е възможно и да удължи пленарните заседания.\n\r\n\"Дори при ускорен ритъм времето пак не стига\", отсича Ник Райт, експерт по европейска политика в Лондонския университетски колеж, потърсен от АФП.\n\r\nВ очите на Тереза Мей Brexit-ът трябва на всяка цена да настъпи на 29 март, дори ако се наложи брутално да бъдат скъсани връзките между Лондон и Брюксел, изграждани в течение на 46 години.\n\r\nНо заплахата с Brexit \"без сделка\" - сценарий, потенциално катастрофален за британската икономика, е част от политическа стратегия, целяща да осигури парламентарна подкрепа за нейното споразумение, разсъждава Фрейзър.\n\r\nИ обяснява, че \"тя вкарва в играта часовника\" по-малко от два месеца преди Brexit-а, за да притисне депутатите до стената: и еврофилите, които се страхуват да напуснат ЕС без предпазна мрежа, и брекзитиърите, които се опасяват от смекчен Brexit, дори и от никакъв Brexit.\n\r\nНик Райт съзира тук и един вид \"инат\": \"Тя е толкова упорита и обсебена от това, което върши, че просто отхвърля мисълта то да е невъзможно\".\n\r\nСпоред анализаторите е \"немислимо\" останалите 27 страни от ЕС, чието одобрение се изисква, да се обявят против отсрочка - те също биха пострадали от варианта \"без сделка\". Председателят на Европейския съвет Доналд Туск впрочем увери в сряда, че ще положи всички усилия да се избегне такъв сценарий.\n\r\nАко обаче има отлагане, остава неясно докога, защото графикът създава проблеми. Според мнозина в Брюксел е трудно Brexit-ът да се отложи за по-късно от началото на юли, когато след майските избори ще започне да заседава новият Европейски парламент - по принцип без британски депутати.\n\r\nПо-нататъшно отлагане би могло \"да удължи мъченията, ако Обединеното кралство не направи решителната стъпка\", предупреждава Константин Фрейзър.\r\n/БТА/\r\n ", "date": "2019.02.08", "title": "Каквото и да казва Мей, отлагането на Brexit е все по-вероятно "}
{"url": "https://www.dnes.bg/stranata/2019/02/08/policiiata-v-kyrdjali-hvana-posrednik-na-telefonni-izmamnici.401560", "text": "Успешна полицейска акция е предотвратила прибирането на 1200 лв. и 300 евро от телефонни измамници, съобщават от полицията в Кърджали. \n\n 59-годишен мъж бил заблуден по телефона, че съпругата му се нуждае от спешна операция и трябва да плати определена сума пари. \r\nВ ранните следобедни часове вчера той предал парите на непознат в областния град. След подадения сигнал за измамата били организирани издирвателни действия. В хода им е установен 36-годишен, който предал сумата в полицията. \r\nПо първоначални данни посредникът също бил заблуден от инициаторите, че трябва да прибере обикновена пратка.\r\nОще 6 опита за телефонни измами са били направени в Кърджали през тази седмица, посочват от Регионалния пресцентър на МВР. При всички били искани пари по сценария \"помощ на полицията за залавяне на телефонни измамници\". Нито един от жителите на Кърджали не е предал пари.", "date": "2019.02.08", "title": "Полицията в Кърджали хвана посредник на телефонни измамници "}
{"url": "https://www.dnes.bg/obshtestvo/2019/02/08/lesno-li-im-e-na-bylgarite-v-germaniia-integrirat-li-se-spraviat-li-se.401590", "text": "Преди пет години българите и румънците получиха свободен достъп до германския трудов пазар. В резултат тук вече работят около 1 милион граждани на България и Румъния. Интеграцията им на германския трудов пазар протича повече от успешно, но сред трудовите мигранти все още има и много хора с ниско образование, без никаква квалификация, без познания по немски език. А това създава сериозни проблеми на редица градове в Германия, се казва в обширен репортаж на германското обществено радио ВДР, който бе излъчен и от \n                    \n                    \n                \r\nВ началото на предаването авторът Волфганг Ландмесер разказва за наемните работници, които чакат на пиацата в Дортмунд някой да ги наеме за тежка физическа работа срещу 40-50 евро на ден. Според правилата в ЕС, граждани на държави от Общността могат в продължение на шест месеца да си търсят работа в друга страна-членка на ЕС. Ако не намерят обаче, те са длъжни да напуснат. Мнозина остават въпреки това, защото у дома се чувстват още по-зле. Никой не знае със сигурност колко голяма е групата на тези хора.\n\r\nВ Дортмунд живеят около 9 000 българи и румънци, като като в някои квартали броят им е нараснал 50 пъти. В тези квартали многочислените семейства от България и Румъния често попадат в ръцете на наемодатели-мошеници, които им взимат много пари за разпадащи се жилища без течаща вода и с разкапани врати и прозорци, разказва журналистът от ВДР. И добавя, че новопристигналите от своя страна били истинско предизвикателство за местните хора, защото вдигали много шум и трупали купчини боклук на улицата.\n\r\n\r\nВ Дортмунд вече е възникнала хуманитарна мрежа, която подпомага мигрантите от България и Румъния в търсенето на жилище и работа, при сключването на здравни застраховки и изучаването на немски език. Пред ВДР ръководителката на църковния проект \"Добре дошла, Европа\" Йохана Смит обяснява, че много от тези хора са необразовани и имат нужда от сериозна подкрепа. Само 10% от търсещите работа българи и румънци имат професионална квалификация, не са много и хората със завършено образование. За техните проблеми разказва и българката Елена Генова, която също работи за проекта. Тя консултира новопристигналите във взаимодействието им със службите по труда, с наемодателите или с кредитори, които си търсят закъснели плащания.\n\r\nСпоред автора на радиопредаването, трудното положение на българите и румънците в Дортмунд отчасти можело да се обясни и с дискриминацията, на която са подложени в родните си страни. Германският журналист дава пример с многобройните пловдивски роми от Столипиново, заселили се в този германски град.\n\r\nСлед 2007 в Дуисбург са се заселили 11 000 българи. Много от тях са роми. Положителните примери обаче са твърде малко. Затова и българските мигранти попадат в медиите най-вече заради проблемите, които създават. \n\r\nПо-нататък в репортажа се припомня, че мигранти от държави-членки на ЕС, които не са си намерили работа в Германия, имат право на една-единствена социална помощ: детските надбавки. При това в немалко от случаите децата, за които се изплащат детски надбавки, живеят не в Германия, а в родните си страни. Само през последната година детските надбавки, изплащани за живеещи в Полша, Румъния и България деца, са се увеличили с 10 процента.\n\r\nИ все пак: под черта германската икономика печели от трудовите мигранти. Около 1 милион българи и румънци вече работят в Германия, а интеграцията им на тукашния трудов пазар протича изненадващо успешно, обяснява Ехсан Уализадех от нюрнбергския Институт за изследване на трудовия пазар и професионалното развитие. \n\r\n\"Ръстът е уникален, а данните показват, че мигрантите от България и Румъния са сред най-добре интегрираните групи на германския трудов пазар\", казва той пред ВДР.\n\r\nДобрата новина е, че 64% от българите и румънците в Германия имат работа. Лошата е, че те обикновено упражняват ниско квалифициран труд. Повече от половината работят по строежи и складове или в ресторантьорството, обяснява авторът на предаването. И посочва, че именно ниско квалифицираните българи и румънци често пъти стават жертва на посредници-мошеници или на организирани престъпни групи. Съществуват цели каналджийски мрежи, които докарват в Германия хора от България и Румъния, настаняват ги в прекалено скъпи квартири, измислят им фиктивни работни места с ниско заплащане и после си присвояват полагащите им се допълнителни социални помощи. Все повече общини в Германия се борят срещу този вид измами.\n\r\n\r\nПрез последните години е в ход трайна дискусия за това как да се предотвратят както такива престъпни практики, така и обикновените злоупотреби със социални помощи, включително и с детски надбавки. В дискусията се чуват както рационални аргументи, така и квалификации, които понякога граничат с ксенофобия. Германското правителство се опитва да решава проблема чрез различни юридически лостове. Още преди няколко години тогавашната министърка на социалното дело Андреа Налес задвижи законопроект, според който мигрантите от държави в ЕС в продължение на пет години нямат право на социални помощи, ако не са работили в Германия. Политици от ХДС настояват освен това онези мигранти, които не са успели да си намерят работа в Германия в рамките на шест месеца, да бъдат връщани насила в родните им страни. \n\r\nОтговорничката по социалните въпроси в дортмундската община Биргит Цьорнер коментира този призив така:\r\n\"Тези хора ще излязат за десет минути от Германия и после пак ще се върнат. Дали ни харесва или не - такова е положението. След като една голяма част от тях искат да търсят тук перспектива, друга смислена алтернатива, освен интеграцията, просто няма.\"\n\r\nА за да се интегрират и да си намерят прилична работа, мигрантите трябва да научат немски. Според сегашните правила обаче, за разлика от бежанците, те трябва сами да поемат разходите по езиковите курсове. А повечето от тях не могат да си го позволят. Ето защо онези германски общини, където има особено голям приток на трудови мигранти, настояват за безплатни езикови курсове. Точно пет години, след като българите и румънците получиха достъп до германския трудов пазар, Федерацията на германските общини иска да се въведат общи стандарти за помощта, която се оказва на хората, търсещи работа. Единствено по този начин може да им се осигури достъп до курсове по немски и до професионално обучение. При сегашното положение мнозина от тях не могат да си позволят да повишат професионалната си квалификация - поради простата причина, че нямат време, тъй като трябва да изкарват пари с нископлатена работа.\n\r\nВ края на предаването на ВДР става дума и за онези мигранти, които нямат почти никакъв шанс да си намерят място на германския трудов пазар - заради ниското си образование или заради сериозните културни различия. Елена Генова признава, че има хора, които просто не могат да се справят сами: \"Те ще си останат зависими от нашата помощ. Това е положението\", казва тя пред репортера на ВДР.\r\n", "date": "2019.02.08", "title": "Лесно ли им е на българите в Германия? Интегрират ли се? Справят ли се?"}
{"url": "https://www.dnes.bg/world/2019/02/08/simvolikata-na-edno-poseshtenie-erdogan-i-cipras-se-pomiriavat-s-pytna-karta.401604", "text": "Посещението на гръцкия премиер Алексис Ципрас в Турция може да се определи като събитие, преминало под знака на символиката, смята , , в ефира на .\r\nТой определи визитата като положителна, доколкото и двете страни демонстрират воля за търсене на решения по линия на диалога.\r\n\"\".\r\n                    \n                    \n                Общото заключение от разговорите е да се рестартира позитивният дневен ред в турско-гръцките отношения, след настъпилото влошаване.\r\n\"\".  \r\n", "date": "2019.02.08", "title": "Символиката на едно посещение: Ердоган и Ципрас се помиряват с пътна карта "}
{"url": "https://www.dnes.bg/mish-mash/2019/02/08/unikalni-rokli-s-rychni-danteli-i-3d-elementi.401559", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Радослава Лазарова е една от най-талантливите съвременни дизайнерки у нас. Роклите, които тя изработва, са с изключително отношение към детайлите, защото в тях са включени неповторими дантели, които са изработени ръчно, а понякога в тях присъстват малки 3D елементи.\n\r\nАктрисата Саня Борисова, която облече нейна рокля за фестивал в Италия и се снима с още няколко изработки на Лазарова в специална фотосесия в Софийската опера и балет, сподели в студиото на \"България сутрин\", че носенето на такава рокля е било удоволствие за нея.\n\r\n\"Притеснявах се от прозрачността, защото вариантът, в който Ради ми я изпрати, не беше завършен и изглеждаше доста прозрачна, но всъщност се оказа перфектна\", изтъкна актрисата пред \n                    \n                    \n                \r\nРадослава Лазарова акцентира на дантелите в нейните рокли, които изработва ръчно и разкри пред Bulgaria ON AIR, че обожава асиметрията като акцент и елемент в това, което изработва.\n\r\n\"Отличителното е творческото вдъхновение, уникалността, характерните елементи\", представи тя роклите и специално дантелите, които използва. \n\r\nДизайнерката е категорична, че т. нар. \"гола рокля\", която може да е в различни прозрачни нюанси, цели да прозира, но в същото време да показва и скрива едновременно.", "date": "2019.02.08", "title": "Уникални рокли с ръчни дантели и 3D елементи"}
{"url": "https://www.dnes.bg/stranata/2019/02/08/sviha-metalni-zagrajdeniia-ot-kletka-na-lyvove.401603", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Поредица от кражби на животни са регистрирани в зоопарка в Благоевград. За последната седмица е установено, че липсват няколко кокошки и петел.\r\nПоследно са откраднати части от металната мрежа на клетката на лъвовете. Като превенция работниците са решили да намажат желязото с моторно масло, съобщава \r\nОт общината в Благоевград заявиха, че взимат мерки и ще бъдат поставени камери за видеонаблюдение и в този район на града. \r\nНощен патрул на общинска охрана два пъти в денонощието извършва проверки на зоопарка с цел превенция на подобни посегателства. \r\nОградата на зоопарка е на метри от центъра на ромската махала в Благоевград. За набезите са обвинени ромите, но те отричат да са чували за подобни кражби.\r\nСлед като се въведе видеонаблюдението, институциите очакват набезите да престанат.\r\n ", "date": "2019.02.08", "title": "Свиха метални заграждения от клетка на лъвове"}
{"url": "https://www.dnes.bg/index/2019/02/08/koi-pribira-sutrin-zvezdite-shte-razkaje-dimo-ot-pif.401563", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Димо Стоянов от групата PIF излиза на сцената с театрална постановка за личния си живот в 6 монолога. След успешно турне в страната, постановката \"Кой прибира сутрин звездите\" ще се приюти в края на февруари на сцената на театър \"Азарян\". Постановката показва репетиционния процес на група PIF. \r\n\"Аз съм актьор по образование. Никога не съм се откъсвал от средите. Продължавам да пиша музика за детските куклени театри. Моноспектакълът, който ще изиграя, показва живота на всеки един човек. Всеки може да преоткрие себе си. Всички сме \"Господин Никой\", и ако някой си мисли, че не е – изглежда смешно. Ще покажа монолозите си по време на писане на музиката\", отбеляза музикантът пред Bulgaria ON AIR. \r\nПостановката може да бъде видяна на 27 февруари от 20:00 часа в театър \"Азарян\", а билети има в билетния център на НДК.\r\n ", "date": "2019.02.08", "title": "\"Кой прибира сутрин звездите\" ще разкаже Димо от PIF "}
{"url": "https://www.dnes.bg/temida/2019/02/08/4-godini-zatvor-za-futbolniia-huligan-ranil-policaika.401623", "text": "\nПрокуратурата поиска 6 години затвор за Йордан Исаев, който по време на мача ЦСКА - Левски на 18 април 2018 г., хвърли самоделна бомбичка и рани полицай, а състав на Софийския градски съд го прати за 4 години зад решетките.\n\n\r\nТой призна вината си в съда и поиска съкратено съдебно следствие.\r\n100 хил. лева поиска от своя страна ранената полицайка Гергана Зашева от Исаев за причинените ѝ неимуществени вреди. Нейният колега Петър Иванов, който също пострада, но доста по-леко, настоя да получи обезщетение в размер на 5 хил. лева.\r\nСамият Йордан Исаев бе изключително лаконичен. Вижте във видеото какво каза пред камерата на Bulgaria ON AIR.                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n ", "date": "2019.02.08", "title": "4 години затвор за футболния хулиган, ранил полицайка "}
{"url": "https://www.dnes.bg/sofia-film-fest/2019/02/08/izgubeni-spomeni-na-sofiia-film-fest.401624", "text": "За седма поредна година българската документалистка Златина Русева ще представи специален акцент от фестивала \"Милениум\", който тя и продуцентът Любомир Георгиев организират успешно вече единадесет години в Брюксел. В програмата на 23-тия София Филм Фест ще бъде световната премиера на \"Изгубени спомени\" (\"Lost Memory\"), режисиран от Златина Русева.\n\r\nНа един кораб, който пътува по Дунава, от делтата към изворите й в Германия, са се събрали различни музиканти, които разказват историята на великата европейска река чрез музиката, на която са посветили живота си. Тя събужда паметта на реката, а композициите рисуват картини на забравени събития, които са се случвали по бреговете на Дунав, и по странен начин се свързват с днешната реалност…\n                    \n                    \n                \r\nЗлатина Русева е изключителен майстор в композирането на документални разкази, които провокират въображението на зрителите. Тя работи дълги години заедно с международната хуманитарна организация \"Лекари без граници\", за която създава поредица от документални филми от цял свят – от Африка до Якутия и Тайланд.\r\nСрещите й с различни хора в разнообразни екстремни ситуации са усъвършенствали нейния усет за пресъздаване на реалността и образите във филмите й – пълнокръвни и достоверни до болка. \"Смърт в Бали\", \"Портрет на един човек на властта\", \"На лов за вълци\", \"Забравени от войната\", \"Зелени портокали за Либерия\", %Виртуозите\", \"Срещу течението\", \"Севт безсмъртният – Тайните на един тракийски цар\" са награждавани с призове и овации на множество международни фестивали.\n\r\nПродуцент на филма е Любомир Георгиев, който заедно със Златина Русева основава през 1989 година културен център и продуцентска компания \"Diogene\" и създават над 60 документални творби и анимационни поредици. Зад камерата на \"Изгубени спомени\" е Пламен Герасимов, монтажът е дело на Мариета Чуковска, а музикалното оформление е на Мариана Вълканова.\r\n\"Милениум\" е единственият световен кинофестивал, създаден през 2009 година от Любомир Георгиев, който е посветен на основните цели на ООН за хилядолетието, определени в специална Декларация, приета в Ню Йорк през 2000 година, и насочени към премахване на бедността, насърчаване на социалните промени и гарантиране на устойчиво спрямо околната среда развитие навсякъде по света.", "date": "2019.02.08", "title": "\"Изгубени спомени\" на София Филм Фест"}
{"url": "https://www.dnes.bg/eu/2019/02/08/ot-utre-tyrsete-dvoen-barkod-na-lekarstvata.401618", "text": "От 9 февруари, събота лекарствата, изписвани с рецепта ще носят двуизмерен баркод срещу фалшификати.\r\nТой ще направи невъзможно принтирането на опаковки на медикаменти и се очаква рязко да намали броя на лекарствата менте.\n\n\r\nМярката е предвидена в Директивата за фалшифицираните лекарства регламент и ще обхване всички медикаменти, издавани срещу рецепта, които са регистрирани на територията на ЕС.\r\nВсяка кутия с лекарство ще има индивидуален баркод, а капачето й ще бъде запечатано със специална алуминиева лепенка, която ще удостоверява, че тя не не е отваряна.\r\nПроизводителите вече ще бъдат задължени да качат информацията, съдържаща се в уникалния идентификатор на всеки отделен лекарствен продукт, в централния регистър на ЕС. Той е управляван от Европейската организация за проверка на лекарствени продукти.\r\n                    \n                    \n                В зависимост от произхода на лекарствата търговците на едро също ще трябва да сканират лекарствените продукти в различни точки от веригата на доставка, за да проверят тяхната автентичност.\r\nНакрая, аптеките и болниците, ще сканират баркода на всеки лекарствен продукт при продажбата или преди използването му, за да проверят неговата автентичност. Така те ще го „отпишат“ от регистъра, преди да го отпуснат на пациента.\r\nПравилата важат както за аптеките и за болниците, така и за сайтовете, които продават лекарства чрез интернет.\r\nОнлайн аптеките, които продават лекарства с рецепта ще трябва да поставят европейското лого на страницата си. При кликването му потребителите ще могат да видят дали аптеката е лицензирана да продава лекарства в съответната държава.\r\nВъпреки промените върху опаковките не се очаква дефицити на лекарства, тъй вече произведените медикаменти ще продължат да се продават в аптечната мрежа и в болниците до изтичане на срока им на годност. Фармацевтите обаче ще трябва да сверят партидите, за да се уверят, че те са редовни преди да ги предлагат на пациентите.\r\nЕдинствените държави, в които правилата няма да се прилагат от утре са Гърция и Италия. Двете членки са поискали отлагане с 6 години, тъй като вече имат подобни национални схеми за гарантиране автентичността на лекарствата.\r\nЕС се надява двуизмерните кодове да позволят по-добра проследимост на лекарствата и да направят по-трудно пласирането на фалшифицирани медикаменти.\r\nЕвропейската комисия съобщи, че ще следи отблизо как държавите членки прилагат новата контролна система \"от край до край\" и ще наблюдава използването на двуизмерните баркодове.\r\nПо данни на следствените служби за 5 г. в ЕС са издадени 400 предупреждения за фалшиви лекарства. Обикновено те се продават в опаковки, които следват оригиналните, но съставките им са с по-ниско качество или с грешна дозировка.", "date": "2019.02.08", "title": "От утре търсете двоен баркод на лекарствата"}
{"url": "https://www.dnes.bg/notifikacii/2019/02/08/parij-kritikuva-italianski-vicepremier-sreshtnal-se-s-jyltite-jiletki.401561", "text": "Говорителят на френското правителство Бенжамен Гриво разкритикува италианския вицепремиер Луиджи ди Майо, че не е уведомил френските власти за намерението си да се срещне във Франция с представители на \"жълтите жилетки\", предадоха Франс прес и ТАСС.\n\r\n\"Когато министър отиде в друга страна, благоприличието и най-елементарната вежливост изискват да бъде уведомено правителството\" на тази страна, каза Гриво в ефира на радио \"Юроп 1\". \"Привикахме посланика си, за да проведем консултации. Това не е за постоянно, но е важно да подчертаем важността на този акт, тъй като Италия е исторически съюзник на Франция и е сред основателките на ЕС\", обясни той.\n                \n                \r\n\"Ако искаме да се преборим с националистическата проказа, популизмите и опълчването срещу Европа, най-добрият начин е да се отнасяме добре с партньорите си и да продължим проекта (за високоскоростна железопътна линия) между Лион и Торино\", каза Гриво.\n\r\nКритики заради срещата на Ди Майо с протестното движение отправи и френската министърка по европейските въпроси Натали Лоазо.\n\r\n\"Член на чуждестранно правителство да дойде във Франция и да подкрепи не дори политически лидер, а някой, който призовава за гражданска война, за сваляне от власт на президента и за военно правителство, ето такова нещо никога не се е случвало\", каза тя пред радио \"Класик\".\n\r\nСлед няколко месеца дрязги между Париж и Рим, Франция в крайна сметка привика за консултации посланика си Кристиан Масе. Това не се е случвало от 1940 г., когато Италия обяви война на Франция. Привикването за консултации на посланици е често използвана процедура от изпращащата държава, за да покаже на приемащата своето несъгласие с една или друга нейна политика, пише междувременно в. \"Фигаро\".\n\r\nОткакто през пролетта на 2018 г. в Италия дойде на власт правителството на крайнодясната партия \"Лига\" и антисистемното Движение \"Пет звезди\", отношенията между Париж и Рим се влошиха значително. Макар охлаждането да се обяснява с натрупването от години на серия от недоразумения и озлобление, последните осем месеца бяха белязани от засилване на вербалните нападки между двете правителства, пише в. \"Монд\", цитиран от БТА.\n\r\nВъпреки че хрониката на неразбирателствата показваше ясно как отношенията се обтягат все повече и повече, по нищо не личеше, че предстои такъв рязък обрат. Чашата преля на 5 февруари, когато вицепремиерът на Италия Луиджи ди Майо се срещна в Париж с представители на френското протестно движение на \"жълтите жилетки\", за да опита - напразно - да сключи съюз преди европейските избори.\n\r\n\"Вятърът на промяната премина оттатък Алпите\", заяви след срещата Ди Майо, а коментарът му не бе приет никак добре от Париж. \n\r\nПреди време италианският вицепремиер обвини Франция, че умишлено е накарала Африка да обеднее и че е отговорна за притока на мигранти, бягащи от немотията към Италия. Не бяха малко и критиките на Рим за френските инициативи в Либия. \n\r\nДруга тема, която разделя от няколко месеца Париж и Рим, е бъдещето на проекта за високоскоростна железопътна линия Лион-Торино. Изразявайки желание да спре проекта, за да задоволи избирателите си, като изтъкна крайно несъответствие между разходите за този проект и очакваните ползи, Ди Майо вбеси Париж. Според Франция италианското правителство взима за заложник важен за развитието на двете страни проект с единствената цел да увеличи електоралната си подкрепа, отбелязва \"Монд\".", "date": "2019.02.08", "title": "Париж критикува италиански вицепремиер, срещнал се с \"жълтите жилетки\""}
{"url": "https://www.dnes.bg/mish-mash/2019/02/08/kak-da-opredelite-koi-e-vashiiat-tip-jena.401572", "text": "Тази система се прилага вече няколко века. Създали са я християнските мистици, а днес успешно я използват психолози и психотерапевти. Оказва се, че всяка жена може да бъде причислена към един от тези седем типа. Как да определите своя?\r\n \r\nАко са в сила пет или повече твърдения, можете да бъдете сигурни, че това е вашият тип, пише сп. Story.\r\n \r\n\r\n \r\n\r\n \r\n- Не понасям небрежност, обичам да съм точна.\r\n \r\n- Преди да взема решение, трябва да знам всички варианти.\r\n \r\n- Разстройвам се, когато не успявам да направя всичко както трябва.\r\n \r\n- Не обичам да показвам, че съм разстроена или ядосана.\r\n \r\n- Струва ми се, че по-често от другите изпитвам чувство на безпокойство.\r\n \r\n- Вярвам в справедливостта и се разстройвам, когато не я откривам.\r\n \r\n- Струва ми се, че отношението към мен може да се влоши, ако не давам всичко от себе си.\r\n \r\n\r\n \r\nТе са добри приятелки заради вроденото си чувство за справедливост. Отнасят се към всички спокойно. Уви, недостижимостта на съвършенството разваля настроението им и ги хвърля в униние.\r\n \r\n\r\n \r\nНе е зле, ако гледат на нещата по-просто и възприемат света такъв, какъвто е... Ще е по-добре, ако не мълчат, когато са ядосани.\r\n \r\nС какво може да им се помогне?\r\n \r\nМоже да им се помогне, ако концентрират вниманието си върху позитивното. Помогнете им да разберат, че ги цените, независимо от това, че те са несъвършени.\r\n \r\n\r\n \r\n\r\n \r\n- Обичам да се чувствам необходима.\r\n \r\n- Мнозина зависят от мен.\r\n \r\n- Хората бързо се изпълват с доверие към мен.\r\n \r\n- Разстройвам се, когато възприемат моята доброта като нещо, което се разбира от само себе си.\r\n \r\n- Първият ми порив е да предложа помощта си.\r\n \r\n- Харесва ми, когато приятелите ми идват най-неочаквано да ме видят.\r\n \r\n- Ако нещо ме заплашва, изпадам в паника и лека истерия.\r\n \r\n\r\n \r\nТова са добри, сърдечни хора, околните им се доверяват. Те се гордеят с това, че помагат на другите. Ако не виждат, че усилията им са оценени, се обиждат. Често пъти не са способни да приемат нечия помощ, което затруднява равнопоставеното общуване с тях.\r\n \r\n\r\n \r\nТе трябва да мислят повече за себе си. И да осъзнаят, че сами по себе си са достойни за любовта, а не заради онова, което правят за другите.\r\n \r\nС какво можете да им помогнете?\r\n \r\nОбяснете им, че дружбата е улица с двупосочно движение. И правете нещо за тях, стараейки се по-малко да ги използвате.\r\n \r\n\r\n\r\n\r\n \r\n- Харесва ми да съм активна.\r\n \r\n- Обичам да бъда част от екипа, но към мен да има специално отношение.\r\n \r\n- Всички се възхищават колко много успявам да направя.\r\n \r\n- Не обичам, когато някой е смутен или прекалено възбуден.\r\n \r\n- Харесва ми, когато хората ме възприемат като успял човек.\r\n \r\n- Моят външен вид е много важен за мен.\r\n \r\n- Знам как да накарам да ме обичат и да ми се възхищават.\r\n \r\n\r\n \r\nТе са толкова енергични и жизнени, че е трудно човек да им се противопостави.\r\n\r\n\r\n ", "date": "2019.02.08", "title": "Как да определите кой е вашият тип жена?"}
{"url": "https://www.dnes.bg/stranata/2019/02/08/farmacevti-gotviat-stachka-zatvariat-na-20-fevruari.401637", "text": "Фармацевти  излизат на ефективна стачка на 20 февруари, ако не се реши проблемът  със системата за верификация на лекарствата. Работещите в над 730 аптеки  ще спрат работа за един ден, каза председателят на националната аптечна  камара Антон Вълев. Той е категоричен, че проблемът може да се реши  само на обща среща с МЗ, производители и вносители на лекарства.  \n\n\r\n                    \n                    \n                                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Фармацевти излизат на ефективна стачка на 20 февруари, ако не се реши проблемът със системата за верификация на лекарствата. Работещите в над 730 аптеки ще спрат работа за един ден, каза председателят на националната аптечна камара Антон Вълев.\r\nТой е категоричен, че проблемът може да се реши само на обща среща с МЗ, производители и вносители на лекарства, предаде .\n\r\nОчаква се такава среща да има следващата седмица. Междувременно вече 4 аптеки затворили врати и така жителите на редица населени места са остават без лекарства. Налага се хората да пътуват по 60 км.\n\r\n ", "date": "2019.02.08", "title": "Фармацевти готвят стачка. Затварят на 20 февруари"}
{"url": "https://www.dnes.bg/notifikacii/2019/02/08/alo-izmamnici-zarabotiha-7-mln-v-severen-rein-vestfaliia-zvyniat-ot-turciia.401115", "text": "Телефонните измами са един от най-разпространените видове мошеничество. Те не са само български патент, срещат се често и в Германия - отскоро и в един нов вариант.\n\r\nТова се случва всеки ден, даже по няколко пъти на ден. В някое германско семейство звъни телефонът. На дисплея се изписва номерът на полицията 110. Но на другия край не е полицейският инспектор, а някой мошеник. Повечето германци за щастие не се хващат на въдицата, но някои наивни и доверчиви възрастни хора, както и чужденците, които не познават добре германската реалност, често стават жертва на телефонните измамници, пише . \n                \n                \r\nПрез миналата година само в провинция Северен Рейн-Вестфалия телефонните измамници са \"изработили\" над 7 милиона евро. Следователите в Долна Саксония, които се занимават с този много разпространен вид измами, са регистрирали почти 4000 \"полицейски\" позвънявания. Само за една година. Сега с телефонните измами се занимава федералната криминална служба, в чиито компетенции е и борбата срещу организираната престъпност.\n\r\n\n\r\nОбикновено измамниците звънят от Турция, където е възможно телефоните да бъдат програмирани така, че на другия край на жицата да се появява номерът на германската полиция 110. Тези уж полицаи и прокурори разказват на човека, който вдигне слушалката, различни истории. Например, че трябва да помогне за разобличаването на някой престъпник или пък да спаси от кражба своите бижута. \n\r\nЦелта е винаги една и съща. Човекът, комуто са позвънили, трябва \"навреме\" да предаде парите и скъпоценностите на \"сътрудника на полицията\", който ще пристигне при него всеки момент. А \"сътрудникът\" всъщност е съучастник на измамниците.\n\r\nЕто и няколко показателни случая. Телефонните измамници помолили 89-годишната Елиза Б. от Аугсбург да помогне на полицията за разобличаването на банков служител, който уж пуснал в обръщение фалшиви пари. Затова тя трябвало да изтегли от банковата си сметка 15 000 евро (уж фалшиви пари) и да ги предаде на униформения полицай. На банковите служители им се сторило подозрително, че възрастната жена тегли толкова пари наведнъж, затова те информирали полицията. Полицаите задържали измамника при предаването на сумата. \n\r\nНа една 73-годишна пенсионерка обаче не ѝ провървяло толкова. Измамниците ѝ разказали по телефона сходна история, но 10-те хиляди евро, които поръчали \"полицаите\", пропаднали завинаги. Възрастната жена ги оставила на седалката на паркиран до супермаркета автомобил. \n\r\nЕто още един случай. Телефонните измамници предупредили една жена от град Вайнхайм, че бандити подготвят грабеж в дома ѝ. Полицията щяла да ги чака в засада, но тя трябвало да предаде всичките си ценности на полицейския инспектор, който ще намине веднага. Жената се усъмнила, но през прозореца видяла патрулни полицейски коли пред съседната къща. И решила, че това не е измама. По-късно се оказва, че мошениците подали фалшив сигнал за тревога в полицията, за да изглежда историята им достоверна.\n\r\n\n\r\nИзмамниците успели да убедят възрастно семейство в Хановер, че банката, където са вложили парите си, е пред фалит. Затова възрастните хора трябвало да обменят наличните си спестявания в златни кюлчета. Възрастното семейство купило три златни кюлчета за 110 000 евро и ги предали на своя \"спасител\". \n\r\nФалшивите полицаи мамят не само германските пенсионери. На 14 януари тяхна жертва става един украински шофьор на тир. На магистралата го изпреварва полицейска кола със светлинен надпис: \"Полиция! Следвайте ме!\". Мошениците, представящи се за полицаи, го спрели и поискали подкуп. И то не малък. Заплашили го, че в противен случай ще спрат тир-а от движение. И шофьорът им дал парите. Изобщо не се замислил, че германските полицаи не взимат подкуп. Чак в последния момент забелязал, че регистрационните номера на \"германската\" полицейска кола са ...полски.\n\r\nКак да познае човек, че му звънят измамници? Полицейският комисар Ян Паул Маковски от Хилдесхайм дава няколко съвета по молба на най-тиражирания таблоид Билд. Те могат да бъдат полезни не само за германските граждани. Ето какво трябва да знаете, за да не ставате жертва на измами:\n\r\nТелефонният номер, който се появява на дисплея, не е задължително верният!\n\r\nИстинските полицаи и прокурори никога не питат по телефона за пари или други ценности!\n\r\nИстинските полицаи никога на вземат \"на съхранение\" пари и ценности!\n\r\nЯн Паул Маковски съветва хората на всяка цена да проверяват подобни телефонни позвънявания и истории, като се обадят в полицията на посочения в указателя телефонен номер. Веднага да информират членовете на семейството или приятелите си за подобни телефонни обаждания. Най-доброто средство обаче си остава: затворете телефона, ако позвъняването ви се стори подозрително.\r\n \r\n", "date": "2019.02.08", "title": "Ало измамници \"заработиха\" €7 млн. в Северен Рейн-Вестфалия, звънят от Турция"}
{"url": "https://www.dnes.bg/notifikacii/2019/02/08/istini-i-neistini-za-facebook-niama-problem-zukyrbyrg-shte-se-izvini.401529", "text": "Преди 15 години един червенокос студент седи в спалнята си и започва революция. Забелязал е, че всичко може да се намери в интернет: книги, музика, новини. Но няма уебсайт, където да се намери най-важното - хора. И така 19-годишният създава страница \"където можем да се свържем с хората и да споделим с тях онова, което е важно за нас\".\r\nТака Марк Зукърбърг разказва историята в пост във Facebook на 15-тата годишнина на компанията му миналия понеделник. Е, това е само първата неистина от няколко в тези 13 параграфа.\r\nFacebook не е създаден заради филантропската мисъл за свързване на човечеството. Facebook произлиза от страницата Facemash, която Зукърбърг основава година по-рано. Там той кани студентните от Харвард да оценят състудентите си по външния им вид. Откраднал е снимките им от ученическа справка. Докато пише софтуера, Зукърбърг казва в блог: \"По-скоро бих поставил някои от тези лица до селскостопанските животни, за да гласуват хората кой е по-привлекателен\".\r\n                \n                Facemash се оказва голям успех - за един уикенд. След това университетът забранява сайта и обвинява създателя му в умишлено нарушаване на правилата за сигурност, нарушаване на неприкосновеността на данните и на личния живот.\r\nЧовек би трябвало да нарече аферата Facemash \"младежкият грях на един прекалено ентусиазиран от способностите си 19-годишен младеж\", ако тя не следваше модел, който прониква във Facebook до днес. Дали Facebook и днес не се държи като 19-годишно хлапе?\r\nЗукърбърг се извини. Онова, което бил научил от историята, очевидно не е морален урок, а интернет бизнес - нуждата на хората от онлайн директория, където да могат да се сравняват, оценяват и представят пред другите, е огромна. И може би по-важният урок: По-добре да се извиняваш, отколкото да искаш разрешение. Самият Зукърбърг го нарече \"Бързай и разбивай нещата\". По-късно това заклинание щеше да се превърне в догма на едно цяло поколение стартъпи в Силициевата долина.\r\nНо Зукърбърг остава господар на тази стратегия. Струва си да се направи дипломна работа, за да се проучи дали някой друг директор на компания се е извинявал толкова често публично, колкото го прави той. Руското влияние върху изборите в САЩ, кампания на военни от Мианмар във Facebook, която доведе до убийства и изнасилване на Рохинга, някой и друг скандал с данните - няма проблем, Зукърбърг ще се извини. Той обаче не осъществи съществени промени. Едно нещо, на което можеше да разчита: Facebook расте бързо. Мрежата има 2,7 милиарда редовни потребители днес и току-що отчете рекордните 6,9 милиарда долара печалба за три месеца.\r\nЗукърбърг завършва поста си за 15-ия рожден ден на Facebook с думите: \"Нека следващите 15 години да са страхотни\". Мнозина вече се провалиха с предсказанията си за  провал за Facebook. Facebook няма да се провали.\r\nНо че следващите 15 години ще бъдат толкова успешни, колкото в миналото, изглежда много малко вероятно.\r\nТвърде зависима е Facebook от своя основател и своята дългогодишна шефка Шерил Сандберг. И твърде често и двамата са доказали, че се извиняват, но не разглеждат и решават структурните проблеми, които Facebook има  с неприкосновеността на личния живот и със социалната отговорност, с която Facebook се сблъсква поради своя обхват.\r\n\r\n ", "date": "2019.02.08", "title": "Истини и неистини за Facebook... Няма проблем, Зукърбърг ще се извини"}
{"url": "https://www.dnes.bg/cars/2019/02/08/po-rodnite-pytishta-edna-ot-shest-koli-nova.401568", "text": "Черна, мощна и голяма.Това за българина е хубавата кола. На практика обаче той избира друго. Продажбата на нови автомобили в България се е активизирала през последната 2018 г., но още не може да се достигнат продажбите на нови коли от преди 10 години. Това каза, , в ефира на .\r\nВъпреки годишния рекорд, в Словения, страна с 3 пъти по-малко население от България, се продават 2 пъти повече автомобили от нас, посочи Цаков. Продадените автомобили втора ръка у нас са над 267 000. Съотношението в продажбите на нови и на втора употреба автомобили е приблизително 1:6,2, на всеки нов автомобил са продадени малко повече от 6 стари коли. \r\n                    \n                    \n                \"\".\r\nГостът изрази съмнение във възможността на страната ни да стигне скоро словенците - въпреки промяната в съотношението на продажби между автомобилите втора употреба и новите, то новите са под 5 % от тези, които се движат в страната. Десетилетия ще трябва да изминат, за да може покупателната способност на българите да ги изведе до средно европейско ниво.\r\n\"\".\r\n.", "date": "2019.02.08", "title": "По родните пътища: Една от шест коли - нова "}
{"url": "https://www.dnes.bg/notifikacii/2019/02/08/novost-ot-google-garantira-parolata-i-dannite-vi-sa-zashtiteni.401394", "text": "Google обяви - създава нова приставка, която ще помогне на потребителите да разберат, ако паролата им бъде открадната. \n\r\nНовината за нововъведението идва няколко месеца след поредния скандал, при който стана ясно, че от технологичния гигант са изложили на риск данните на половин милион потребители, които са останали незащитени в продължение на две години след неоткрит бъг в системата. Проблемът доведе до закриване на социалната мрежа на най-голямата търсачка - Google+. \nСега технологичният гигант ще се стреми да уведомява своите потребители, ако паролата им е открадната и използвана неправомерно в поредица от уебсайтове. Password Checkup tool може да бъде сложен като приставка в браузъра Chromе. Тя ще известява потребителите, ако данните им са изтекли или пък са станали жертва на хакерска атака. \n                \n                \r\nИнструментът е бил създаден с помощта на експерт по криптография към Станфордския университет и неговият най-голям приоритет е сигурността. От компанията дават заявката, че самата приставка няма да разкрива информацията на потребителите дори на Google.", "date": "2019.02.08", "title": "Новост от Google гарантира: Паролата и данните ви са защитени"}
{"url": "https://www.dnes.bg/football/2019/02/08/liubo-penev-se-zavyrna-v-cska-zashto-be-osvoboden-el-maestro.401580", "text": "Легендата Любослав Пенев официално се завърна начело на ЦСКА. Новината беше обявена на извънредна пресконференция на \"Българска армия\".\r\nДоговорът на спеца е за срок от 1,5 години и днес той ще проведе първа тренировка начело на \"червените\". На поста той сменя Нестор Ел Маестро. Изпълнителният директор на клуба Пламен Марков обяви причините за раздялата със сърбина с английски паспорт. \"Това са резултатите, които не задоволяват ръководството и феновете. Друга причина няма\", каза Марков.\r\n \r\nПрипомняме, че по време на лагера в Испания ЦСКА записа две победи – 1:0 над Шенхуа и 2:1 над Виктория Пилзен. Бяха претърпени три загуби – 1:3 от Академия Пушкаш, 2:3 от Спарта Прага и 0:3 от Динамо Киев. \"Армейците\" направиха равенство и с Бохум (1:1).\r\n \r\nНеофициалният дебют на Любо Пенев ще е в утрешната проверка с Етър на \"Армията\". В първия мач след подновяването на първенството ЦСКА гостува на Черно море във Варна.\r\n \r\nПрипомняме, че това ще е трети престой на бившия нападател начело на \"червените\". За първи път е назначен на поста на 5 март 2009 година. Под негово ръководство отборът тръгва с чудесна серия от 10 поредни победи в първенството. Следват загуби във Вечното дерби от Левски с 0:2, още от Черно море (0:1) и Литекс (0:1) и ЦСКА завършва 2-ри, на точка от \"сините\", които вдигат и последната си досега титла.\r\n \r\nНай-големият успех на Пенев е класирането за групите на Лига Европа след елиминиране на Динамо Москва с победа 2:1 в Русия. В първия мач от групите ЦСКА прави 1:1 с бъдещия финалист Фулъм, но губи останалите 5 срещи. През декември 2009 г. престоят на Ел Голеадор е помрачен от скандал, след като футболисти на ЦСКА са бити в ресторант \"Окото\" в квартал Горубляне. На 13 януари 2010 г. Пенев е освободен.\r\n \r\nВторият му престой е в най-тежкия момент в историята на клуба – от 28 април до 31 май 2015 г. Преди неговото идване \"червените\" са в катастрофална серия от 10 мача без успех. След края на сезона клубът фалира и започва новата кампания във \"В\" група с нов собственик в лицето на Гриша Ганчев. През последните години той направи няколко неуспешни опита да върне Любо Пенев начело на ЦСКА, като се предполага, че проблемът е бил във финансовите разминавания.   \r\n \r\n", "date": "2019.02.08", "title": "Любо Пенев се завърна в ЦСКА, защо бе освободен Ел Маестро?"}
{"url": "https://www.dnes.bg/sofia/2019/02/08/boiko-borisov-garantira-10-skok-na-zaplatite-tazi-godina.401573", "text": "\"Над 10% ще е ръстът на доходите догодина. При този ръст на икономиката - поне 10 процента ще вдигнем заплатите. Гарантирам.\", това заяви премиерът Бойко Борисов на 30-годишния рожден ден на КТ \"Подкрепа\". И вметна: \"Моят подарък към вас е финансовият министър\", съобщава \"\". \n\n\n\n\r\n\"Ще си търсим обещаното като завещано\", зарадва се лидерът на синдиката Димитър Манолов.\n\r\nНад 116 милиарда ще мине БВП тази година, преди 10 г. беше 50, напомни премиерът.\r\n\"За мен доктор Тренчев е символ на демокрацията. Когато ние марширувахме по плаца, ти извоюва свободата\", обърна се с респект Борисов към почетния председател, който днес е също рожденик.\n                    \n                    \n                \r\n\"Вдигането на заплатите е неизбежно. При дефицита на работна ръка пазарът го изисква\", от своя страна заяви министърът на финансите Владислав Горанов.\n\r\nТой пожела на делегатите здраве и да изберат за лидер правилния човек, когото той \"само погледна\" - сегашния президент на профсъюза Димитър Манолов, който преди 3 г. пое щафетата от почетния лидер д-р Тренчев.\n\r\nНа конгреса са още президентът Румен Радев, кметът на София Йорданка Фандъкова, омбудсманът Мая Манолова, вицепремиерът Марияна Николова, социалният министър Бисер Петков.\n\r\nМалко над 2 милиона домакинства в България нямат нито едно дете, само 300 хиляди са с две или повече - такава статистика прозвуча от трибуната.\n\r\nЗа 3 г. да върнем 100 000 българи от Молдова и Украйна, за да променим демографията, ни трябват само 200 милиона лева ще на година, а ние харчим милиарди за глупости, подчерта от трибуната лидерът на КНСБ Пламен Димитров. За 4 г. може да постигнем средните доходи за Европа - такъв разчет направил той.\n\r\n1.7 млн. сега са под прага на бедност, подчерта той.\n\r\n8.2 пъти е разликата между най-високата и най-ниската заплата в страната, а в отделни случаи разликата надхвърля 100 пъти.", "date": "2019.02.08", "title": "Бойко Борисов гарантира: 10% скок на заплатите тази година! "}
{"url": "https://www.dnes.bg/football/2019/02/08/tragediia-10-mladi-futbolisti-na-flamengo-zaginaha-v-pojar.401581", "text": "10 души са загинали след пожар  в младежкия тренировъчен център на най-известният бразилски футболен клуб “Фламенго”, съобщават от BBC, цитирайки местни медии.\n\r\nПожарът е избухнал около  5.10 ч. местно време в една от общите спални докато играчите на футболният клуб са спяли. Причините за пламъците все още не са ясни. \n\r\nВ резултат са загинали 10 души, но тяхната самоличност все още не е известна. Жертвите са на възраст между 14 и 17 години. При инцидента са пострадали и още трима души, които са били откарани незабавно в болницата. \n\r\nПожарните екипи, пристигнали на място, са се борили с пламъците в продължение на повече от два часа. Огънят е бил потушен едва към 7.30 ч., а от снимки в социалните мрежи се вижда и колко сериозен е бил пожарът.\r\n \n                    \n                \r\nНанесени са сериозни материални щети на цялата база в Рио де Жанейро, която според информация от “Ройтерс” е била обновена и разширена едва преди два месеца.\r\n ", "date": "2019.02.08", "title": "Трагедия: 10 млади футболисти на \"Фламенго\" загинаха в пожар"}
{"url": "https://www.dnes.bg/politika/2019/02/08/nameriha-se-oshte-66-mln-za-obshtinskite-i-oblastnite-bolnici.401567", "text": "Общинските болници успяха да се преборят за повече пари през тази година. Това стана на среща на Сдружението на общинските болници с ресорния министър Кирил Ананиев, на която присъстваха и премиерът Бойко Борисов, вицето Томислав Дончев и финансовият министър Владислав Горанов.\n\n\n \"Постигнахме съгласие по отношение на допълнителното финансиране от здравното министерство за разходи за заплати през тази година. То ще бъде 30 млн. лева, от които 18 млн. лева за общинските болници и 12 млн. лева за областните болници\", обобщи  Ананиев след разговора.\n\r\nСпоред него с допълнителното финансиране заплатите на работещите медици в общинските лечебни заведение ще могат да се увеличат с 25 до 40%.\n                    \n                    \n                \r\n\"През настоящата година ще се ползват и още допълнителни средства, тъй като им допълнително увеличение в бюджета на здравното министерство и на касата от новия държавен бюджет. С тях общото увеличение е 66 млн. лв., от които 28 млн. лв. ще са за общинските и 38 млн. лв. за областните болници\", допълни той. \n\r\nСпоред Ананиев областните и общинските болници имат сходни проблеми - финансови и свързани с персонала, които напука заради ниски заплати. \n\r\n\"Освен финансовото подпомагане ще бъдат заделени средства и за нормалното функциониране на лечебни заведения, които изпълняват дейности по спешност и са единствени за определен регион\", обясни още Ананиев.", "date": "2019.02.08", "title": "Намериха се още 66 млн. за общинските и областните болници"}
{"url": "https://www.dnes.bg/stranata/2019/02/08/psihichnobolen-bezdomnik-troshi-ogledala-na-koli-v-plovdiv.401551", "text": "10 автомобила, паркирани на улица \"Славееве гори\" в Пловдив, са осъмнали със счупени странични огледала, съобщиха от полицията.\n\r\nСигналът е бил подаден в 8:10 часа днес на тел. 112.\r\nУниформените са реагирали веднага и е бил арестуван 46-годишен мъж с психични отклонения, водещ скитнически начин на живот.\r\nТой е настанен в Центъра за психично здраве в града.", "date": "2019.02.08", "title": "Психичноболен бездомник троши огледала на коли в Пловдив "}
{"url": "https://www.dnes.bg/politika/2019/02/08/zaharieva-vs-radev-za-venecuela-poziciiata-ni-ne-e-prepisana.401575", "text": "Договорът за добросъседство и приятелство с Македония е бил изпратен в президенството, въпреки че правителството не е било длъжно да го прави. Така външният министър Екатерина Захариева отговори на критиките на държавния глава Румен Радев, че кабинетът не го търси за важни въпроси като договора с Македония, а за \"преписаната позиция\" на правителството за Венецуела.\n\n Захариева настоя и че не може да приеме упреците, че правителството е преписало позицията, тъй като България е участвала във всички съвети, на които е обсъждана темата с Венецуела.\n\r\n\"Може би нелошите съветници на президента по външна политика трябва да разяснят как се случват декларациите и становищата в ЕС. Всяка държава има възможност да изрази мнение. Така, че не приемам думата преписана, участвали сме на всички нива в Брюксел чрез нашите представители и на всичките съвети, на които сме обсъждали Венецуела\", отсече външният министър.\n                    \n                    \n                \r\n\"За договора с Македония, може би, президентът е забравил, че той беше изпратен писмено в президентството преди Министерски съвет. Въпреки че по Конституция ние не сме длъжни, защото правителството предлага, а парламентът ратифицира този договор\", продължи тя.\n\r\nЗахариева посочи и че е добре всички да говорят в един глас, когато става дума за външна политика, и затова продължава да се търси координация с президента.\n\r\n\"Считам, че усилията за координация трябва да продължат. Но ако той не желае, може да ги спрем\", заключи тя.", "date": "2019.02.08", "title": "Захариева vs. Радев за Венецуела: Позицията ни не е преписана!"}
{"url": "https://www.dnes.bg/zvezdi/2019/02/08/liym-pein-delial-naomi-s-druga.401574", "text": "Преди броени дни гръмна новината, че 25-годишният Лиъм Пейн излиза с 45-годишния супермодел Наоми Кембъл. Близки до певеца разкриха, че той е доста хлътнал по шоколадовата перла, но май връзката им не е съвсем моногамна.\r\nМалко преди да започне аферата им през миналия декември, Пейн е имал романс с риалити звездата от Love Island Амбър Дейвис, с която и до ден-днешен поддържа отношения.\r\n \r\n\"Амбър е точно от типа жени, които Лиъм харесва. Тя беше много развълнувана да го срещне на наградите на Radio 1 Teen Awards преди години. Двамата излизаха за кратко през октомври и до днес продължават да поддържат връзка\", сподели източник пред The Sun.\r\n \r\n\"Двамата държат познанството си в тайна покрай развода на Лиъм с Черил и новия му романс с Наоми\", добавя информаторът.\r\n \r\n", "date": "2019.02.08", "title": "Лиъм Пейн делял Наоми с друга"}
{"url": "https://www.dnes.bg/stranata/2019/02/08/vandali-podpaliha-ulichni-kafe-avtomati-vyv-varna.401564", "text": "Две улични машини за кафе горяха през половин час във Варна. Автоматите са напълно унищожени, полицията предполага, че става въпрос за умишлени палежи, извършени най-вероятно от едни и същи вандали. По случаите са образувани предварителни производства срещу неизвестни извършители, пише \"\". \n\n\n\r\nПървият сигнал е подаден от случайни минувачи на ул. \"Под игото\" във Варна, в четвъртък, около 20 часа вечерта. Огнеборците пристигнали бързо, но въпреки това кафе-машината е напълно увредена.\n\r\nИдентичен е случаят със съща машина на ул. \"Беласица\". Тя избухнала в пламъци половин час по-късно - в 20.30 часа.\n                    \n                    \n                \r\n\"Причините за инцидентите се изясняват. Пострадали хора няма\", казаха от полицията.\n\r\nПожарникарите в морската столица са гасили и контейнери за боклук на два адреса във Варна. В единия случай са изгорели два пластмасови контейнера, в другия един. Все още не е изяснено дали става въпрос за палежи, или престъпна небрежност. Много често хората изхвърлят тлеещи остатъци от печки на твърдо гориво, които бързо палят пожари в контенейрите за боклук, коментираха от пожарната.", "date": "2019.02.08", "title": "Вандали подпалиха улични кафе автомати във Варна "}
{"url": "https://www.dnes.bg/sofia/2019/02/08/sled-signali-v-helpbook-vyzstanoviavat-detski-ploshtadki-v-sofiia.401553", "text": "С наближаването на пролетта общинската администрация стартира отстраняването на сигнализираните проблеми в платформата на \n\r\nКъм Столична община район \"Витоша“ бяха постъпили сигнали за занемарени . Един от тях се отнася за квартал \"Карпузица\" като оплакването към платформата от юни миналата година беше за разрушени катерушки, пейки и буйна растителност.\r\nСлед регистриране на сигнала и извършена проверка от групата за поддръжка към районната администрация е извършен ремонт на следните съоражения - люлка, катерушка, пързалка, въже за изкачване и ударопоглъщаща настилка. Също така всички дървени съоръжения са лакирани, а площадката се почиства редовно.\n                    \n                    \n                \r\nДруг сигнал се отнасяше за детската площадка в квартал \"Княжево\". Оплакването беше за разпаднала се рампа, счупени съоръжения, които са в окаяно състояние, ръждясали и много опасни за игра за децата, живеещи в района, като се застрашаваше тяхната безопасност.\r\nСлед сигнала от районната администрация е извършена проверка и опасната рампа е премахната. Получихме уверение, че предстои премахване на старите метални съоръжения и при наличието на финансови средства ще се извърши ремонт, пътеките ще бъдат реставрирани, а парковото пространство облагородено.\n\r\nВ Район \"Витоша\" е избран изпълнител за за стрийт фитнес с ударопоглъщаща настилка, мултифункционални тренажори и тенис маса. Ще бъдат изградени алеи с тротоарни плочи и ще се доставят нови пейки и кошчета за боклук.\n\r\nСтолична община район \"Витоша\" апелира към ползвателите на парка за повече гражданска съвест, да го опазват и сигнализират за нарушители и нарушения.\n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в Платформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.02.08", "title": "След сигнали в Helpbook: Възстановяват детски площадки в София"}
{"url": "https://www.dnes.bg/akoshtete-vqrvaite/2019/02/08/trimata-ot-zapasa-bik-prase-i-krava-na-razhodka-po-bulevardi.401555", "text": "Бик, крава и прасе се разхождат заедно по видинските улици. Гледката събра очите на гражданите и редица снимки, и публикации заляха социалните мрежи. Необичайната животинска агитка бе забелязана по бул.“Панония” в града, съобщава Кмета.бг. \n\r\nНе е ясно кой все пак е изтървал добитъка, но собственикът им се издирва. \r\nТози случай не е единствен. Многократно в различни градове в страната, сред които София, Пловдив и Шумен преди време също бяха забелязани нетипични за градската среда животни. \r\nПрасета, крави, коне, кози и кокошки са сред често срещаните видове по главните булеварди и улици. ", "date": "2019.02.08", "title": "Тримата от запаса – бик, прасе и крава на разходка по булеварди"}
{"url": "https://www.dnes.bg/muzika/2019/02/08/bulgaria-on-air-s-iniciativa-v-podkrepa-na-novata-bylgarska-kultura.401597", "text": "От 11 февруари телевизия ще приютява още повече култура и стойностни артистични проекти. Водена от разбирането, че всеки качествен продукт трябва да намери достатъчно възможности за комуникация, медията стартира кампанията . Главни действащи лица в нея ще бъдат онези нови български автори и проекти, които често незаслужено остават в сянката за сметка на по-популярните прояви.\r\nКато телевизия, която активно подпомага усилията на творческите браншове в различни сегменти от своята програма и дава на зрителите актуална информация за всичко предстоящо, Bulgaria ON AIR стига още по-далеч в подкрепата си. След предварителна селекция избрани творби и автори ще получат безвъзмездно време и видимост в различните канали на Bulgaria ON AIR - онлайн, социални мрежи и рекламен блок. Така телевизията ще предостави възможност за промотиране на нови български културни продукти и ще насърчи развитието им.\r\n                    \n                    \n                Сред първите участници в  е групата Парапланер. Съвсем скоро характерното й фюжън фънки звучене ще се чува и от ефира под формата на кратък клип, а във  ще бъде публикувано и интервю с музикантите.\r\nКултурата е водещ фактор за развитието на всяко общество. Затова стремежът на Bulgaria ON AIR е да даде сцена и равен старт за продукти и творци, които имат комерсиален потенциал, но нямат финансовия ресурс да го реализират. От ключово значение при подбора ще бъдат качеството на продуктите - както съдържателно, така и технически, и актуалността им. \r\nПовече за кампанията и условията за участие може да прочетете на ", "date": "2019.02.08", "title": "Bulgaria ON AIR с инициатива в подкрепа на новата българска култура "}
{"url": "https://www.dnes.bg/health/2019/02/08/7-prichini-da-hapvate-selyri-vseki-den.401502", "text": "Хапвате ли достатъчно свежи зеленчуци? Един от най-полезните, на които сякаш не отделяме достатъчно внимание, е селъри (дръжкова целина). Хрупкава, лека за хапване, подходяща за приготвяне на супи, фрешове, смутита, салати, ястия, селъри ни помага да бъдем по-здрави и красиви. Сред богатия хранителен състав, който ни осигурява, са фолиева киселина, витамини от група В, магнезий, калций и други. Какво ще промени в тялото ви, ако хапвате целина поне за седмица, вижте в следващите редове.\r\n\r\nСелъри се състои предимно от вода, но също така ни осигурява и витамин К, минерали. Не само че зеленчукът има малко калории, но когато го консумираме организмът ни изразходва повече калории, за да го храносмила, отколкото той самият съдържа. Ето защо е хубаво да го направите част от вашата диета. Тази целина е подходяща за малките закуски между хапванията, когато се почувствате гладни.\r\n                    \n                    \n                \r\nПоявата на киселини най-често се свързва с нездравословно хранене или проблеми с храносмилателната система. Сокът от селъри може да помогне за успокояване на неразположението, регулирайки киселинността в стомаха.\r\nВсе пак това е временно решение и ако киселините продължат да нарушават нормалния ви ритъм на живот е добре да се консултирате с лекар.\r\n\r\nСпоред проучване от 2010 г., публикувано в Journal of Pharmaceutical Biology, селъри е богата на определен вид етанолов екстракт, който предпазва лигавицата на храносмилателния тракт от появата на язви. Полезният зеленчук съдържа още и флавоноиди, танини, летливи масла и алкалоиди, които увеличават производството на защитна слуз в червата.\r\n", "date": "2019.02.08", "title": "7 причини да хапвате селъри всеки ден"}
{"url": "https://www.dnes.bg/kino/2019/02/08/sboguvame-se-s-avtentichno-stolichno-kino-evropa-palas-stava-magazin.401539", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Срещата със седмото изкуство – киното, все още е възможна, но не в много исторически салони. Особено в София, където автентичните кинозали изчезват една след една.\r\nНезавидна е съдбата на емблематичното столично кино \"Европа Палас\", известно още като кино \"Благоев\", което е тотално разрушено и до дни ще се превърне в хипермаркет. \n\r\nВместо прожекции, жителите и гостите на столицата ще могат да си купуват пастет, вафли и боза – колкото си искат. \n\r\n\"Връщам се с носталгия към детството. През годините много ми се искаше нещо да се направи за българските кина. Особено за софийските. 16 кина бяха приватизирани и изчезнаха – станаха казина, бинго зали и хипермаркети – всичко друго, но не и кина. Не остана нормално кино в София. Това е удар върху киното като изкуство. Заминаха си местата където хората отиват просто на кино, без задължително да си купуват пуканки\", подчерта режисьорът Бойко Илиев пред \r\n                    \n                    \n                По думите му културата ни загуби много от това, че българските кина се унищожиха.\r\n\r\n ", "date": "2019.02.08", "title": "Сбогуваме се с автентично столично кино – \"Европа Палас\" става магазин"}
{"url": "https://www.dnes.bg/politika/2019/02/08/evroizbori-idvat-gerb-pred-bsp-no-razlikata-pod-2.401545", "text": "ГЕРБ води с по-малко от 2% пред БСП 3 месеца и половина преди изборите за европарламент, сочи социологическо проучване на \"Сова Харис\", проведено в периода 17-21 януари 2019 г. сред 985 български граждани. \n\nНа въпрос \"За коя политическа сила ще гласувате за изборите за европейски парламент през май 2019 г.?\", 20% отговарят ГЕРБ, 18.3% подкрепят БСП, а 5.3% - ДПС. \"Атака\" получава подкрепата на 1.7%, \"Воля\" - 1.6%, ДСБ - 1.4%, СДС - 1.1%. Под 1% подкрепа получават НФСБ (0.8%), АБВ (0.8%), ВМРО (0.7%) и \"Да, България\" (0.4%), сочат данните от проучването, което за първи път измерва евентуалното отделно явяване на Обединените патриоти на изборите.\n                    \n                    \n                \r\n4% от биха гласували за друга политическа сила, а 26.6% от анкетираните заявяват, че все още не са решили кого ще подкрепят на евровота.\n\r\nДекларираната активност за гласуване (56%) съответства на поведението на избирателите при парламентарни избори. „Ако заявените в изследването нагласи се превърнат в реални гласове, тогава и ГЕРБ, и БСП ще получат по-голяма подкрепа от тази на изборите за български парламент. По-реалистично е да очакваме, че на предстоящите избори избирателната активност ще се ограничи до нивото на хората, които заявяват, че нямат колебания за своя избор и със сигурност ще гласуват“, отчита директорът на агенция \"Сова Харис\" Васил Тончев.\n\r\nПо думите му третата системна партия у нас – ДПС, в момента стои най-стабилно. \"Разпадането на единството на Патриотите открива възможност Движението безпроблемно отново да вземе позицията на балансьор. Задачата пред ръководството на партията изглежда сравнително лесна – да успее да активира традиционните си гласоподаватели. Европейската проблематика като че ли все още е твърде далечна за симпатизантите на ДПС и от мотивацията за участие в изборите ще зависи какъв ще бъде броят на евродепутатите, излъчени от тази формация\", отбелязва още Тончев.\n\r\nСпоред него изключително сложна остава ситуацията относно шансовете на партиите, които имат достатъчна подкрепа (около и над 1%), за да имат претенции да се намесят в борбата за евродепутатско място. При очаквана активност от 40-45% би трябвало всички те да бъдат близо до бариерата за излъчване на евродепутат, но с малко под нея, посочи Тончев. \n\r\nСпоред него при очертаващото се отделно явяване на Обединените патриоти гласовете на поддръжниците им ще се разделят почти поравно, с леко преимущество за партията на Волен Сидеров. \"Трябва да имаме предвид и факта, че твърдото ядро на атакистите е по-голямо. Очаква се и партията да придобие международна легитимация в патриотичния сектор благодарение на сътрудничеството ѝ с партията на Николай Бареков и да привлече русофилски вот, което повишава шансовете за преодоляване на изборната бариера. За останалите два участника в управлението от малката коалиция ще бъде важно да привлекат нов трети партньор, който да се опита да заеме мястото на Атака\", посочва Тончев.\n\r\nСпоред него ако структурата на политическите предпочитания не претърпи големи промени в хода на предизборната борба, може да се предположи, че ГЕРБ и БСП ще получат по 6 евродепутатски места, а ДПС – 3 или 4. А борбата за оставащите 1 или 2 места ще се води от всички участници на политическата сцена.\n\r\nПроучването засегна и въпросът кой според анкетираните е най-активният български евродепутат. Според данните през изминалия мандат най-забележимо се оказа присъствието в Европейския парламент на Сергей Станишев. Също така се откроява активната позиция и на Ангел Джамбазки. \n\r\nЗа една трета от хората у нас най-значимо влияние и авторитет в Европа от българските политици има Бойко Борисов. Тази висока оценка премиерът е заслужил благодарение на успешното Европредседателство и на активната външнополитическа позиция през третия му управленски мандат. Според обществеността у нас вече е значителна и тежестта на президента като външнополитически фактор. Сергей Станишев също се откроява като български лидер в международен план. Водачката на опозицията Корнелия Нинова е посочена на 4то място, което показва, че засега нейното политическо присъствие преобладава вътре в страната. Открояват се още имената на Мария Габриел и Екатерина Захариева.", "date": "2019.02.08", "title": "Евроизбори идват: ГЕРБ пред БСП, но разликата – под 2%"}
{"url": "https://www.dnes.bg/sofia/2019/02/08/skysanata-diga-na-chaia-zaradi-estestveno-premestvane-na-rekata.401588", "text": "Скъсването на дигата на река Чая е следствие на естественото преместване на коритото на реката, обясни министърът на околната среда и водите Нено Димов. \n\nСело Катуница остава в частично бедствено положение, докато дигата на река Чая не бъде укрепена. В селото са категорични, че реката е променила течението си заради незаконен добив на инертни материали.\r\nПо думите на министър Димов реката вече се връща във фактическото й корито и след ремонта на дигата, проблемът ще бъде отстранен.\r\n\"Проверки са установявали взимане на инертни материали в района. Може и това да е причина. Но не са установени на място нито хора, нито техника. Подадени са сигнали до прокуратурата\", коментира още Нено Димов.", "date": "2019.02.08", "title": "Скъсаната дига на Чая - заради естествено преместване на реката"}
{"url": "https://www.dnes.bg/muzika/2019/02/08/iubilei-operata-evgenii-onegin-ot-chaikovski-1-vek-na-scena.401541", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Два века след написването на операта \"Евгений Онегин“ от Чайковски, постановката отново ще бъде на сцената на Софийската опера и балет на 10 февруари.\n\r\nПостановката е на Вера Петрова и открива сезон 2016/2017. Спектакълът разказва историята като един сън на Онегин. Ритъмът в първо действие е по-бавен, а в следващите действия се разразява буря от чувства. \n\r\nВ постановката играят главно млади артисти. Като Ларина зрителите ще видят Александрина Стоянова Андреева, Татяна е Стефани Кръстева. В ролята на Олга е Виолета Радомирска, а Атанас Младенов е Евгений Онегин. Жорж Димитров е диригент на спектакъла. \n\r\nОперната певица Стефани Кръстева бе категорична в \"България сутрин\", че вълшебната музика на Чайковски грабва съзнанието от самото начало.\n                    \n                    \n                \r\n\"Не ни остава време да се замислим колко е сериозна операта. Аз играя ролята на Татяна - любимата на Онегин. Тя още като малко момиче живее в изолирано общество, потънала в своите романи. От съвсем малка мечтае за истинска и неподправена любов\", сподели певицата пред \n\r\nТя допълни, че не може да остане безразлична към своята роля, защото често открива себе си там.\n\r\n ", "date": "2019.02.08", "title": "Юбилей: Операта \"Евгений Онегин\" от Чайковски - 1 век на сцена"}
{"url": "https://www.dnes.bg/notifikacii/2019/02/08/konfiskuvat-163-500-000-ot-sina-na-bivsh-moldovski-premier.401521", "text": "Британското правосъдие постанови конфискацията на близо 500 000 лири от сина на бившия молдовски премиер Владимир Филат, предаде Франс прес.\n\r\nСледователите са установили, че богатството на 22-годишният Влад Лука Филат, който плащал месечен наем за жилище в Лондон в размер на 30 000 лири и карал Бентли, е дошло \"от незаконната дейност на баща му\". \n\r\nБившият премиер на Молдова (от 2009 г. до 2013 г.) е зад решетките в родината си, след като беше осъден преди три години на 9 години затвор за корупция и злоупотреба с власт. Той бе обвинен в отклоняване на 260 милиона долара.\n\r\nСинът му се установил в Лондон през юли 2016 г., за да учи, но привлякъл вниманието на властите с екстравагантните си покупки и разходи, сред които Бентли за 200 000 лири. Младежът нямал доходи във Великобритания, които да са известни на властите. \n                \n                \r\nТрите му банкови сметки в Ейч Ем Би Си били захранвани с големи суми от чужди фирми, основно базирани в Турция и на Каймановите острови. Внасяне на много пари в брой по сметките било регистрирано също в системата на банката. Например за три дни били внесени в брой 98 000 лири. Трите сметки бяха замразени миналата година. Лондонски съд постанови парите да бъдат конфискувани. Мерките са по силата на нов закон за борба срещу прането на пари, приет през 2017 г.\r\n \r\n/БТА/\n\r\n ", "date": "2019.02.08", "title": "Конфискуват £500 000 от сина на бивш молдовски премиер"}
{"url": "https://www.dnes.bg/video-prognoza/2019/02/08/sled-dyjdovniia-petyk-shte-ni-zaradva-slynchev-uikend.401523", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Разкъсване на облачността и слънчево време - това ни очаква през днешния петъчен ден. Въпреки това петъкът започва над по-голямата част в страната с облачно време. Над западните райони ще има доста слънчеви часове, на изток обаче няма да е точно така. По Черноморието ще е сравнително облачно през целия ден, а даже ще превали дъжд.\n\r\nТова прогнозира синоптикът на  Симеон Матев в студиото на \"България сутрин\".\n\r\nМатев допълни, че днешните температури ще са нормални за месец февруари - от минус 1 до положителните 8 градуса през деня.\n                \n                \r\nДнес в планините времето ще е слънчево, облаците ще са на по-ниска надморска височина. В по-ниските части ще има мъгли.\n\r\nПрез уикенда пък ни очаква слънчево време с доста високи температури. В събота и неделя се очаква термометърът на места да удари до 13-14 градуса. Сутрините обаче очаквайте да са доста мразовити. Очакват се и мъгли.\n\r\nВ началото на другата седмица ще се появи вятър, който ще донесе още по-голямо затопляне. Въпреки това обаче от вторник нататък се очаква лошото време пак да се завърне. В някои части на страната дори ще има нови снеговалежи.\r\n ", "date": "2019.02.08", "title": "След дъждовния петък ще ни зарадва слънчев уикенд"}
{"url": "https://www.dnes.bg/notifikacii/2019/02/08/iran-pokaza-nova-raketa-s-obseg-1000-kilometra.401522", "text": "Корпусът на гвардейците на Ислямската революция представи нова крилата ракета с обсег 1000 километра, предадоха световните агенции, като се позоваха на иранската агенция Сепах.\n\r\nРакетата се казва Дезфул и е по-модерен модел на ракетата Золфагар с обсег 700 километра, отбелязва ТАСС.\n\r\nИран обяви в събота, че е изпитал успешно крилата ракета с обсег над 1350 километра. Ракетата се наричаше Ховейзех и новината за теста съвпадна с 40-ата годишнина от Ислямската революция, припомня Франс прес, цитирана от БТА.\n\r\nНовата ракета Дезфул беше представена от бригадния генерал Амирали Хаджизадех, командващ авиокосмическите сили на Корпуса на гвардейците на Ислямската революция, и от генерал Мохамед Али Джаафари. Представянето стана в завод за производство на ракети, но местоположението му не се уточняваше в съобщението на агенция Сепах.\n                \n                \r\nТехеран казва, че разполага ракети с обсег до 2000 километра, които поставят Израел и американски военни бази в региона в обхвата им, припомня Ройтерс. Агенцията допълва, че иранската полуофициална агенция Фарс е публикувала вчера снимки от подземно ракетно предприятие в Иран, наречено \"Подземен град\".\n\r\nСъщевременно американският Държавен департамент призова Иран да спре дейностите, които нарушават резолюциите на ООН, предаде Ройтерс. Изявлението беше по повод изстрелването на сателит от Иран миналия месец. Иран вече каза, че ще е готов за ново изстрелване след няколко месеца.\n\r\n ", "date": "2019.02.08", "title": "Иран показа нова ракета с обсег 1000 километра"}
{"url": "https://www.dnes.bg/zvezdi/2019/02/08/kristin-ilieva-prodyljava-borbata-nujdae-se-ot-sredstva.401489", "text": "Почти година след тежката катастрофа, която претърпя заедно с приятелката си Дивна, Кристин Илиева продължава да се лекува. Красавицата обяви в социалните мрежи, че за да се възстанови, трябва да премине още няколко скъпоструващи операции, за които няма необходимите средства.\n\r\n\"Отново имам нужда от вашата помощ и подкрепа. Мина почти година от този ужасен ден и възстановяването ми все още не е пълно. За жалост, няма и да е другият месец или три. Ще трябва още да се боря, да ми помагате, защото без подкрепата на семейството и приятелите си и вие всички, аз нямаше да съм тук. Нямаше да мога да се радвам, да се наслаждавам на храната, да обичам, да мога да изляза с приятели, да отида на кино и да се забавлявам\", написа моделът във Facebook.\n                    \n                    \n                \r\nДо момента Илиева претърпя няколко операции в турска клиника, благодарение на които вече ходи. По думите ѝ, по време на лечението ѝ са настъпили усложнения, които налагат допълнителни интервенции, свързани със закупуването на множество медикаменти, чиято цена надхвърля първоначално предвидената сума. \"За предстоящите операции са необходими 100 000 евро – сума, непосилна за семейството ми“, посочва тя.\n\r\nКристин уточнява в емоционалния си пост, че след инцидента е станала по-силна, но и доста емоционална. \"Доста питат: Как се справяш?!“, отговорът ми е, че в такъв момент нямаш избор, искаш да живееш, да дадеш всичко от себе си, за да живееш пълноценно!!! Да създадеш поколение и да научиш и своите деца да бъдат силни и смели. Всеки от вас, който има въпроси към мен, нека ми пише, винаги съм се старала да отговарям и с каквото мога да помагам. Животът, явно че може да бъде коварен и несправедлив, много пъти съм се питала: \" Защо на мен? Или \"Защо е толкова сериозно?\", за да станеш и да се изправиш още по-силен! Силно вярвам, че и след всяка буря изгрява слънце, при мен е мъгливо с лека яснота. Ту така, ту онака с две думи“, продължава момичето.\n\r\n\"Никога не съм обичала да искам помощ, да показвам, че не мога да се справя с нещо и сега го правя към вас! Защото вярвам, че има добри хора, вярвам че ще се възстановя напълно и ще имам пълноценен живот, и вярвам че всичко добро се връща!!! Всяка една помощ е добре дошла и оценена!!! Искам също да благодаря и на всички, които вече го направиха!\", завършва Илиева.\n\r\nВече има кампания във Facebook за набиране на средства за модела – Help Christine Ilieva.\r\nВижте още за звездите в", "date": "2019.02.08", "title": "Кристин Илиева продължава борбата, нуждае се от средства"}
{"url": "https://www.dnes.bg/index/2019/02/08/1-godina-po-kysno-kakvo-se-sluchva-s-tesla-ta-na-mysk-pytuvashta-kym-mars.401479", "text": "\r\n \r\nПомните ли Starman (Звездният човек), който зае червената Tesla roadster от своя приятел Илон Мъск и отлетя към Марс?\r\nТочно преди една година чучелото, поместено в колата на футуриста излетя с ракета Falcon Heavy към своите космически приключения. Точно сега колата \"дрифти“ в елипсовидна орбита някъде зад Червената планета, която ще е дълга 557 земни дни.\r\nЗа тази една година Starman е пропътувал 760 милиона километра със скорост близо 80  хил. км/ч.\r\nАко батерията на електрическата кола все още работи, то Starman е слушал Space Oddity 99,323 пъти в едното си ухо и Is there Life on Mars? 133,384 пъти в другото.\r\n                \n                При тези условия, застраховката на автомобила е изтекла вече 10 хил. пъти, което е проблем за Starman, защото ще му е нужда, когато се върне на Земята.\r\nКосмосът изобщо не е дружелюбен към червената Tesla на Мъск. Тя постоянно е изложена на микрометеорити, слънчева радиация и космически лъчи, които постепенно разбиват корпуса й и са на път да унищожат и костюма на нейния шофьор.\r\nИ докато камъни се забиват в Tesla-та от всички страни, то кожените седалки или всъщност всичко в нея, което е направено от органични материали, може би вече се е разпаднало на малки частици заради радиацията.\r\n\"Не бих им дал и година“, казва астрономът Уилям Каръл пред Live Science, относно удобствата в колата.\r\nСпоред очакванията след милиони години от автомобилa ще остане само алуминиевата рамка, която пък упорито ще продължава да е в орбита около Слънцето. А учените от SpaceX  твърдят, че Starman и колата му ще обикалят в Космоса още 1 милиард години.\r\nНо пък други проучвания дават по-кратък срок за обикаляне на Слънчевата система от Tesla-та. Според тях, тя ще се блъсне или в Земята, или във Венера в следващите 1 милион години. \r\nАла засега пътуването тепърва започва. Надяваме се Starman да има и застраховка живот.\r\n*", "date": "2019.02.08", "title": "1 година по късно – какво се случва с Tesla-та на Мъск, пътуваща към Марс"}
{"url": "https://www.dnes.bg/obshtestvo/2019/02/08/poludiavame-li-vseki-peti-s-trevojnost-v-depresiia-s-psihichna-kriza.401525", "text": "Една пета от българите имат психиатрични проблеми.\n\r\nПроучване на Националния център по обществено здраве и анализи сочи, че около 19,5% от българската популация в някакъв етап от живота си имат често срещано психиатрично разстройство. Това са тревожните и депресивните разстройства, отчетени в изследването от 2007 г. \n\n\n \"Много трудно е да се каже колко хора имат в момента симптоматика на някаква психична криза\", признава обаче шефът на сектор \"Психично здраве” в центъра д-р  Захари Зарков пред \"Труд\".\n\r\nПоследните данни от 2017 г. показват намаляване на тревожностите и депресиите на 14,5% и раздвижване на процентите вътре, при самите болести. \n                    \n                    \n                \r\n\"Това е добре в сравнение с 2007 г., но не е цялата психиатрична картина за съжаление. Има 1-2% хора с шизофрения, отделно са деменциите, личностните разстройства, епилепсиите и т.н\", допълва д-р Зарков. \n\r\nСпоред него проблемът със зависимостите също е сериозен, още повече, че става въпрос за млади хора. \n\r\n\"Ако говорим за тежките зависимости, има метадонови програми и те са достъпни. Ако говорим обаче за зависимости към алкохол и никотин, там нещата са по-постни. Има една клиника в Суходол и тя не в добро състояние. Организират се и групи за взаимопомощ. Зависимостта се лекува с психотерапия. В България обаче закон за психотерапията няма. При нея има правила, които трябва да се спазват, но това не е регламентирано у нас\", обяснява експертът.\n\r\nТой цитира и изследване отново от 2007 г., което показва, че 3,3% от хората имат зависимост към алкохол или друга субстанция.\n\r\nСпоред данните от 2017 г. Процентът вече е скочил на 4,76%.", "date": "2019.02.08", "title": "Полудяваме ли? Всеки пети с тревожност, в депресия, с психична криза..."}
{"url": "https://www.dnes.bg/index/2019/02/08/receptata-dnes-pecheni-makaroni-s-kashkaval.401432", "text": ":\r\n:\r\n \r\nПодгответе тава за печене като я намазните леко с мазнина. В голяма тенджера сложете подсолена вода и сварете макароните, така че да останат леко сурови или ал денте.\r\n \r\nРазбийте яйцето заедно с млякото. Добавете към тях разтопеното масло и настъргания кашкавал.\r\n \r\nСмесете всичко в тавата за печене. Овкусете със сол и пипер. Печете в загрята на 180 градуса фурна за 30-40 минути. По желание добавете още кашкавал, за да хване златиста коричка.\r\n\r\n", "date": "2019.02.08", "title": "Рецептата Dnes: Печени макарони с кашкавал"}
{"url": "https://www.dnes.bg/obshtestvo/2019/02/08/v-kakvo-systoianie-sa-asansiorite-u-nas-nikoi-ne-znae.401524", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ България има около 120 000 асансьора, от тях над 90 хиляди са произведени преди повече от 30 години. Това обаче е неофициална статистика, защото официална няма.\r\nВсички асансьори ще трябва да имат вътрешна автоматична врата, за да са по-безопасни. Това трябва да бъде вписано в новата Наредба за безопасна експлоатация и технически надзор на асансьорите. Тя трябва да е готова съвсем скоро. Браншът обаче не посрещна единодушно тази промяна.\n\r\nОт Българската асансьорна асоциация казват, че наредбата трябва да се променя, въпреки че разговорите по тази тема продължават над 15 години.\n\r\nХората, които поддържат асансьорите пък казват, че не са оптимисти за поставянето на допълнителна врата, защото няма достатъчно хора, които да я монтират, а също не се знае по колко пари ще струва на живеещите в отделните блокове.\n                    \n                    \n                \r\nЕмануела Фролошка от Фондация ''Асансьорна безопасност'' също е на мнение, че в много сгради в обезлюдени райони на страната, няма достатъчно живеещи хора, за да се разчита, че етажната собственост ще може без проблеми да събере необходимите средства за поставянето на допълнителната вътрешна автоматична врата.\n\r\n\"Говорим за общата техническа изправност на съоръженията, която задължително трябва да предшества всяка и каквато и да било мярка по отношение на допълнителното обезопасяване на съоръженията\", настоя Фролошка в .\n\r\nПо думите ѝ, ако асансьор е неизправен, няма как да бъде допълнително обезопасен. Емануела Фролошка отбеляза, че от ползвателите до надзора - всички носят отговорност за състоянието на съоръженията в сградите.\n\r\n\"Не може в един блок, в който неколкократно се подава оферта за ремонт на съоръжение от страна на поддръжката, домоуправителят да не предприема мерки\", каза още тя.\n\r\nФролошка допълни също, че в България има много съоръжения, които не се водят на поддръжка при никого и за тях нито има поддръжка, нито надзор.", "date": "2019.02.08", "title": "В какво състояние са асансьорите у нас? Никой не знае"}
{"url": "https://www.dnes.bg/rusia/2019/02/08/ruskite-zakoni-i-zdraviiat-razum-slabo-syvmestimi.401534", "text": "Първата ефективна присъда срещу последовател на забранените в Русия \"Свидетели на Йехова\" и арестите на негови привърженици в руската провинция изглежда са опит на тайните служби да прехвърлят един религиозно-правен спор в политическата плоскост, пише \"Ведомости\".\n\r\nРуски съд осъди в сряда датчанина Денис Кристенсен - активист на религиозната организация, на шест години затвор за екстремизъм, тъй като организирал дейността на забранено религиозно обединение. \n\r\nГоворителят на Кремъл Дмитрий Песков коментира: \"Не можем да боравим за държавни цели с понятията на здравия разум. На първо място боравим с понятията законност и незаконност\".\n\n                    \n                    \n                \r\nТова според \"Ведомости\" е предсказуема реакция. \"Песков, без да иска може би, потвърди, че законите у нас и здравият разум са слабо съвместими\", се казва в редакционния коментар.\n\r\nСпоред вестника силовите структури в Русия не са чули явния сигнал \"стоп\", даден от президента Владимир Путин - през декември м. г. той нарече вписването на някои религиозни сдружения в списъка с терористични организации \"пълна дивотия\". А силовите органи продължават да работят тъй, както смятат за нужно, пише изданието.\n\r\nДържавните институции в Русия и тайните служби са взели на мерник \"Свидетелите\", при все че те не са единствената организация, тълкуваща християнското учение по специфичен начин, отбелязва \"Ведомости\".\n\r\n\"Проповядваният от тях отказ от сътрудничество с властта навярно я дразни, но да ги смята за екстремисти по тази причина би било самоизобличително. Силовите структури вероятно се опитват да прехвърлят спора в политическата плоскост - използвайки антиамериканските фобии на руското ръководство, да докажат, че \"Свидетелите\" са проводници на чуждестранно влияние и потенциални агенти на противника\", посочва политологът Алексей Макаркин.\n\r\n\"Ведомости\" прокарва паралели между тези арести и гоненията в Съветския съюз и Третия райх. \"Свидетелите\" са били преследвани и в нацистка Германия, и в Испания по времето на Франко - \"но никой изглежда не се притеснява от подобни непривлекателни асоциации\", пише всекидневникът, цитиран от Би Би Си и БТА.\r\n ", "date": "2019.02.08", "title": "Руските закони и здравият разум – слабо съвместими"}
{"url": "https://www.dnes.bg/akoshtete-vqrvaite/2019/02/08/nina-dobrev-s-cel-da-izkachi-everest.401164", "text": "Миналият месец Нина Добрев имаше юбилей - актрисата от български произход навърши 30 г. \r\nТя обяви, че си е поставила доста цели за следващите няколко години. Нина възнамерява да се отдаде на приключенията, като иска да опита скачане с парашут, скално катерене, изкачване на връх \"Еверест\", скачане с бънджи, плуване с бели акули, посещение на Бали. Това споделя тя пред списание \"W\".\r\nОтдавна е известно, че звездата от \"Дневниците на вампира\" си пада по приключенията, но признава, че за нея е плашещо, когато играе на живо, на сцена пред истинска публика.\r\n \r\n", "date": "2019.02.08", "title": "Нина Добрев с цел - да изкачи Еверест!"}
{"url": "https://www.dnes.bg/obshtestvo/2019/02/08/aptechniiat-turizym-edinstvenoto-spasenie-za-rodnite-pacienti.401531", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългарските пациенти с редки заболявания са принудени да купуват нужните медикаменти за своето лечение от чужбина. \n\r\nПричината за това е решението нерегистрираните лекарства да се изтеглят от родния пазар заради ниската им цена и ниската печалба за призводителите. Така единствената възможност българските пациенти да си осигурят лечение, е да се превърнат в аптечни туристи и да потърсят нужните им медикаменти извън пределите на България. На родния пазар има заместители на нужните лекарства, но пациентските организации алармират, че те не са достатъчно ефикасни. \n\r\nПроблемът с изтеглянето на лекарствата е, че количествата нужни за нашия пазар не са големи. За да продава оригинално лекарство фирмата производител трябва да плати таксата за регистрация от 15 хиляди лева, а ще е необходима година и половина, за да достигне такива продажби.\n                    \n                    \n                \r\nСлед като беше взето решение Фондът за лечение на деца да бъде закрит, в аптечни туристи ще се превърнат и родителите на деца с редки онкологични заболявания. Досега за нерегистрираните лекарства заплащаше ЦФЛД. След закриването му се появи обещание, че разходите ще бъдат поети от НЗОК, но до момента не е ясно как ще се случва това. Затова пациентските организации излизат с няколко предложения: Лекарствата да могат да се доставят и до аптеките извън болницата. В момента само болниците могат да купуват нерегистрирани лекарства. \n\r\nПроцедурата е сложна, но когато става дума за домашно лечение, пациентът няма как да си вземе лекарството от болницата. Другото предложение е фирмите да са освободени от такси, когато става дума за евтини лекарства", "date": "2019.02.08", "title": "Аптечният туризъм - единственото спасение за родните пациенти"}
{"url": "https://www.dnes.bg/sofia/2019/02/08/jiteli-na-ovcha-kupel-na-protest-zaradi-veche-prochut-sporen-stroej.401527", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРестарт на строителството на спорен строеж край блок 413 в столичния квартал \"Овча купел\" разгневи местни жители. През миналата година в изкопа пропадна паркиран автомобил. Возилото принадлежеше на живущ в района.\r\nДнес хората отново са притеснени, че може да се свлече земна маса и някой да пострада, предаде репортерът на . \n\"Отидохме лично в ДНСК. Заповедта за продължение на строителството не беше налична. Процедурата не е спазена. Не е спазен срокът от 14 дни за обжалване на разрешението за строеж. От ДНСК ни обясниха, че всички законови мерки са изпълнени\", отбеляза домоуправителят на вход А на блок 413 Мария Господинова.\n                    \n                    \n                \r\n\"Общинската администрация дава разрешение за строителство в райони, където не трябва да има високо строителство. Вместо да се построи детска градина. Този строеж трябва да се прекрати\", посочи друг от живущите в района.\n\r\nСпоред хората, ако Общината спазваше разпоредбите, такъв проблем нямаше да има.\n\r\nЧовекът, чийто автомобил пропадна миналата година в изкопа, споделя, че не е получил никакво обезщетение от фирмата изпълнител. Жителите на квартала казват, че са готови да излязат на протест, ако сградата бъде построена.\n\r\n ", "date": "2019.02.08", "title": "Жители на \"Овча купел\" на протест заради вече прочут спорен строеж"}
{"url": "https://www.dnes.bg/notifikacii/2019/02/08/djef-bezos-tabloid-iznudva-men-nai-bogatiia-na-sveta.401528", "text": "Главният изпълнителен директор на Amazon.com Джеф Безос обвини изданието National Enquirer и неговия издател Дейвид Пекър в шантаж и изнудване. С този ход започна война между най-богатия човек в света и един от доверениците на американския президент Доналд Тръмп, предава Bloomberg. Hidden Field\r\nСписанието, собственост на American Media, публикува експозе за връзката на Безос с бившата телевизионна водеща Лорън Санчес, а Безос нае разследващи, които да открият дали историята е политически мотивирана. Той е собственик на Washington Post, който пише критично срещу Тръмп, който пък смята Пекър за близък.\r\nВ изненадващ ход този четвъртък, Безос заяви, че National Enquirer е заплашил да публикува повече подробности и снимки, ако директорът не спре разследването. Онлайн изявлението включва ярко описание на снимките.\r\n                \n                \"Вместо да капитулирам пред шантажа и изнудването, реших да публикувам точно какво ми изпратиха въпреки личната цена и притесненията\", написа Безос в публикация в Medium. “Всяко лично неудобство, което AMI може да ми причини, остава на заден план, защото има много по-важно нещо. Ако в моята позиция не мога да се противопоставя на подобен тип изнудване, колко хора биха могли?“.\r\nБезос също така предполага, че отразяването на Washington Post на убийството на саудитския журналист Джамал Кашоги може да е мотивирало разследването на National Enquirer.\r\n“По причини, които трябва да бъдат разбрани по-добре, саудитският въпрос изглежда удря в особено чувствителни места“, пише още милиардерът.\r\nГоворител на AMI не е отговорил на запитването за коментар.\r\nСписанието разследва Безос, защото неговото състояние и позицията му го правят интересен, а съдържанието в медиите му не е повлияно от политиката, твърдят копия от имейли, за които се предполага, че са на адвоката на AMI Джон Файн, и които Безос е включил в текста си.\r\n\r\n \r\n ", "date": "2019.02.08", "title": "Джеф Безос: Таблоид изнудва мен, най-богатия на света..."}
{"url": "https://www.dnes.bg/notifikacii/2019/02/08/liato-vakanciia-more-haide-v-kolata-a-gorivata-poskypvat.401530", "text": "Рязък скок на цените на горивата за сега не се очаква, но от лятото можем да очакваме такъв заради добавянето на нова биокомпонента, която е по-скъпа. Това прогнозира  Светослав Бенчев, експерт на Българската пертолна и газова асоциация пред bTV. \n\n\n \"През последния месец много нарасна цената на биокомпонента, а ние сме задължени да смесваме както бензина, така и дизела с биогориво. Във всеки един литър трябва да смесваме 6% биодизел и 8% биоетанол. Поне за момента това е записано в Закона за енергията от възобновяеми източници, няма промяна в него, дори напротив – ще добавяме от март тази година още една компонента – ново поколение биодизел, което е доста по-скъпо\", обясни Бенчев.\n                \n                \r\nСпоред него за момента едва ли ще се усети поскъпването,  защото ставало въпрос за много малък процент – това е 1%, който обаче ще продължи да се увеличава. \n\r\n\"Дали ще има по-скъп бензин през лятото зависи от това колко бензин ще се произведе в Европа и САЩ. Цената на бензина в този период зависи както от пътуванията тук, така и в САЩ. През последните две години нямаше летни поскъпвания\", припомни Светослав Бенчев.\n\r\nПо думите му цените в края на миналата година паднаха заради цените на международните пазари, но сега процесът е обратен и затова цените на бензина са се качили с 2,5%, а на дизела с 2,8%.\r\n \r\nСпоред него всичко зависи от цената на петрола на международните пазари, а пък сега цените вървят надолу заради кризата във Венецуела.\n\r\n\"Факт е и, че квотите, които държавите от ОПЕК са си поставили, вече се спазват. Вчера и инвестиционните банки намалиха предвижданията си за цената на петрола тази година. В този смисъл, ако нещо не се случи на геополитическата сцена, цените да останат в този диапазон\", посочи още Бенчев.", "date": "2019.02.08", "title": "Лято, ваканция, море, хайде в колата... а горивата поскъпват!"}
{"url": "https://www.dnes.bg/kino/2019/02/08/alkoholni-prejivelici-s-vsichko-koeto-ne-iskash-da-znaesh-za-roditelite-si.401393", "text": "\n Литри алкохол се изпива от Франк (Алек Болдуин) и Нанси (Салма Хайек) във \"Всичко, което не искаш да знаеш за родителите си\".\r\nДвойката тъкмо е изпратила единствената си дъщеря в колежа. Но вместо да застинат в скучно спокойствие в дома си, героите се изправят пред сложната задача да оцелеят, запазвайки разточителния си начин на живот след банкрут.\r\nОзовали се в окаяна ситуация, двамата персонажи се отдават на алкохолен  непукизъм, който пък им вдъхва увереност за опасни действия, като  например – да отдадат под наем тузарската къща на съседа и да прибират  наема. И може би щеше да им се размине, ако наемателят не се оказва секс  маниак, преследван от хора, решили сами да раздават правосъдие.\n                    \n                    \n                \r\nКато преплита няколко сюжетни линии, филмът на Фред Уолф с оригинално заглавие \"Drunk Parents\" разчита на звездното присъствие на Болдуин и Хайек, но липсва всякака задълбоченост по отношение на тяхната връзка. В актьорския състав се включват и Бриджит Мойнахан, и Джо Манганиело.Нито един от актьорите не  успява да компенсира безпомощния сценарий. Филмът е лишен от динамика, хуморът е безвкусен или напълно отсъства.  \n\r\n\"Всичко, което не искаш да знаеш за родителите си\"  засяга теми като ненужното разточителство на богатите,  как виртуалния живот изопачава реалността, като вплита неволите на главните персонажи в строежа на сътворяването на света. Нищо от изброеното, обаче не е изведено докрай, така че тази комедия спокойно можеше да мине и без появата й на голям екран.", "date": "2019.02.08", "title": "Алкохолни преживелици с \"Всичко, което не искаш да знаеш за родителите си\""}
{"url": "https://www.dnes.bg/cars/2019/02/08/kogato-lada-niva-zatyne-v-ruskiia-sniag-spasenieto-e-kamila.401533", "text": "\r\nРуската \"Лада Нива\" е придобила култов статут за феновете, благодарение на всъдеходните си способности. Дори този автомобил обаче понякога се оказва безпомощен в големия руски сняг. И се налага да търси помощ, за да се измъкне.\r\nВидео, заснето в околностите на руския град Саратов, обаче развесели много любителите на колите. Причината - странният помощник, който помогна на Нивата да се измъкне от снега - камила.\r\nЖивотното е част от цирка в Саратов и често е използвано и за разходка на местните деца. Сега обаче то свърши друга работа - дресьорите на животното го докарват при затъналата кола и проблемът бързо бе разрешен.\r\n", "date": "2019.02.08", "title": "Когато \"Лада Нива\" затъне в руския сняг... Спасението е камила!"}
{"url": "https://www.dnes.bg/obshtestvo/2019/02/08/veche-go-ima-u-nas-samo-babata-razbira-bylgarski-dyshteria-i-i-vnuchkata-ne.401515", "text": "Мерки все повече деца да бъдат в училище взима Министерството на образованието.\n\r\nТова показват данните на образователното министерство. Тази седмица вицепремиерът Красимир Каракачанов предложи трудово-образователна повинност за децата, които напускат училище, преди да навършат 16 години. Мярката е част от неговата концепция за интеграция на ромите.\n\r\nОт началото на тази учебна година до края на календарната 2018 г. сме върнали в клас 9100 ученици, основно на възраст между 9 и 15 години. Доброволно са се записали около 8000 деца. Това съобщи за  Деница Сачева, заместник-министър на образованието и науката.\n                    \n                    \n                \r\n1239 екипа от учители, социални работници и полицаи обикалят от началото на учебната година адресите на неходещите на училище деца. Те се насочвали първо към отпадналите от образователната система в последната година и върху ранния обхват на децата - 5, 6 и 7 години. За миналата (2017/2018 г.) учебна година 24 000 деца са върнати обратно в училище. От тях са отпаднали повторно 2100 деца.\n\n\n\r\n“От тях пък за 426 отново правим опит да ги интегрираме в училище. Това е един динамичен процес и ние водим на практика ежедневна битка, за да може тези деца да продължат образованието си”, обясни Сачева.\n\r\nНай-много актове на родители за това, че не пускат децата си на училище, са издадени в Стара Загора и Сливен. Създадена е и платформа за децата в риск, в която подават информация образователното министерство, Агенцията за социално подпомагане, Главната инспекция по труда и НАП. Отделно МОН имал и споразумение с МВР, а скоро щяло да бъде сключено и с Агенцията по заетостта, която да подава информация за безработни родители. Засилен бил и контролът върху медицинските бележки, с които се оправдават отсъствията от учебни часове.\n\r\n20% от децата, които ходят на училище, не говорят добре български език. “Проблемът е много дълбок, защото на места има второ и трето поколение неграмотност. Ако отидете в ромската махала на Асеновград и питате едно 8-годишно момиченце как се казва, най-вероятно няма да разбере въпроса. По-лошото е, че и майката няма да го разбере. Единственият човек, който ще може да преведе въпроса, ще е бабата”, обясни Деница Сачева.\n\r\nИмало места, в които хората не говорят никакъв език, а използват свой хибрид от български, турски и ромски.\n\r\n82 млн. лв. са предвидени за покриване на таксите на деца от уязвими групи за детските градини. Вторият проект е “Подкрепа за успех” за 130 млн. лв. Той е за допълнителни дейности в училище за деца от уязвими групи и деца със специални образователни потребности.\n\r\nВ София много от децата, които се издирват, за да бъдат върнати в клас, са с адресна регистрация в Майчин дом. Има куриозни случаи на 50-60 деца, чийто адрес е на “Леге” 6, където се намира обредният дом.\n\r\nНай-честите трудности са свързани с миграцията - както вътрешна, така и външна. Липсват актове за раждане, както и законни настойници. “Очевидно това са деца от ромски семейства, които не са грамотни и като цяло част от родителите имат ниска административна грамотност. Те не знаят към коя институция за какво да се обърнат”, обясняват от МОН.\r\n ", "date": "2019.02.08", "title": "Вече го има у нас: Само бабата разбира български, дъщеря й и внучката – не"}
{"url": "https://www.dnes.bg/index/2019/02/08/avtomobil-za-40-mln-koi-pritejava-nai-skypata-kola-v-sveta.401516", "text": "Най-скъпият автомобил в света е собственост на американския дизайнер Ралф Лорън. Колата, модел Бугати Атлантик, струва 40 милиона долара.\r\nМоделът от серията е произведен между 1934 и 1940 година.\r\nБройките са били ограничени и на пазара тогава излизат само 710 коли.\r\nСега в света са останали само два такива автомобила, пише на сайта си .\r\nРалф Лорън пази бутиковата си кола в гараж.\r\n ", "date": "2019.02.08", "title": "Автомобил за $40 млн. ... Кой притежава най-скъпата кола в света?"}
{"url": "https://www.dnes.bg/notifikacii/2019/02/08/tialoto-na-emiliano-sala-izvadeno-ot-potynaliia-samolet.401517", "text": "Полицията в британското графство Дорсет обяви, че тялото, намерено в отломките на самолет, изчезнал над Ла Манша на 21 януари, е на аржентинския футболист Емилиано Сала.\n\n\n\r\n\"Тялото, докарано в Портланд, беше официално идентифицирано от съдебния лекар на Дорсет и той потвърди, че това е Емилиано Сала\", обяви полицията в Тwitter. Семейството на Сала е било информирано.\r\nСамолетът на родения в Аржентина двайсет и осем годишен нападател изчезна от радарите на 21 януари, след като излетя от френския град Нант към уелския град Кардиф, където Сала трябваше да направи дебют за новия си клуб \"Кардиф сити\", припомня БТА.\r\n ", "date": "2019.02.08", "title": "Тялото на Емилиано Сала извадено от потъналия самолет"}
{"url": "https://www.dnes.bg/notifikacii/2019/02/08/shveicariia-dava-nagrada-razbiite-sistemata-za-e-vot.401518", "text": "Швейцария отправи предизвикателство към хакерите, които успеят да пробият системата й за електронно гласуване от ново поколение, като обяви награди в общ размер 150 000 швейцарски франка (132 000 евро), предаде Франс прес.\n\r\nФедералното канцлерство съобщи, че ще се организира мнимо гласуване от 25 февруари до 24 март и покани желаещите компютърни гении, които искат да изпробват уменията си, да се запишат на адрес https://onlinevote-pit.ch.\n\r\nУчастниците ще могат \"да се опитат да манипулират бюлетините, да прочетат подадените бюлетини, да нарушат тайната на вота и да извадят от строя или да заобиколят предпазните механизми, които защитават както бюлетините, така и данните за сигурността\", уточни канцлерството в изявление.\n                \n                \r\nРазмерът на наградата ще зависи от степента на проникване на всеки хакер.\n\r\nГолямата награда от 50 000 швейцарски франка ще получи този, който успее да манипулира бюлетините, без да бъде засечен. Нарушаването на тайната на вота ще се възнагради с 10 000 швейцарски франка, а унищожаването на електронна урна носи 5000 швейцарски франка.\r\n/БТА/\r\n ", "date": "2019.02.08", "title": "Швейцария дава награда: Разбийте системата за е-вот!"}
{"url": "https://www.dnes.bg/notifikacii/2019/02/08/belgiiskata-policiia-arestuva-gruzinci-za-tunelniia-obir.401514", "text": "Белгийската полиция е арестувала двама души във връзка с дръзкия обир на касетки в банков сейф, извършен през уикенда в Антверпен.\nМъжете са проследени по предмети, оставени в тунела, който крадците прокопаха под булевард, делящ квартирата им от банковия клон. Сред тях са матрак, пробивна машина и шлифовъчен диск.\r\nДвамата задържани са от грузински произход, като поне един от тях е белгийски гражданин. Пръстовите отпечатъци на втория са намерени в квартирата, от която започва тунелът, по който апашите са стигнали до банката.\r\nСпоред медиите намереният в тунела диск е бил толкова специфичен, че полицаите са успели да го проследят до купувача му. Така те стигнали и до първия арестуван.\r\n                \n                3 месеца крадците копали тунела от квартирата си на приземен етаж в сграда, разположена срещу банката. Те го свързали с канализационната тръба и от канала, дълбали отново до банковия трезор.\r\nАпашите находчиво си спестили голяма част от работата, като използвали вече съществуващата отдводнителна тръба и издълбали само двата края на тунела.\r\nСобственикът на наетото от крадците жилище описа наемателите си като “прилични хора с костюми, с каквито не се лази в канализацията”.\r\nГоворели на лош английски, но първоначалният контакт бил установен по телефона от човек, който знаел отлично холандски.\r\nСпоред хазяина двамата изглеждали като “евреи от Близкия изток” и обещали да обзаведат квартирата. При отварянето й след кражбата се оказало, че тя била цялата изтърбушена.\r\nСтойността на откраднатото не е известна. Според медиите става дума за 20-30 частни касетки, съхранявани в банковия сейф.\r\nКражбата бе установена от охраната на банката в неделя следобед, след като те са се оттеглили обратно по тунела с плячката си.\r\nБанковият клон се намира в непосредствена близост до Диамантения квартал на Антверпен, където се намират ателиетата и офисите на търговци на диаманти.", "date": "2019.02.08", "title": "Белгийската полиция арестува грузинци за \"тунелния\" обир"}
{"url": "https://www.dnes.bg/notifikacii/2019/02/08/sledovateli-petima-rusnaci-zameseni-v-sluchaia-skripal.401519", "text": "Следователите, разследващи отравянето на Сергей и Юлия Скрипал в английския град Солсбъри с нервнопаралитичен агент, вече смятат, че петима руснаци са замесени в престъплението, пишат британските издания \"Дейли мейл\" и \"Сън\".\n\r\nДосега се смяташе, че в отравянето са замесени Александър Петров и Руслан Боширов, за които се предполагаше, че са агенти на руското военно разузнаване. Те са пътували до Великобритания под фалшива самоличност в опит да отровят Скрипал.\n\r\nТретият замесен бе идентифициран като руснака Сергей Федотов, въпреки че не се знае дали това е истинското му име. Твърди се, че той бил също от руското военно разузнаване. Полицията е събрала повече доказателства срещу него и в хода на разследването установила двама нови съучастници, чиито имена не се съобщават. \n                \n                \r\nСмята се, че те са пътували с двамата предполагаеми извършители на отравянето, но тяхната роля била много по-малка. Очаква се полицията до няколко седмици да информира правителствени представители за доказателствата за последните двама заподозрени.\n\r\nПо повод новите разкрития британските вестници \"Таймс\" и \"Телеграф\" припомнят, че третият заподозрян по случая Скрипал - Сергей Федотов, е свързван със случай на отравяне през април 2015 г. в България на български бизнесмен, неговия син и негов колега.В. \"Таймс\" твърди, че лондонската полиция и МИ 5 (британската служба за вътрешна сигурност) проучват случая от 2015 г. \n\r\nВ. \"Телеграф\" пише, че британският разследващ сайт bellingcat заедно с руския си партньор \"Инсайдър\" са публикували свое разследване относно пътуването на Федотов до България и свързването му с отравянето на бизнесмена. В разследването сайтът bellingcat констатира, че схемата на пътуването на Федотов до България съвпадала с тази на пътуването му до Великобритания по време на отравянето на Скрипал. Той пътувал от Москва до съответната държава, но не се връщал с обратния полет от тази държава, за който имал билет, а взимал полет от друг европейски град до Москва.\r\n ", "date": "2019.02.08", "title": "Следователи: Петима руснаци замесени в случая \"Скрипал\""}
{"url": "https://www.dnes.bg/notifikacii/2019/02/08/princ-salman-shtial-da-izpolzval-kurshum-za-da-spre-kashogi.401520", "text": "Саудитският престолонаследник принц Мохамед бин Салман е заявил през 2017 г., че ще стигне до използване на \"куршум\" срещу журналиста Джамал Кашоги, ако той не престане с критиките си срещу саудитската монархия, предадоха световните агенции, като се позовават на публикация на в. \"Ню Йорк таймс\".\n\r\nНа 2 октомври 2018 г. Кашоги беше убит в саудитското консулство в Истанбул от саудитски агенти, дошли от Рияд, припомня Франс прес. Това убийство породи дълбока дипломатическа криза за Саудитска Арабия и опетни репутацията на престолонаследника, обвиняван от американски и турски представители, че е поръчал убийството. Рияд приписва престъплението на \"неконтролируеми елементи\" и казва, че принцът няма нищо общо.\n                \n                \r\nСпоред \"Ню Йорк таймс\" принц Мохамед е споменал думата \"куршум\" в разговор с един от приближените си Турки Алдахил. Разговорът бил засечен от американското разузнаване, което сега преглежда щателно минали телефонни разговори на принца и пратени от него есемеси в опит да се опита да изясни кой е отговорен за убийството на журналиста, твърди изданието.\n\n\n\r\nВ разговора принцът казал, че ако Джамал Кашоги не се върне доброволно в Саудитска Арабия, то трябва да бъде докаран със сила. Ако и двата метода не сработят, то принцът казвал, че би използвал \"куршум\", за да спре Кашоги. Американски анализатори заключават, че принцът може би не е имал това буквално предвид и че не е искал обезателно Кашоги да бъде застрелян, а по-вероятно е използвал фразата метафорично.\n\r\nРазговорът е бил проведен в момент, в който официалните представители в кралството са били все повече обезпокоени от критиките на Кашоги към саудитското управление. Същият месец Кашоги започнал да пише мнения за в. \"Вашингтон пост\" и висши саудитски представители са обсъждали как да го подмамят обратно в Саудитска Арабия.\n\r\nПрехванатият разговор е най-детайлното доказателство досега, че престолонаследникът е мислил за убийство на Кашоги доста преди екип от саудитски агенти да го убият в консулството в Истанбул, коментира изданието. Вестникът се позовава на настоящи и бивши американски и чужди представители, директно запознати с американски разузнавателни доклади. В последните няколко месеца Агенцията за национална сигурност разпространи разузнавателни доклади до други шпионски агенции, Белия дом и близки чужди съюзници относно комуникациите на принца. \n\r\nСедмици след убийството ЦРУ приключи първата си оценка по случая, заключавайки, че принцът е поръчал операцията срещу Кашоги.\n\r\nНа 10 октомври група американски сенатори от Републиканската и Демократическата партия задействаха закон, който заставя Тръмп да каже на Конгреса в срок от 120 дни кои чужди граждани той смята за отговорни за това убийство и да въведе санкции срещу тях при необходимост. \n\r\nМеждувременно САЩ вече наложиха санкции на 17 саудитски представители във връзка със случая. Срокът от 120 дни изтича днес. \n\r\nЗапитан по този въпрос, говорителят на Държавния департамент Робърт Паладино припомни само санкциите срещу 17-те саудитци и каза, че няма какво повече да добави, предаде Франс прес.\n\r\nСъщевременно членове на Сената на американския Конгрес от двете партии отново представиха законопроект с предложение за прекратяване на продажбата на оръжия за Саудитска Арабия във връзка с конфликта в Йемен и убийството на Кашоги, предаде ТАСС, цитирана от БТА. Съавтори на законопроекта са републиканците Линдзи Греъм и Тод Янг, както и демократите Джек Рид и Джен Шахин. В законопроекта те настояват и за санкции срещу хора, имащи отношение към убийството на Кашоги.\r\n ", "date": "2019.02.08", "title": "Принц Салман щял да използвал куршум, за да спре Кашоги"}
{"url": "https://www.dnes.bg/politika/2019/02/08/krai-na-kontrabandata-s-goriva-slediat-gi-ot-tankerite.401543", "text": "\nС пълно видеонаблюдение държавата ще контролира движението на горивата у нас. Междуведомственият център ще е в ГДБОП. \n\n\n Премиерът Бойко Борисов, министри, депутати, директори на служби и ръководството на прокуратурата се събраха днес на нарочно съвещание в центъра. \n\r\nОказва се, че всяка институция работи, но помежду им има пропуски. \n\r\n\"Всички в Контрабандния център много работят, но поради липсата на стиковка ефектът не е този, който ни се иска\", обясни Борисов. \n\r\nЗа това е изграден този общ център, представители на всички ведомства да са на едно място - митници, гранична полиция, ДАНС, ГДБОП и полиция, каза още той и допълни, че всички те ще работят в изолирано помещение, ще ползват масивите на всяка институция. \n                    \n                    \n                \r\nС тази система ще спрат спекулациите колко танкера са минали, и за кои точно танкери става дума, посочи премиерът, цитиран от БТА.\n\r\nРосен Бъчваров от НАП обясни, че четири системи имат общи ресурси - контрол на корабния трафик, термокамери.\n\r\nСистемата позволява дори да се наблюдават данни назад във времето.", "date": "2019.02.08", "title": "Край на контрабандата с горива, следят ги от танкерите"}
{"url": "https://www.dnes.bg/obshtestvo/2019/02/08/integraciia-a-izharcheni-milioni-rezultatyt-po-bogati-romski-baroni.401536", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Спиране на социалните помощи за ромите в определени случаи, предпазване от бременност с държавни пари и доброволни отряди към МВР в борбата с ромската битова престъпност. \n\n\n Това са само част от предложенията за интеграция на ромите в България, които вицепремиерът и министър на отбраната Красимир Каракачанов публикува във Facebook. Той настоява още доброволните отряди да защитават жителите на малките населени места. \n\r\nВицепремиерът обяви, че ще напише цялостна стратегия след побоя над военнослужещ в пловдивското село Войводиново. \n\r\nСпоред депутата от \"Обединени патриоти\" Красимир Богданов от много отдавна е била нужна подобна стратегия за интеграция на ромското общество в България. \n                    \n                    \n                \r\nТой смята, че проблемът съществува отдавна заради несъстоялата се интеграция и допусна, че тя е преминала под мотото \"Назад към катуна\". \n\r\n\"В резултат милиони левове бяха изхарчени, а имаме все по-голяма деинтеграция на циганския етнос и все по-богати цигански барони. Ако се върнем назад във времето ще видим, че ВМРО винаги е отстоявала своето мнение, че са нужни незабавни мерки за интеграция. Не изключваме себе си от проблема, но ето, че се предлагат конкретни решения\", категоричен е народният представител от ВМРО в \"България сутрин\" на Bulgaria ON AIR. \n\r\nПо думите му това не е предизборен ход.\n\r\nХристо Николов от фондация \"Саворе\" обаче е на мнение, че тези мерки ще предизвикат сериозно недоволство в ромската общност у нас и дори може да се стигне до етническо напрежение. \n\r\n\"Доста отдавна правителствата като цяло са абдикирали от гетата, няма изградена политика. Този проблем съществува от 1876 година, от когато тези хора така или иначе живеят на тази територия. При говорене за този проблем само се захранват някакви рейтинги, нищо повече\", убеден е той.\n\r\nСпоред него, ако ромските гета се премахнат, живеещите там просто ще се преместят на друго място, а това в никакъв случай не било интеграция. \n\r\n\"Това е политика, която и Хитлер не си е позволил. Престъпността няма етнос. Не може законите да са различни за българи и роми. Нали самият Ангел Джамбазки влезе в парламента благодарение на ромските гласове, това мога да го заявя отговорно\", допълни представителят на ромската общност.\n\r\nНе по-малко от 90% от постройките в гетата са незаконни, смята Красимир Богданов.\n\r\nОсвен това те били центрове на наркоразпространение, оттам тръгвали престъпленията.\r\nКаракачанов пък настоя, че ако политиците се примирят с това, че има хора, които не искат да спазват закона, значи държавата е загинала.\n\r\n\"Не може да гледаш на обитателите на гетата като на евтин резервоар на гласове\", каза  вицепремиерът пред Нова тв.\n\r\nТой поясни, че целта на изготвената от него концепция е да осигури контрол над съществуващото законодателство. По думите му мерките дори са \"меки\" в сравнение с други държави.\n\r\n\"Има страни, в които децата се отнемат от родителите, ако те не се грижат за тях\", каза Каракачанов и поясни, че у нас помощите биха могли да се дават в натура, за да е сигурно, че се използват от децата.\n\r\nЗа една от най-оспорваните мерки, записани в документа – безплатни аборти за майките, оставили две или повече деца в институции, Каракачанов уточни, че предлага възможност за доброволен избор. Освен това, щели да се организират и безплатни ограмотителни беседи за възможностите за предпазване от бременност.\n\r\n\"Законодателството в случаите с деца, които просят и проституират, не се спазва\", каза още вицепремиерът.\n\r\nТой смята още, че при предоставянето на жилище на роми, те трябва да участват със собствен труд в изграждането и ремонта му.", "date": "2019.02.08", "title": "Интеграция, а?! Изхарчени милиони, резултатът – по-богати ромски барони"}
{"url": "https://www.dnes.bg/notifikacii/2019/02/08/pechatyt-v-turciia-ne-zemetreseniiata-a-nehaistvoto-rushi.401544", "text": "\"Не земетресенията, а нехайството руши\", пише турският в. \"Догру хабер\" в публикация на първата си страница днес, посветена на трагичния инцидент в сряда, при който осеметажна сграда се срути в Истанбул, причинявайки смъртта на най-малко десет души.\n\r\nВестникът откроява на фона на трагедията потенциалния риск, произхождащ от нестабилното строителство, при евентуално силно земетресение в района на Истанбул, каквото сеизмолозите отдавна прогнозират.\n\r\n\"Рушащите се и без земетресения сгради потвърждават мнението, че постройките се сриват не от трусове, а от небрежност\", пише вестникът.\n\r\n\"Догру хабер\" цитира проф. Окан Тюйсюз от Истанбулския технически университет, който посочва, че при евентуално земетресение пет хиляди сгради в Истанбул са пред риск от пълно срутване. Това сочи японско проучване от 2002 г., поместено на сайта на Истанбулската голяма община. Отделно между 30 и 50 хиляди сгради ще понесат тежки разрушения.\n\n\r\n                \n                Междувременно вестникът отбелязва, че броени часове преди рухването на блока в истанбулския квартал Картал министърът на околната среда и градоустройството Мурат Курум е представил пътна карта за обновяване на сградния фонд. Планът предвижда най-малко 300 хиляди жилища годишно да бъдат обновявани, а в рамките на 20 години би следвало да бъдат обхванати всичките 6,7 милиона жилища, за които се налага да бъдат обновени, отбелязва \"Догру хабер\", цитиран от БТА.\n\r\nТемата е водеща днес и за проправителствения в. \"Тюркие\", който търси вината за трагичния инцидент в опозиционната Народнорепубликанска партия (НРП).\n\r\n\"Разрушенията на НРП\", озаглавява публикацията си вестникът, като помества снимка на срутилата се до основи сграда.\n\r\n\"Тюркие\" отбелязва, че община Картал в Истанбул се намира под местното ръководство на НРП, а общината си е затворила очите за незаконната надстройка на няколко етажа, тъй като сградата била собственост на семейството на заместник общинския председател.\n\r\n\"Верига от скандали след срутването на блока, който погреба много хора в Картал\", пише вестникът. Сградата била построена от семейството на Хюсню Йешилюрт, местният заместник окръжен председател. Три етажа са били надстроени незаконно, но вместо да търси сметка на отговорните, общината се направила, че не вижда, твърди \"Тюркие\".\n\r\nМеждувременно стана известно, че 11 са потвърдените жертви при срутването на блока в сряда. \r\n ", "date": "2019.02.08", "title": "Печатът в Турция: Не земетресенията, а нехайството руши"}
{"url": "https://www.dnes.bg/football/2019/02/08/barsa-i-siti-sa-na-vyrha-no-atletiko-iuve-e-sblysyk-1.401526", "text": "Шампионска лига се завръща през следващата седмица с най-хубавата част на турнира – фазата на директните елиминации. Това заяви редакторът на  Веселин Коларов в предаването  по  с водещ Христо Николов.\r\nГостът направи финансов анализ на 1/8-финалните участници. \"Има два отбора, които минават границата от 1 млрд. евро. Това са Барселона и Манчестър Сити. Прави впечатление, че всички от Топ 10 на най-скъпите тимове се класираха за тази фаза. Интер, който е №11, отпадна в групите, но за сметка на Тотнъм, който е №7 в класацията на Transfermarkt\", заяви гостът.\r\n \r\nТой каза още, че двойката Рома – Порто е с най-евтините футболисти от всички участници. \"На другия полюс са Атлетико Мадрид и Ювентус. Техните отбори се оценяват на общо 1,703,3 млрд евро. Следват Ливърпул – Байерн (€1,672,2 млрд.) и Манчестър Юнайтед – ПСЖ (€1,671,95 млрд.). Интересното е, че нито \"дюшекчиите\", нито \"бианконерите\" намират място в Топ 5 на най-скъпите отбор, но сумарно са №1\", добави гостът.\r\n \r\nТой разясни още, че двамата най-високо оценявани футболисти на планетата са от ПСЖ. \"Това са Килиан Мбапе (€200 млн) и Неймар (€180 млн). След тях се нарежда Лео Меси (€160 млн.). Трябва да се отбележи, че това са настоящите цени на футболистите. Те се определят по много фактори. Основните са статистиката им в мачовете и продължителността на договорите\", обясни Коларов.\r\n \r\n", "date": "2019.02.08", "title": "Барса и Сити са на върха, но Атлетико – Юве е сблъсък №1!"}
{"url": "https://www.dnes.bg/temida/2019/02/08/opravdaha-biznesmena-ognian-donev-ne-e-kril-danyci.401552", "text": "Състав на Софийския градски съд оправда бизнесмена Огнян Донев по повдигнатите му обвинения за укриване на данъци. Оправдателна присъда получи и съдружникът му Борис Борисов. \n\n Решението на съда не е окончателно. \r\nПрокуратурата обяви, че ще протестира присъдата пред следващата съдебна инстанция.\r\nСрещу двамата подсъдими имаше и граждански искове на Министерството на финансите за над 62 млн. лв. срещу Донев и 7,5 млн. лв. срещу Борисов, но съдът ги отхвърли.\r\n ", "date": "2019.02.08", "title": "Оправдаха бизнесмена Огнян Донев, не е крил данъци"}
{"url": "https://www.dnes.bg/notifikacii/2019/02/08/ludost-prilojenie-za-meditaciia-e-oceneno-na-nad-1-mlrd.401532", "text": "Американското приложение за медитация Calm набра 88 млн. долара във втория си кръг на финансиране, оценявайки приложението за медитация и спокоен сън на 1 млрд. долара, съобщи компанията.\r\nTPG Growth е водила кръга от серия Б, който е включвал инвестиции от Creative Artists, както и от съществуващи инвеститори Insight Venture Partners и Sound Ventures на Аштън Къчър. Така Calm вече събра 116 млн. долара. Компанията ще използва парите, за да се разшири в международен план и да инвестира в по-висококачествено съдържание.\r\nCalm умножи приходите си през 2018 г., като компанията успя да генерира приходи за 150 милиона долара. Приложението има над 40 милиона изтегляния в световен мащаб и „доста над“ 1 млн. плащащи абонати, твърдят от компанията. Част от съдържанието на Calm е безплатно, а част от него е достъпно само за абонати.\r\n                \n                „Психическото здраве е нещо, за което хората не говореха доскоро. Но нещо наистина драматично се променя“, пояснява съоснователят и главен  изпълнителен директор Майкъл Актън Смит в интервю пред CNBC.\r\nCalm стартира дейност през 2012 г. като приложение за медитация и се превърна в ръководство за сън и отдих. То и приложението за медитация Headspace се възползват от  нарастващия интерес и желание на потребителите да инвестират в своето психично здраве и уелнес. Двете апликации се фокусират върху медитацията и т.нар. mindfulness (осъзнаване).\r\nАмериканците медитират повече от всякога. Около 14% от възрастните казват, че са медитирали през 2017 г. - трикратно увеличение спрямо дела им от 4,1% през 2012 г., се казва в доклад на Националния център за здравна статистика на Центъра за контрол на заболяванията и превенцията. Проучването не дава информация за това какво е предизвикало ръста, но изследователи поясняват пред CNBC, че приложенията за мобилни телефони може да са допринесли за увеличението.\r\nВ допълнение към медитацията Calm намери ниша и в съня. И това не е чудно - един на всеки четирима американци имат трудности със заспиването. Неговите истории за сън, които по същество са приказки за възрастни преди лягане, вече имат над 100 милиона слушатели, съобщиха от компанията. Тя е наела известни личности, като Матю Макконъхи, Стивън Фрай и Леона Люис, за да разказват те приказките ѝ.\r\n\r\n \r\n ", "date": "2019.02.08", "title": "Лудост? Приложение за медитация е оценено на над $1 млрд. "}
{"url": "https://www.dnes.bg/stranata/2019/02/08/cenite-na-luksoznite-imoti-u-nas-dostignaha-tavana.401554", "text": "Секторът на луксозни имоти у нас отчита повишение на предлагането и леко покачване на цените (средно 6,3%) през 2018 г. Ценовите нива вече достигнаха крайните, приемливи от купувачите стойности. Това каза Бистра Харизанова, старши консултант в Unique Estates, в ефира на .\r\nХаризанова коментира цените на луксозните имоти в столицата.\r\n\"Категорично над 1000 евро е кв. м в по-крайните райони на София, ново строителство. В центъра имотите достигнаха до 2800 – 3000 евро на кв. м\".\r\nПродавачите в никакъв случай не трябва да очакват такива цени, отбеляза гостът.\r\n\"На пазара скоро ще има милиони квадратни метри ново строителство и конкуренцията ще бъде много сериозна. Инвеститорите, които целят бързи продажби, ще трябва да коригират някои от цените\".\r\n                    \n                    \n                Харизанова посочи, че ръстът в продажбите се дължи основно на положителната икономическа ситуация у нас, ниските лихвени проценти и добронамереността на банките при отпускането на кредити.\r\n\"Очаква се тази тенденция да продължи и през 2019 г., независимо от рестрикциите, които някои банки ще започнат да прилагат при кредитирането\", смята Харизанова. \r\n.", "date": "2019.02.08", "title": "Цените на луксозните имоти у нас достигнаха тавана"}
{"url": "https://www.dnes.bg/zvezdi/2019/02/08/kristina-agilera-ne-iskah-da-udriam-pink-a-da-ia-celuna.401166", "text": "Враждата между Кристина Агилера и Пинк явно най-накрая е приключила. През 2001 г. Пинк, Кристина, Лил Ким и Мaя направиха съвместната песен \"Lady Marmalade\", саундтрак към филма \"Мулен Руж\". И след това се заговори, че между Пинк и Агилера е избухнал скандал.\r\nПрез 2017 г.  Пинк посочи, че Кристина е опитала да я удари в нощен клуб. Но Агилера помни нещата по различен начин. \r\n \r\n\"Имам друг спомен за нощта, когато бяхме в клуб и когато играехме на \"Шише\". Имам любовен спомен. Погледнете нея и погледнете мен, не бих я ударила! Тя може да ме пребие!\", коментира Кристина в предването \"Andy Cohen's Watch What Happens Live\".\r\n \r\n", "date": "2019.02.08", "title": "Кристина Агилера: Не исках да удрям Пинк, а да я целуна!"}
{"url": "https://www.dnes.bg/politika/2019/02/08/kt-podkrepa-na-30-evropeiskiiat-syiuz-e-v-kapan.401571", "text": "В Европейския съюз има големи проблеми и той е в капан, от който, за съжаление, трудно може да излезе, защото проблемът трябва да се реши от тези, които са го създали. Това обяви  президентът на КТ \"Подкрепа\" Димитър Манолов при откриването на десетия конгрес на организацията.\n\r\nСиндикалният лидер посочи, че организацията ще призове всички български граждани да гласуват на предстоящите евроизбори и самата КТ \"Подкрепа\" може да издигне свой кандидат.\n\r\nПрез последните години бяха загърбени принципите на обединена и социална Европа, каза още Манолов. По думите му основните проблеми в страната ни са енергетиката, образованието и отношенията между труда и капитала.\n                    \n                    \n                \r\nБългарската енергетика е изправена пред угрозата да бъде унищожена, предупреди президентът, визирайки добива и преработка на въглища. \"Опазването на околната среда е много важно, но на първо място трябва да се поставят интересите на хората. Ние ще пазим комплекса \"Марица Изток \", докато той може да работи, защото там се произвежда 100 процента българска енергия\", подчерта той, цитиран от БТА.\n\r\nСпоред него трябва да се промени системата на образованието, защото формулата \"парите следват ученика показа своята пагубна сила\". \"Не е достатъчно да се увеличат само заплатите на учителите, трябва да им дадем сила и увереност. Не може дефицитите в семейството да бъдат прехвърлени в училищата\", посочи той.\n\r\nМанолов отчете още, че КТ \"Подкрепа\" ще се съпротивлява на неефективните форми на заетост, каквито например според него са т. нар. нулеви трудови договори. Трябва да въведем баланс на труда и капитала, защото трудът беше избутан в дъното на обществените взаимоотношения, каза Димитър Манолов.\n\r\nПрезидентът Румен Радев бе гост на конференцията на синдиката и изнесе приветствие към участниците в конгреса. \"Създателите на вашата конфедерация не бяха просто шепа хора, които прегърнаха каузата да отстояват човешките права, те заложиха във вашата организация важни непреходни човешки ценности и затова днес тя съществува\", отбеляза държавният глава. \n\r\n\"Конфедерацията се превърна в символ на експерт в този социален диалог с изпълнителната власт и работодателите, нещо критично важно за нашето общество. Високият авторитет на организацията се дължи както на членовете, така и на ръководството й, което отстоява ясни и национално значими каузи\", посочи президентът. \n\r\n\"Всички виждаме, че България, Европа и светът се променят все по-динамично. Глобализмът и неолибералният модел, макар и с огромна съпротива, отстъпват място пред икономическия патриотизъм\", каза Радев и допълни: \"Но правата на трудещите се се нуждаят от защита при всеки икономически модел\".", "date": "2019.02.08", "title": "КТ \"Подкрепа\" на 30: Европейският съюз е в капан!"}
{"url": "https://www.dnes.bg/stranata/2019/02/08/zaradi-shofiorski-spor-udar-na-metri-ot-detska-gradina.401535", "text": "Шофьор е опитал да изпревари друг и го е блъснал на метри от детска градина във Варна. Инцидентът се е случил на 6 февруари около 15 ч. След това агресивният шофьор отправя заплаха към другия водач. Потърпевшият Станко Стилиянов твърди, че пристигналите на място служители на Пътна полиция не реагирали адекватно на сигнала му и обяснили, че той е виновен, съобщава Нова тв. \n\n\n\r\n\"Движех се по ул. \"Вяра\". Въпросният водач на другия автомобил на няколко пъти се опита да ме изблъска от платното за движение. Опита се да ме изпревари. Без подаване на мигач отново се опита да ме изпревари. Загуби контрол над колата и се блъсна в предния ми ляв калник”, разказа Стилиянов в ефира на телевизията. Той допълни, че веднага е сигнализирал на телефон 112. По думите му шофьорът, който го е ударил, е започнал да го заплашва.\n                    \n                    \n                \r\n\"Екипът на Пътна полиция отиде първо при съответния господин. Разговаряха и се върнаха при мен. Показах им видеото. Според тях аз съм в нарушение, защото не съм пропуснал движещия се автомобил зад мен да ме изпревари. Казах им и за заплахите, но те твърдяха, че нищо нямало да ми се случи. Искаха да подпиша двустранен протокол и аз да изляза виновен за ПТП-то”, допълни още Станко Стилиянов. От полицията във Варна призова потърпевшия да подаде жалба.\n\r\n„Изгледах клипа. Това е поредният случай на агресия на пътя. Трябва да се научим да бъдем по-толерантни. Ударът е станал на метри от детска градина и пешеходна пътека. Това е недопустимо, защото можеше да стане голяма беля ”, заяви балканският рали състезател Йордан Атанасов.", "date": "2019.02.08", "title": "Заради шофьорски спор: Удар на метри от детска градина"}
{"url": "https://www.dnes.bg/world/2019/02/08/pet-jertvi-na-pojar-v-apartament-v-germaniia.401550", "text": "Петима души загинаха при пожар в апартамент в жилищна сграда в Югозападна Германия, предаде ДПА, като се позовава на местната полиция.\r\nПожарът е избухнал в сградата в град Ламбрехт вчера в 22:30 ч. местно време. \r\nПричината за пожара не е установена, посочиха полицията и прокуратурата в изявление.\r\n \r\n/БТА/\r\n ", "date": "2019.02.08", "title": "Пет жертви на пожар в апартамент в Германия"}
{"url": "https://www.dnes.bg/politika/2019/02/08/avtoritet-v-politikata-dostoen-chovek-posledno-sbogom-s-kavaldjiev.401583", "text": "\nИзявени политици и общественици, близки и приятели се простиха с Тодор Кавалджиев, вицепрезидент на България от 1997 до 2002 г. \n\n\n\r\nПоклонението се състоя в столичния храм \"Свети Седмочисленици\".\n\r\nСред тези, които си взеха последно сбогом с него бяха президентът Петър Стоянов, държавният глава Румен Радев, шефката на парламента Цвета Караянчева, бившият премиер Иван Костов, ексшефът на НРС Димо Гяуров, лидерът на ДОСТ Лютви Местан.\r\n\"Той беше пример за скромност, чак до аскетизъм и пример за това как политикът трябва да работи за благото на своя народ, а не за себе си”, каза Румен Радев.\n                    \n                    \n                \r\n\"Много други големи авторитети в българската политика не са чак толкова безспорни”, кометира Лютви Местан.\n\r\n\"Тодор Кавалджиев беше достоен и в годините след 1989-а. С това ще го запомня\", смята Петър Стоянов.\n\r\nСлед продължително боледуване Тодор Кавалджиев издъхна на 6 февруари, на 85-годишна възраст. \n\r\nдемократ по убеждение и на дело, още от ученик е под прицела на комунистическия режим. 11 години от живота си прекарва в затвори и концлагери.\n\r\nПрез 1989 г. участва във възстановяването на БЗНС \"Никола Петков\". Година по-късно става един от 400-те представители в 7-мото Велико народно събрание.\n\r\nПрез19 96 г. е кандидат за вицепрезидент от Обединените демократични сили и двамата с Петър Стоянов печелят изборите на балотаж.", "date": "2019.02.08", "title": "Авторитет в политиката, достоен човек! Последно сбогом с Кавалджиев"}
{"url": "https://www.dnes.bg/notifikacii/2019/02/08/burgaski-haker-blokiral-dostypa-do-internet-platformi.401548", "text": "Полицията в Бургас задържа хакер, блокирал достъпа до интернет платформи, съобщиха от Областната дирекция на МВР в Бургас.\r\nТова е прецедент по отношение киберпрестъпленията, свързани с неправомерното пренасяне на компютърни данни – Dos атаки, довело до спиране достъпа до услуги на интернет-потребители, уточняват от полицията.\n\r\nВ последните дни, благодарение активна работа на служители от група \"Финансова сфера и компютърни престъпления” към сектор \"Икономическа полиция” при ОДМВР – Бургас, е задържан 42-годишен мъж, осъществил неправомерно пренасяне на компютърни данни.\r\nВ хода на разследването, провеждано по ръководството и наблюдението на Бургаска окръжна прокуратура, са събрани множество доказателства за извършеното криминално деяние, което неотдавна е инкриминирано и вече се преследва с цялата строгост на закона.\n                \n                \r\nDoS атаките (т.нар. \"атаки за отказ от услуга\") са хакерски атаки, целящи да направят една онлайн услуга или мрежов ресурс недостъпни за определени потребители. Докато повечето хакерски атаки се стремят да откраднат важна информация или да инсталират злонамерен софтуер, главната цел на DoS атаките е спиране на достъпа на потребителите до важна информация.\n\r\nПовечето DoS атаки се извършват в опит да се навреди на дадена организация, причинявайки загуба на приходи, загуба на доверие у потребителите й и по този начин опетняване на репутацията й. В зависимост от продължителността на DoS атаката (дни, седмици, месеци) това може да доведе до значителни финансови щети и дългосрочно увреждане репутацията на фирмата.\n\r\nDoS атаките са изключително разпространени и не са ново явление, но последните изменения в Наказателния закон дават правомощия на полицейските служители да работят по неутрализирането на подобен род криминални деяния, отчитат от полицията.", "date": "2019.02.08", "title": "Бургаски хакер блокирал достъпа до интернет платформи"}
{"url": "https://www.dnes.bg/sofia/2019/02/08/vynshno-shte-prodava-imoti-v-chujbina.401589", "text": "МВнР планира продажба на имоти в няколко държави, съобщи министърът на външните работи Екатерина Захариева в отговор на парламентарен въпрос за управлението на недвижимата собственост на българската държава в чужбина. \n\nИзвършен е задълбочен анализ със становището на всички политически дирекции, включително там, където има представителства, и становища от посланиците. Имаме планирани за продажба тази година няколко имота в Аржентина, Белгия, Гърция, Канада, Колумбия, Никарагуа, САЩ, Уругвай и Финландия, посочи Захариева, цитирана от БТА.\n\r\nКато фактори за решението тя открои отпаднала необходимост и закрито задгранично представителство. Някои от тези сгради са бивши търговско-икономически служби или генерални консулства. Те генерират големи разходи и представят България в неблагоприятна светлина, когато имотът наистина е в лошо състояние, получавали сме такива писма неведнъж, отбеляза министър Захариева.\n                    \n                    \n                \r\nТя посочи, че не може да цитира прогнозната стойност на планираните за продажба имоти, защото тепърва ще се извършват анализи, но по думите й това винаги ще става по най-високата цена и само чрез най-реномираните местни агенции.\n\r\nЦелта е в максимална степен запазване на държавната собственост извън граница, но и ефективно управление на имотите, а не те да бъдат оставяни да се рушат и да се плащат глоби, каза Захариева, като добави, че се цели оптимизиране на сградния фонд, така че да отговаря в достатъчна степен на нуждите на българската дипломация.\n\r\nЗахариева не приема, че имоти се продават на занижени цени, защото всичко става след експертни оценки и през местни агенции, по най-високи цени. През изминалата година е продаден само един имот - в Хага. Става въпрос за почти изоставена сграда, бивша търговска служба, за сумата от 1 165 165 евро, каза Захариева. Той не е бил използван от 2010 г. и състоянието му се е влошавало през годините. Трупал е разходи, различни такси и застраховки.\n\r\nЗахариева изтъкна още, че с учудване разбрала че МВнР дори не е имало електронна програма, по която да следи и управлява имотите. Такава вече има, но нямаше, посочи тя.", "date": "2019.02.08", "title": "Външно ще продава имоти в чужбина "}
{"url": "https://www.dnes.bg/notifikacii/2019/02/08/desi-plevnelieva-katastrofira-na-carigradsko-shose-udari-ia-bus.401615", "text": "\nСъпругата на президента Росен Плевнелиев (2012 - 2017 г.) - Десислава, катастрофира в петък следобед на \"Цариградско шосе\" в София. \r\nСлед като е разбрал за инцидента и той е отишъл на мястото на катастрофата. \r\nИнцидентът стана близо до пресечката с улица \"Александър Жендов\" в посока хотел \"Плиска\". Джипът й е бил ударен отзад от бус.\r\nОт МВР съобщиха, че катастрофата е станала в 14, 40 ч. \r\nНяма тежко пострадали, нанесени са само материални щети.\r\nДесислава Плевнелиева е била закарана във ВМА за контролни изследвания.\r\nПо-късно беше изписана за домашно лечение.\r\n ", "date": "2019.02.08", "title": "Деси Плевнелиева катастрофира на \"Цариградско шосе\", удари я бус "}
{"url": "https://www.dnes.bg/notifikacii/2019/02/08/treti-zamesen-v-otravianeto-na-skripal-kremyl-se-symniava.401587", "text": "Кремъл поставя под съмнение достоверността на новите публикации, според които е имало и трети замесен в инцидента в Солсбъри. Така Дмитрий Песков - прессекретарят на руския президент, коментира публикации на онлайн изданията \"Белингкат\" и \"Инсайдър\", информира ТАСС.\n\r\nСпоред източници на тези издания трети човек, уж свързан с делото за отравянето на Сергей и Юлия Скрипал в Солсбъри през 2018 г., можело да е замесен в друг опит за отравяне, извършен в България през 2015 г., посочва агенцията.\n\"Видяхме съобщенията в тази връзка. Има само един въпрос: как е могло през 2015 г. да остане незабелязано използването на някакво бойно отровно вещество в Европа, защо това се е разбрало едва сега?\", попита Песков.\n                \n                \r\n\"Не знаем доколко отговаря това на истината, отговаря ли на истината изобщо, не знаем на какво са се опирали съставителите на тази информация, не знаем доколко са компетентни те, кои са те и изобщо дали е истина всичко това\", заяви Песков пред журналисти.\n\r\nНа 6 февруари \"Дейли телеграф\" съобщи, че по думите на негов източник британското следствие проучва версия, според която в отравянето на двамата Скрипал е участвал и трети човек - служител от руското военно разузнаване, използвал псевдонима Сергей Федотов. По данни на източника, Федотов е трябвало да излети за Москва заедно с другите двама заподозрени - Александър Петров и Руслан Боширов, но в последния момент си е прибрал багажа и е останал във Великобритания.\n\r\nВестникът пише, че той може би е променил намерението си за връщане в Русия, щом е разбрал, че Сергей и Юлия Скрипал са оцелели. Източникът не изключва, че третият замесен в случая може все още да се намира в кралството.\r\n", "date": "2019.02.08", "title": "Трети замесен в отравянето на Скрипал? Кремъл се съмнява"}
{"url": "https://www.dnes.bg/sofia/2019/02/08/trolei-7-smenia-tramvai-6-v-stolicata-ot-april.401596", "text": "През април се очаква да бъде пуснато новото тролейбусно трасе на бул. \"Черни връх“. Това стана ясно от думите на зам.-кмета на Столичната община Дончо Барбалов, който провери работата по изграждането на трасето,\r\nВ момента се изгражда инфраструктурата по бул. \"Фритьоф Нансен“, бул. \"Черни връх“ и бул. \"Арсеналски“. Тролеят ще е с номер 7 и ще се движи от ж.к. \"Люлин“ до кв. \"Манастирски ливади“. Новата тролейбусна линия замества трамвай номер 6, който беше спрян от движение.\n\n\n\"Това може би ще бъде най-дългата тролейбусна линия в София и ще свързва два квартала през центъра“, добави Барбалов.\r\n                    \n                    \n                По думите му за първи път в София се извършва такава организация на трасето. Целта е да се осигури максимално бързо движение на градския транспорт през две трудни кръстовища. Общата дължина на удължената тролейбусна линия ще бъде 14 км.\r\n\"В неделя за кратко ще бъде затворен тунелът по НДК, за да приключи изграждането на контактната мрежа на тролеите. При подходящи климатични условия ще бъде довършена максимално бързо и пътната част, за да може още април да пуснем тролеите“, добави зам.-кметът, цитиран от \"Фокус\".\r\nСтойността на трасето в частта електрическа мрежа е 1,5 млн. лв., а пътната част възлиза на 800 000 лева.\r\nЗаместник-кметът добави, че платеното паркиране в \"Синя зона“ на бул. \"Фритьоф Нансен\" остава, но ще има реорганизация на местата за паркиране, като вместо досегашното перпендикулярно паркиране, автомобилите ще спират успоредно. Търси се решение, така че местата да не намалеят драстично.\r\n\"Движението на автомобилите от Петте кьошета в посока \"Черни връх“ ще се запази през тунела, както е в момента. През последните години беше направено и мисля, че се посреща добре от всички участници в движението в София“, подчерта зам.-кметът.\r\nБарбалов отбеляза, че развитието на трамвайното движение остава във фокуса на вниманието на Столична община.", "date": "2019.02.08", "title": "Тролей №7 сменя трамвай №6 в столицата от април"}
{"url": "https://www.dnes.bg/sofia/2019/02/08/mig-nevnimanie-i-shofior-zabi-reis-v-dyrvo.401591", "text": "Автобус от градския транспорт в София катастрофира в петък на пътя между Бистрица и \"Симеоново\".\r\nШофьорът на рейса по линия 98 е изгубил управлението над автобуса, той се отклонил от пътя и се ударил в дърво, допълват от полицията. \r\nПри инцидента няма пострадали пътници. Шофьорът е откаран в болница.\r\nНа място веднага са били насочени полицейски, пожарни и медицински екипи.  \r\n ", "date": "2019.02.08", "title": "Миг невнимание и... шофьор заби рейс в дърво"}
{"url": "https://www.dnes.bg/politika/2019/02/08/avramova-uveri-sistemata-raboti-e-vinetki-v-5000-punkta.401598", "text": "Хората могат да купуват електронни винетки от над 5000 точки в държавата, а приходите от продажби вече са с 440 000 лева повече спрямо същия период миналата година. Това обобщи регионалният министър Петя Аврамова.\r\nОт въвеждането на електронните винетки и пускането им в продажба, са купени над 1 195 000 за повече от 92 млн. лева, добави тя.\r\n\"Системата работи, хората могат да купуват е-винетки от над 5000 точки в държавата. За сравнение досега хартиените се продаваха на 3500 места\", обясни Аврамова.\r\nСега предстои и въвеждането на системата за таксуване на базата на изминато разстояние за тежкотоварните автомобили, допълни регионалният министър.\r\n\"Има много административна и техническа работа да се извърши, за да може август месец да я стартираме. Ще пуснем системата в тестови период, за да имаме и в България ТОЛ система, както във всички развити западни страни\", каза още Петя Аврамова.\r\n ", "date": "2019.02.08", "title": "Аврамова увери: Системата работи, е-винетки в 5000 пункта!"}
{"url": "https://www.dnes.bg/stranata/2019/02/08/diado-shamarosa-krupie-i-otmykna-150-leva-v-burgas.401542", "text": "70-годишен мъж е задържан в Бургас заради грабеж в игрална зала, съобщиха от пресцентъра на полицията.\n\n\r\nОколо 10 ч. на 7 февруари в Пето РУП получили сигнал, че възрастен клиент на заведение за хазартни игри в к-с \"Изгрев\" е нападнал 23-годишно момиче, работило като крупие. Мъжът грабнал парите от чантичката на девойката  в размер на 150 лв. и избягал.\r\nИзвършителят е издирен и задържан, направил е пълни самопризнания. Пенсионерът бил редовен клиент, но във въпросната сутрин нямал късмет и това го вбесило. При поредната загубена сума той скочил, ударил шамар на девойката-крупие и грабнал парите. По случая е образувано бързо полицейско производство.", "date": "2019.02.08", "title": "Дядо шамароса крупие и отмъкна 150 лева в Бургас "}
{"url": "https://www.dnes.bg/stranata/2019/02/08/dopylnitelna-markirovka-na-opasnite-mesta-v-pirin.401540", "text": "Дирекцията на Национален парк \"Пирин\" и Планинска спасителна служба в Банско поставиха допълнителна временна маркировка, обозначаваща опасните участъци в близост до ски пистите в зона Банско, съобщиха от дирекцията на парка. \n\n\r\nМаркировката се поставя с цел безопасност на посетителите в парка и намаляване на зачестилите инциденти. Тя представлява опънато въже със закрепени флагове. То е поставено непосредствено преди забранения и опасен участък. Маркировката ще бъде отстранена след приключване на зимния сезон, пише БТА. \r\nОт Дирекцията на Национален парк \"Пирин\" припомнят, че карането на ски извън маркираните писти и трасета, определени с Плана за управление на Национален парк \"Пирин\", е абсолютно забранено.", "date": "2019.02.08", "title": "Допълнителна маркировка на опасните места в Пирин "}
{"url": "https://www.dnes.bg/obshtestvo/2019/02/08/slynceto-shte-ni-radva-prez-uikenda-nedeliata-proletna.401562", "text": "Слънчево и топло за средата на февруари ще бъде времето през уикенда, сочи прогнозата за времето на НИМХ.\n\r\nПрез нощта облачността ще е разкъсана, по-значителна над източната половина на страната. Ще е почти тихо с минимални температури предимно между минус 4 и 1 градуса.\n\r\nВ събота облачността ще продължи да се разкъсва и намалява и след обяд над повечето райони ще е предимно слънчево. В сутрешните часове на места в равнините и котловините видимостта ще е намалена. \n\r\nВ Източна България ще духа слаб вятър от север-северозапад, в останалите райони ще остане почти тихо. Максималните температури ще са между 4 и 9 градуса, в крайните югозападни райони - до 10-12 градуса.\n                    \n                    \n                \r\nНад Черноморието преди обяд облачността ще е все още значителна, но по-късно през деня ще разкъсва и намалява. Преди обяд ще духа до умерен северен вятър, който след обяд ще отслабва. Максималните температури ще са 5-6 градуса. Температурата на морската вода е 6-7 градуса. Вълнението на морето ще бъде 2 бала.\n\r\nНад планините сутринта облачността ще продължи да се разкъсва и намалява и през по-голямата част от деня ще е предимно слънчево. Вятърът ще се ориентира от северозапад и ще е умерен. Температурите ще се повишават и максималната на височина 1200 метра ще е около 4 градуса, на 2000 метра - около минус 2 градуса.\n\r\nВ неделя и в понеделник ще преобладава слънчево време, но на места, повече през втория ден, в низините и котловините ще има условия за мъгли. Сутрин ще е по-студено, но дневните температури ще се повишават. \n\r\nВ неделя вятърът ще е слаб, от запад. В понеделник ще се ориентира от юг-югозапад и в Източна България и по северните склонове на планините временно ще се усили. Максималните температури на места там ще достигат до 14-16 градуса. По-късно през деня облачността от запад ще се увеличава и вплътнява и привечер в северозападните райони ще превали дъжд.", "date": "2019.02.08", "title": "Слънцето ще ни радва през уикенда, неделята – пролетна"}
