{"url": "https://www.dnes.bg/usa/2018/07/04/lu-gyrkin-politikata-na-trymp-dava-polojitelni-rezultati.381274", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПолитиката на Тръмп поне до момента дава положителни исторически резултати за икономиката на САЩ. Това каза Лу Гъркин, основател и главен изпълнителен директор на базираната в Сан Франциско компания \"Gerken Capital Associates“, в предаването \"Светът е бизнес\" на   с водещ Николай Кръстев.\r\nТърговските спорове с други държави Гъркин нарече \"хиперболизиране“.\r\n\"Част от стила на президента като тип бизнес предприемач е това хиперболизиране. Моето мнение е, че ще видим споразумение за честна търговия с други държави и Тръмп ще постигне целта си. 80% от компаниите постигнаха най-добрите си финансови резултати през първото тримесечие. Също така видяхме 25% ръст на финансовите резултати. Не ми е работа да съм бизнес анализатор на капиталовите пазари, но можем да кажем, че голяма част от това се дължи на действията на Тръмп и в някаква степен този ръст е благодарение на тях“, каза още  Гъркин.\r\r\n                    \r\n                    Според него стартъпите в днешно време се развиват много по-бързо, защото вече има изградена инфраструктура за рисков капитал.\r\n\"Докато преди 7-10 г. са били нужни на стартъпите от Силициевата долина да достигнат до момента, както го наричаме кривата J, тази крива е намалена в много сектори до 2-3 години. Причината е, че вече имаме инфраструктура за рисков капитал. Имаме редица предприемачи, които правят втори стартъп. Имаме консултантски фирми с много таланти в правния сектор и счетоводството. Всички нови неща, като социалните медии, облака, позволяват да се започне бизнес много по-лесно, отколкото преди. Тези неща създават едни \"Google моменти“, когато все повече предприемачи искат да станат компании като Google, Facebook\".\r\nБъдещето на стартиращите бизнеси е в технологиите в здравния сектор, финтех, автоматизацията и логистиката, добави Гъркин.\r\n\"В тези области имате много голям талант за софтуерни разработчици и инженери в България, което е много добра възможност за вас“, каза още  Гъркин.", "date": "2018.07.04", "title": "Лу Гъркин: Политиката на Тръмп дава положителни резултати"}
{"url": "https://www.dnes.bg/stranata/2018/07/04/razvryzka-otkriha-tialoto-na-otneseniia-ot-iskyr-speleolog.381305", "text": "Водолази откриха тялото на спелеолога Петър Георгиев от София. Под ръководството на ОД на МВР- Враца и водолази от Регионалната служба по безопасност и защита на населението в Монтана и хеликоптер на Гранична полиция продължиха четири дни издирването във водите на река Искър край Мездра.\n\n\n\r\nТрагичният инцидент стана в събота. Четирима млади мъже от столичния пещерен клуб се опитали да преминат със сал реката. По повод подготовката на екстремното съсътезание „Приключенски многобой- Мездра 2018“, пише \"\".\n\r\nСалът се преобърнал и всички паднали във водата. Бързеят обаче повлякъл 39- годишния Петър Георгиев,а опитите на колегите му да го спасят останали безуспешни. Трупът на 39-годишния столичанин от Пещерен клуб \"Хеликтит\" е било открито днес около 17 часа в района на ВЕЦ \"Царевец\" в землището на мездренското село Царевец. Тялото ще бъде транспортирано за аутопсия.\r\n ", "date": "2018.07.04", "title": "Развръзка: Откриха тялото на отнесения от Искър спелеолог"}
{"url": "https://www.dnes.bg/mish-mash/2018/07/04/grija-za-kosata-prez-liatoto-polzvaite-arganovo-maslo.381293", "text": "През лятото косата става суха от слънчевите лъчи и се начупва. Всеки знае, че е добре след ходенето на море или почивка на басейн да посети фризьорския салон. След това е необходимо дълбоко подхранване, което да възвърне здравината на косъма.\r\n \r\nАргановото масло задържа влагата в космените фоликули, подобрява растежа на косата, прави я гладка и лъскава. То е идеалното натурално средство за грижата за косата през този сезон. Неслучайно го наричат „течното злато“.\r\n \r\nКои са най-големите предимства на аргановото масло за косата?\r\n \r\n\r\n \r\nТо омекотява косата и спомага за разресването ѝ. Маслото е подходящо за всеки тип коса. „Укротява“ непокорните кичури и овлажнява сухите краища, като им осигурява интензивна хидратация.\r\n\r\n\r\n \r\nАргановото масло е пълно с вещества, които действат като антиоксиданти. Например витамин Е е масло, което регенерира фоликулите и насърчава растежа на косата.\r\n \r\nОмега 3 и 6 мастните киселини и линоловата киселина в маслото пречистват косъма от токсични вещества и му придават блясък.\r\n \r\n", "date": "2018.07.04", "title": "Грижа за косата през лятото: Ползвайте арганово масло"}
{"url": "https://www.dnes.bg/notifikacii/2018/07/04/nai-moderniiat-grad-v-turciia-bikini-rakiia-napredyk.381220", "text": "Бикини + ракия = напредък. Това е формулата на \"най-модерния град в Турция\". Измир расте неудържимо, а повечето му жители са против Ердоган, пише германският \"Франкфуртер алгемайне цайтунг\" /ФАЦ/ в обширна статия за милионния град, цитирана от .\n\r\nВ Гюзелбахче живеят хора, които могат да си позволят да стоят настрана от тежкия делник в централните части на големите турски градове, пише авторът Михаел Мартенс и пояснява, че Гюзелбахче е квартал в покрайнините на 3-милионния Измир. В превод името на квартала означава \"красива градина\". И наистина: там ще видите вили, палми, много зеленина. И морето е наблизо, с ръка да го докоснеш.\r\nДа, Гюзелбахче не е рай. Но е чудесна земна спирка по пътя към рая. Особено за хора, които не обичат Ердоган. Ако зависеше от жителите на Гюзелбахче, на 24 юни Ердоган нямаше да спечели президентските избори. И никакви други избори нямаше да спечели, пише по-нататък авторът и припомня, че на последния вот за Ердоган гласуваха над 52 на сто от турските избиратели. \n\r\nВ Гюзелбахче обаче за най-могъщия човек в страната не е гласувал дори всеки пети избирател. Затова пък почти 73 на сто са подкрепили кандидата на опозицията Мухарем Индже. В Гюзелбахче, както и в цял Измир, Ердоган и неговата Партия на справедливостта и развитието винаги губят.\n\r\nИзмир е един вид обратен модел на Ердоганова Турция - поне така представят нещата жителите на града, които се самоопределят като много по-модерни и отворени към света, отколкото останалите турци. Сега вече могат да се позовават и на статистически данни: според една съвсем нова класация, публикувана във в. \"Гардиан\", Измир е на второ място след Берлин по растящ пазар на недвижимите имоти. \n\r\nВъв въпросната класация Измир изпреварва градове като Ванкувър, Хонконг, Мюнхен и Франкфурт, а причината е следната: все повече турци решават да се преселят в Измир, защото смятат, че там се живее по-свободно. Само от Истанбул и само през последните две години в Измир са се преселили близо 35 000 души. Много от тях са заможни хора, които избират Измир именно по политически съображения, разказват пред ФАЦ местни брокери на недвижими имоти.\n\r\nСред преселниците от Истанбул е и журналистката Айча Шен. Тя и съпругът ѝ се заселили в квартала Гюзелбахче преди три години и половина. Те също били привлечени от свободния и пъстър живот в Измир. \n\r\n\"Не е клише - тук наистина се живее по-свободно. И най-вече жените се радват на много повече свободи\", разказва журналистката и споделя колко силно я впечатлило поведението на жените в Измир - защото не се притесняват да пият бира на плажа, защото не следват никакви строги предписания, защото се обличат както намерят за добре, без да се страхуват, че някой ще ги смъмри или дори накаже.\n\r\nСамата Айча Шен също е пример за модерна жена. Не носи забрадка, произхожда от семейството на убеден кемалист, говори чужди езици и е обиколила света. С други думи: Айча Шен се числи към т.нар. \"бели турци\". Така наричат в Турция хората от по-високите слоеве, представителите на старите кемалистки елити. \n\r\nТочно обратното са т.нар. \"черни турци\", какъвто е по произход и президентът Ердоган. Те са дълбоко религиозни и по правило многодетни, залагат на патриархалните порядки, не говорят чужди езици, постят по време на Рамазана и познават алкохола само от филми, които всъщност не би трябвало да гледат.\n\r\nНемалко \"бели турци\" гледат отвисоко на \"черните\" си сънародници - както са го правили и преди възхода на Ердоган, когато в техни ръце са правосъдието, армията и администрацията. В Измир тази арогантност на старите елити се изразява в прекомерната гордост от прогресивността на града. Прогресивност, която някои свързват главно със свободата да можеш да се напиеш на улицата, без да те гледат накриво. \n\r\nОсвен това немалко представители на старите кемалистки елити в Измир са заклети националисти, което обяснява и враждебното им отношение към кюрдите. И когато навремето Ердоган се застъпи веднъж за решаването на кюрдския въпрос, старите елити в Измир определено не бяха въодушевени.\n\r\n\n\r\nПо-нататък авторът цитира думите на един от своите събеседници в Измир - евреина Бесим Амадо. Според него Измир е \"най-модерният, най-западният град в Турция\", което, по думите на Амадо, се дължало на османското минало на Измир, когато в града живеели повече гърци, евреи и арменци, отколкото турци. \n\r\n\"Тук е нормално да си поръчаш ракия, а мюсюлманските жени носят на плажа бикини. Никъде другаде в мюсюлманския свят няма да видиш такова нещо\", казва Амадо. От което излиза, че бикини + ракия = напредък, коментира авторът на статията. \n\r\nИ в заключение обобщава: \"Днес в Турция има места като Гюзелбахче, където 78 на сто от хората са против Ердоган. Има и градове като Ризе на Черно море, където 78 на сто твърдо го подкрепят. И на двете места хората говорят турски, но нямат общ език. Живеят в една и съща страна, но в различни светове\".\r\n \r\n", "date": "2018.07.04", "title": "Най-модерният град в Турция: Бикини + ракия = напредък!"}
{"url": "https://www.dnes.bg/notifikacii/2018/07/04/razklatenata-zdravna-sistema-greshki-bez-resheniia.381299", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТъжна статистика на Евростат показва, че близо половината от смъртните случаи в страната е можело да бъдат предотвратени, ако в Бълария има функционираща здравна система и качествени медицински услуги. \n\r\nЦифрите показват, че има какво да се реформира в здравната система. околко е ефективна здравната ни система и от какво боледуваме най-много - в предаването \"Директно\" по  коментира д-р Станимир Хасърджиев, председател на Националната пациентска организация и Евгения Александрова от Асоциацията на пациентите с онкозаболявания.\n\n\n\r\nСпоред данни на Националния статистически институт в България са почитнали около 45 хил. души, които е можело да бъдат спасени. Основна причина за леталния край са всъщност злокачествените онкологични заболявания, болестите на сърцето и кръвообръщението. Какви са причините за тези заболявания? Само профилактиката ли е достатъчна да редуцираме смъртните случаи?\n\r\n\"Липсата на профилактика, липсата на каквото и да било здравно образование и програми за здравно образование. Хората трябва сами да мислят за здравето си, но за да го направят, тяхното възпитание трябва да започнва от рано. Профилактиката започва от семейството и продълва през детската градина, училищата, университетите.\", коментира д-р Хасърджиев. \n\r\nПо думите му няма връзка между образователната и здравната система. Голям проблем в системата са и лекарските грешки. В страната има постановени решения по над 200 случая на лекарска немърливост, но много малко медици всъщност са наказани. Няма затворени болници, няма уволнени лекари, а случаите отшумяват постепенно. \n\r\n\"Хората трябва да са достатъчно шумни и да реагират на всякакво бездействие от страна на която и да е институция. В България няма ясно разписани стандарти ип равила за поведение на лекарите, а системата е създадена така, че тя сама генерира проблеми.\", категоричен е председателят на Националната пациентска организация. \n\r\nКакъв е процентът на хората, потърсили правата си след лекарска грешка?\n\r\n\"В моята практика тези хора са булшинство. В повечето случаи хората казват, че имат всички налични доказателства, но не им се занимава. В останалите случаи аз лично имам информация за недобре приключили дела...\", коментира в предаването Евгения Александрова.\r\n ", "date": "2018.07.04", "title": "Разклатената здравна система: Грешки без решения"}
{"url": "https://www.dnes.bg/obshtestvo/2018/07/04/noshtnite-vylci-sa-u-nas-tozi-pyt-bez-protesti.381304", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКолона мотористи от клуба \"Нощните вълци\", познати като \"рокерите на Путин\", пристигна днес в България. Походът им е започнал в Москва и трябва да мине през всички държави от Източна Европа.\n\r\n\"Нощните вълци\" е един от най-големите руски рокерски клубове, който поддържа тесни връзки с властта в Кремъл.\n\n\n\r\nМотомаршът \"Славянски свят\" тази година се провежда от 20 юни до 14 юли и преминава по пътищата на Русия, Беларус, страните от Балканския полуостров и Източна Европа, пише . \r\n                    \r\n                    \r\nЗа разлика от предишни години, когато идването им у нас бе съпроводено от редица стълкновения и засилен медиен интерес, сега ситуацията е спокойна.\n\r\n\"Нощните вълци\" изминават общо 8 000 км. Походът им е финансиран от руския президент Владимир Путин и цели обединение между всички славянски народи.\n\r\nНа 6 юли рокерите ще поемат към Сърбия.\n\r\n\"Вълците\" положиха цветя и венци пред паметника на Цар Освободител и паметника на Назнайния войн. Дариха икона на патриаршеската катедрала \"Св. Александър Невски\".\n\r\nПоклонението им трябваше да продължи и пред монумента на Съветската армия, където беше планиран и концерт, който обаче е отменен заради лошите метеорологични условия.\r\n ", "date": "2018.07.04", "title": "\"Нощните вълци\" са у нас – този път без протести   "}
{"url": "https://www.dnes.bg/index/2018/07/04/kaili-minoug-shtastliva-v-pregrydkite-na-novo-gadje.381289", "text": "Кайли Миноуг е по-щастлива от всякога. Това си личи от снимката, която поппевицата качи в Instagram. На нея тя е в прегръдките на новото си гадже Пол Соломонс.\r\n \r\nФотосът е заснет на фона на Ню Йорк, а под него има хиляди коментари от сорта: „Май най-сетне откри любовта“.\r\n \r\nДоскоро известната изпълнителка криеше новата си връзка, за която американските таблоиди смятат, че е започнала през февруари тази година. Явно нещата между нея и Пол вървят повече от отлично и двамата вече нямат притеснения да се покажат на света.\r\n \r\n\"Не мисля, че бракът е за мен\", каза по-рано 50-годишната певица пред списание \"Red\", което публикува подробности около провала на връзката ѝ с 20 години по-младия Джошуа Сас. Тя уточни, че нейните родители никога не са настоявали да мине под венчило.\r\n \r\nМиноуг бе диагностицирана с рак на гърдата на 36-годишна възраст. Тежката болест я накара да спре за известно време участията си, но през 2006 г. тя се излекува напълно.\r\n \r\n", "date": "2018.07.04", "title": "Кайли Миноуг щастлива в прегръдките на ново гадже"}
{"url": "https://www.dnes.bg/rusia/2018/07/04/nai-novite-oryjiia-na-rusiia-po-dobri-ot-nai-dobrite-na-zapada.381229", "text": "Русия притежава най-малко шест вида оръжия, чиито възможности надхвърлят тези на най-добрите им западни аналози. Те вече се доставят във войските; предвижда се програмата да приключи до 2027 г., заяви пред състава на военната академия към руския Генщаб вицепремиерът Юрий Борисов, цитиран в седмичното издание \"Военнопромишлен куриер\".\n\r\nСписъкът включва стратегическия ракетен комплекс, изстрелващ междуконтинентални балистични ракети \"Сармат\", изтребител от пето поколение, познат като Су-57, Т-50 или ПАК ФА, високозащитен танк Т-14 с платформа \"Армата\", мобилна зенитна система С-500, мобилен ударен антисателитен комплекс \"Нудол\" и мобилна система за радиоелектронно потискане на сателитни комуникации \"Тирада-2С\".\r\n                    \r\n                    \r\nВ тази връзка \"Лента\" припомня скорошно изявление на руския военен експерт Константин Сивков, че Москва разполага с \"великолепни ракетни въоръжения, но във войските има малко такива\", докато \"оръжията на американците са по-лоши от нашите, но войските имат много от тях\".\n\r\nЕксперти на \"Известия\" коментират съобщения в руския печат, че стратегическите бомбардировачи на Москва Ту-22M3 ще бъдат снабдени с най-нови свръхзвукови ракети \"Кинжал\", представени през март пред парламента от президента Владимир Путин.\n\r\nРуската бойна авиация има близо 60 такива бомбардировача на въоръжение и още няколко десетки - на консервация, посочват специалистите.\n\r\nСпоред вестника става дума за авиационен вариант на ракетите \"Искандер\", който има далеч по-висока максимална скорост и по-голям обсег - до 2000 км вместо 480. Експертите твърдят, че така Русия не нарушава договора за ракетите със среден и по-малък обсег, забраняващ производството, тестовете и разполагането на наземни ракети с обсег от 500 до 2500 км.\n\r\n\"Кинжалите\" - по 4 броя на машина, се очаква рязко да повишат възможностите на Ту-22M3 за поразяване на далечни цели, без самолетите да навлизат в зоната, където са уязвими за противовъздушната отбрана на противника.\n\r\n\"Системата естествено е чисто ударна, но в рамките на руската военна доктрина има отбранително предназначение. В случай на хипотетичен сблъсък между Русия и НАТО на европейския континент \"кинжалите\", най-вече в неядрен вариант, се предвижда да станат основно средство за унищожаване на тиловата инфраструктура на алианса, като блокират прехвърлянето на войски, на техника и парализират управлението на военните действия\", обяснява \"Известия\".\n\r\nСпоред изданието употребата на подобни средства цели по-специално \"максимално да отдалечи момента, когато единствено ефикасно средство за противодействие ще стане използването на ядрени оръжия\". \"Съществуват ли \"кинжали\" в ядрен вариант? Би било странно да не е така\", отбелязва руският всекидневник, цитиран от БТА.", "date": "2018.07.04", "title": "Най-новите оръжия на Русия – по-добри от най-добрите на Запада"}
{"url": "https://www.dnes.bg/politika/2018/07/04/kak-bezdimnite-cigari-podpaliha-upravliavashtata-koaliciia.381306", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПо разпореждане на премиера Бойко Борисов ГЕРБ изтегли законопроекта за акциза за бездимните цигари. Предложението за увеличаване на акциза срещна силен отпор от ВМРО, които са част от управляващото мнозинство.\n\r\n\"Много искри прехвърчаха в изминалите дни. Много спекулации се направиха, че имало лобизъм и други интереси. Няма в чия полза да бъде лобизмът. Единственият лобизъм е за държавния бюджет\", заяви зам.-председателят на бюджетната комисия в парламента Евгения Ангелова.\n\r\nПред  тя отбеляза, че предстои сериозен дебат. По думите ѝ темата касае джоба на пушача, но от друга страна касае здравето. Трябва да проведем срещи с всички заинтересовани лица, подчерта депутатът от ГЕРБ.\r\n                    \r\n                    \r\n\"Обикновените цигари се облагат със 109 лева на 1000 къса, докато нагреваемите се облагат като тютюн за пушене - 152 лева за 1 килограм\", отбеляза гостът в предаването \"Денят ON AIR\".\n\r\nЕвгения Ангелова каза още, че взимайки предвид другите държави членки на ЕС виждаме, че в Италия облагането също е много високо в сравнение с конвенционалните цигари.\n\r\nМежду 6 и 9 месеца предстои да изчакаме периода на разговори и процедури, за да влезем в чакалнята на еврозоната, стана ясно още от думите ѝ. Ангелова добави, че трябва да престоим в чакалнята минимум 2 години, а срокът зависи от финансовата стабилност и други показатели.\n\r\n\"Най-рано може да влезем в еврозоната в началото на 2021 година\", обяви тя.\n\r\nАнгелова посочи, че влизането в еврозоната ще бъде много сериозен сигнал към нашите партньори в ЕС и инвеститорите, което пък щяло да повиши жизнения стандарт у нас. Тя отхвърли твърдението, че приемайки еврото България ще загуби суверенитета си.\r\n ", "date": "2018.07.04", "title": "Как бездимните цигари подпалиха управляващата коалиция?"}
{"url": "https://www.dnes.bg/notifikacii/2018/07/04/premieryt-ot-solun-napravihme-balkansko-predsedatelstvo.381309", "text": "Много е важно да имаме памет, когато нещо добро се направи на Балканите, защото обикновено се мразим. Радвам се, че колегите казаха, че сме направили балканско председателство. Не проявихме егоизъм по време на председателството. Това каза премиерът Бойко Борисов на пресконференция след срещата в Солун с Александър Вучич, Алексис Ципрас и Виорика Дънчила.\n\r\n\"Ние можем много да настояваме да приемат Сърбия, но трябва да се изпълнят определени критерии. Няма един мост между България и Сърбия. На Алексис му казах, че ако незабавно не започнем да имаме финансиране за Бургас-Александруполис, ще закъснеем много\", допълни Борисов, цитиран от \"\".\r\n\"Ние винаги сме се отнасяли със Сърбия като държава от ЕС\", каза още премиерът.\n\r\nПремиерът посочи още, че трафикът на \"Дунав мост-2\" е близо 4 пъти повече от очакваното. \n\r\n\"Обединихме се да поканим комисар Крецу, ние искаме да вдигнем брутния вътрешен продукт и да се състезаваме къде заплатите са по-високи. Това е истинско балканско съревнование, а не кой има повече танкове. Трябва ни приятелство, компромис и разбиране, за да са доволни всички в региона\", постоя премиерът. \n\r\nПолагаме големи усилия и се надявам пак заедно да продължим напред и септември да имаме среща. Курц, за радост, наложи същите теми по време на председателството на Австрия, завърши Борисов.\n\r\nЛидерите на Сърбия, България, Гърция и Румъния се срещнаха тази вечер в Солун. Основната тема беше съвместните инфраструктурни проекти в региона.\n\r\nТова е четвъртата поредна среща в този формат. Първият Съвет за сътрудничество между лидерите на четирите държави се проведе в резиденция \"Евксиноград\", а неин домакин беше министър-председателят Бойко Борисов.\n\r\nУтре премиерът Борисов заминава за Сараево, където ще разговаря с председателстващия съвета на министрите в Босна и Херцеговина Денис Звездич. А председателят ще бъда награден и със златен плакет Европейска личност на годината.", "date": "2018.07.04", "title": "Премиерът от Солун: Направихме балканско председателство!"}
{"url": "https://www.dnes.bg/stranata/2018/07/04/myj-pochina-po-vreme-na-ribolov-ot-tokov-udar.381276", "text": "44-годишен мъж от Плевен е починал от токов удар по време на риболов, съобщиха от Областната дирекция на МВР.\r\nСигналът за инцидента е постъпил снощи около 20.05 часа в районното управление в Луковит. Плевенчанинът, който е ловял риба на река Вит край село Ъглен, е починал на място.\r\nПо първоначална информация мъжът е докоснал с въдицата си проводници на далекопровод от електропреносната мрежа и е загинал от токов удар.\r\nПо случая е образувано досъдебно производство.", "date": "2018.07.04", "title": "Мъж почина по време на риболов - от токов удар"}
{"url": "https://www.dnes.bg/stranata/2018/07/04/chetvyrtyk-idva-s-toplo-vreme-no-i-s-dyjd-i-gradushki.381300", "text": "През следващото денонощие  ще остане неустойчиво. През нощта на места, главно в Централна България, ще продължи да има краткотрайни валежи и гръмотевици, а утре в централните и източните райони, както и в Рило-Родопския масив, прогнозират синоптиците от НИМХ към БАН. \n\r\nПо-значителни ще са явленията, по-късно след обяд, в Източна България и Родопската област. Ще има и градушки. Максимални температури между 28 и 33 градуса.\n\r\nНад Черноморието ще бъде предимно слънчево, в следобедните часове и привечер с развитие на купесто-дъждовна облачност. Главно по северното крайбрежие ще има краткотрайни валежи и гръмотевици. Ще духа слаб източен вятър. Максималните температури на въздуха ще са 25-27 градуса, температурата на морската вода е 24-25 градуса. Вълнението на морето ще е около 2 бала.\r\n                    \r\n                    \r\nНад планините също ще се развива купесто-дъждовна облачност и ще има краткотрайни валежи с гръмотевици, по-значителни в Родопите. Ще духа умерен северозападен вятър. Максимална температура на 1200 метра около 24 градуса, на 2000 метра около 16.\n\r\nВ петък ще преобладава слънчево време, но след обяд на места в югозападната част от страната и в североизточните райони ще превали и прегърми. В събота в Западна България ще се развива купеста и купесто-дъждовна облачност. \n\r\nЩе има краткотрайни валежи и гръмотевични бури, възможни са и градушки. На места явленията временно ще са интензивни, валежите - значителни. Вятърът ще се ориентира от северозапад-север и ще настъпи краткотрайно и слабо захлаждане. В източните райони през по-голямата част от деня ще преобладава слънчево и топло време. ", "date": "2018.07.04", "title": "Четвъртък идва с топло време, но и с дъжд и градушки"}
{"url": "https://www.dnes.bg/eu/2018/07/04/es-i-zapadnite-balkani-tyrguvali-za-50-mlrd-evro.381277", "text": "Европейският съюз е най-големият търговски партньор на страните от Западните Балкани с дял от близо 73% от общата търговия на региона през 2017 г.\r\nОбщата стойност на търговията между ЕС и страните от Западните Балкани през миналата година възлиза на близо 50 милиарда евро.\r\nТова заяви министърът на икономиката Емил Караниколов, който участва в среща на министрите на икономиката във Виена. Тя е в рамките на инициативата Берлински процес, имаща за цел да подчертае ангажимента на ЕС към страните от Западните Балкани, които се стремят към членство в Евросъюза.\r\nЗа 2017 г. отбелязваме ръст от 12.4% на стокообмена с балканските страни, който възлиза на 14.2 млрд. евро, а само за първото тримесечие на 2018 г. данните показват ръст от 3.2% на търговията с тях и дял от 24.6% от общия стокообмен на България за периода, съобщават от икономическото министерство.\r\r\n                    \r\n                    Караниколов посочи още, че стабилната политическа и икономическа обстановка към момента е основа за ръст на инвестициите на Балканите и подобряване условията за бизнес.", "date": "2018.07.04", "title": "ЕС и Западните Балкани търгували за 50 млрд. евро "}
{"url": "https://www.dnes.bg/eu/2018/07/04/ferari-bentli-luksyt-progonen-ot-komunizma-se-vryshta-v-polsha.381272", "text": "Сиво ферари спира на две крачки от сградата на полското президентство във Варшава. От него слиза млада жена със спортни обувки и слънчеви очила \"Шанел\", която държи в ръце \"добре коафирано\" кученце, и влиза в хотел \"Рафълс Еуропейски\", символ на завръщането на лукса в Полша.\n\r\nТя отива в сладкарница \"Лурс\" - освен стаите и апартаментите с цени от 250 до 4000 евро на нощ, в хотела има и прочута стара сладкарница, която носи името на швейцарския си основател Лоран Лурс, пристигнал във Варшава през 1820 г.\n\r\nЛегендарният хотел \"Еуропейски\", смятан през 19-ти век за най-добрия хотел в Източна Европа и където днес всеки клиент може да разчита на личен иконом, неотдавна отвори врати след петгодишен ремонт и реновиране, пише Франс пренс.\r\n                    \r\n                    \r\nГовори се, че догодина в него може да бъде открит първият в Полша бутик на \"Ермес\". От Париж френската компания се ограничава да потвърди, че \"планира да стъпи във Варшава в края на 2019, началото на 2020 г.\".\n\r\nЛуксът в Полша е все по-явен и показва, че се формира нова класа от богати хора - собственици на преуспяващи семейни компании, строителни предприемачи и инвеститори в недвижимо имущество, банкери. . .\n\r\nДълго време в тази страна нямаше лукс, първо поради огромните разрушения през Втората световна война, после заради официалната уравниловка при комунистическия режим.\n\r\n\n\r\nСимвол на този лукс е 44-етажният небостъргач с апартаменти \"Космополитън\" - минималистичен като дизайн, дело на американския архитект от германски произход Хелмут Ян, проектирал също така централата на Европейския съюз в Брюксел.\n\r\nСред 100-те най-скъпи имотни сделки във Варшава през 2015, 2016 и 2017 г., 79 са за апартаменти в кулата \"Космополитън\", казва за АФП президентката на полското дружество \"Тасит инвестмънт\", финансирало строежа, Каролина Каим.\n\r\nЦената на апартамент в тази луксозна сграда варира според етажа и гледката. Най-високо ценени са тези с гледка към река Висла и Стария град. Квадратният метър в тях струва близо 10 000 евро. Такава цена не е изненадваща в Париж или Лондон, но е потресаваща за Полша, където средната месечна заплата е 1100 евро.\n\r\nВ голямата си част собствениците на жилища в кулата са поляци (чужденците са само 10 процента) и представляват нещо като общност в това \"вертикално село\", в чието изграждане са вложени над 100 милиона евро, казва Каим.\n\r\n\"Хората си говорят непринудено в асансьора\", който прилича на малък салон.\n\r\nВпрочем някои от обитателите нямат нужда от представяне - сред тях има известни певци, театрални и футболни звезди, любимци на телевизиите и таблоидите.\n\r\n\n\r\nДруг символ на лукса са автомобилите: \"Ролс Ройс\", \"Ферари\", \"Бентли\" или \"Ламборгини\". . . Допреди няколко години появата на кола с черно конче на жълт фон събираше тълпа от зяпачи. Днес, поне във Варшава, ферарито вече няма същия ефект.\r\nИталианската марка има оторизирани представителства на две места - в Катовице (Шльонско воеводство) и във Варшава. Маркетинговият им директор Каролина Шуленцка не иска да говори с числа за продажбите, но споделя, че интересът на клиентите постоянно расте и че ако не е умишленото ограничаване на производството от страна на италианската автомобилна компания, поляците биха купували \"10-15 процента повече\" нови автомобили.\n\r\nСлед рухването на комунизма в Полша там на практика бързо възникна класа от богати бизнесмени и предприемачи. Немалко от тях са бивши ръководни кадри на приватизирани предприятия, които са ги придобили и развили, или дребни търговци или занаятчии, които бързо са се приспособили към новите условия и са създали или развили семейна фирма.\n\r\nПосле, след приемането на Полша в Европейския съюз през 2004 г., към страната потекоха европейски субсидии и инвестиции. Вносителите на многобройни чуждестранни стоки, за каквито полският пазар беше зажаднял, също бързо направиха състояние.\n\r\nМежду 1990 и 2015 г. брутният вътрешен продукт на Полша нарасна повече от два пъти. Днес износът се увеличава, а растежът за 2018 г. според прогнозите на Международния валутен фонд\" се очаква да надхвърли 4 процента, поддържан от \"силно вътрешно потребление\".\n\r\nДнес Полша има свои колекционери на луксозни спортни коли. Инвеститор в имоти, който работи за голяма международна агенция, казва, че има три ферарита в гаража. Най-големият полски колекционер, който предпочита да остане анонимен, имал дванайсет. . .\r\nОторизираният дилър на \"Бентли\" и \"Ламборгини\" Пьотр Йендрах смята да продаде тази година петдесетина луксозни британски лимузини, включително т.нар. SUV.\r\nСъщите са перспективите за колите \"Ламборгини\", изложени във Варшава в обстановка, която напомня футуристичен храм.\n\r\nТези състезателни автомобили карат много поляци да мечтаят. Някои обаче казват, че не разбират тези, които ги \"събират\", като пенсионерката Хана Мровец, която е бивш ръководен кадър и живее в малък двустаен апартамент.\n\r\n\"Ако имахме толкова пари, аз също щях да си купя ферари. Обаче да имаш три? Абсурдно е, не можеш да караш и трите едновременно\", казва тя за АФП.\n\r\nЛуксът \"по полски\" често е по-дискретен, по-свързан с културното меценатство, отколкото със светския блясък.\n\r\nСобственичката на \"Рафълс Еуропейски\", свръхбогатата швейцарка Вера Михалски, собственичка на издателство \"Черно на бяло\" (Noir sur Blanc), е финансирала покупката на около 500 творби на съвременни полски художници и скулптори и (за декорирането на хотела си) е предоставила някои творби от личната си колекция.\n\r\nНа 42-рия етаж на небостъргача \"Космополитън\" всеки жител на Варшава, а не само малцината щастливци, които живеят в сградата, можеше да разгледа безплатно тази пролет експозиция от творби на художника и скулптор Войчех Фангор - единственият поляк, който е имал честта да представи самостоятелна изложба в музея \"Гугенхайм\" в Ню Йорк.\r\n/БТА/", "date": "2018.07.04", "title": "Ферари, Бентли... Луксът, прогонен от комунизма, се връща в Полша"}
{"url": "https://www.dnes.bg/notifikacii/2018/07/04/zakopchaha-biiacha-ot-veliko-tyrnovo-poznainik-na-mvr.381266", "text": "30-годишен мъж от Велико Търново беше задържан за побоя над друг човек, който стана преди два дни в града, съобщиха от пресцентъра на МВР. Нападателят се оказал познайник на полицията.\r\nКъм 2 часа през нощта на 2 юли е подаден сигнал от болнично заведение за пострадал, който е хоспитализиран. Намерен е близо до търговски обект в кв. \"Бузлуджа\", където е бил нападнат и пребит.\n\r\nПотърпевшият е бил приет с черепно-мозъчна травма и с опасност за живота. В хода на предприетите действия по разследването е установен извършителят - 30-годишен от Велико Търново, който е осъждан.\r\nКриминално проявеният мъж е задържан за 24 часа, след доклад е привлечен като обвиняем и с постановление на прокуратурата мярката му за задържане е удължена на 72 часа.", "date": "2018.07.04", "title": "Закопчаха бияча от Велико Търново, познайник на МВР"}
{"url": "https://www.dnes.bg/health/2018/07/04/pri-koi-syrdechni-bolesti-kryvta-triabva-da-e-razredena.381297", "text": "Кръвта на човека е една от най-важните и неизменни съставки на неговия организъм. Освен, че съдържа в себе си разнородни клетки, сигнални молекули, ензими, хормони, тя по умел начин успява да ги транспортира до най-финните структури на тялото. Главните функции на кръвта се изразяват в незаменимата роля на еритроцитите (за захранване с кислород), левкоцитите (за защита от инфекции) и тромбоцитите (за кръвоспиране).\r\n \r\nКонтролът върху съсирването на кръвта се осъществява по прецизни регулаторни механизми. Организмът има задача да поддържа каскадите за съсирваемост в постоянен баланс между образуване на съсиреци и тяхното разтваряне. Има обаче редица състояния, при които съзнателно се нарушава този процес с цел по-голямо разреждане на кръвта. Каскадите се блокират временно или постоянно благодарение на специални лекарства.\r\n \r\n", "date": "2018.07.04", "title": "При кои сърдечни болести кръвта трябва да е разредена?  "}
{"url": "https://www.dnes.bg/index/2018/07/04/jivotyt-e-djaz-jazz-cats-na-final-na-obedineni-v-izkustvoto.381239", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ продължение на 6 месеца млади творци в областта на музиката, киното, литературата и изкуството бяха \"Обединени в изкуството\" - проект, котйо ще завърши с фотоизложба и концерт на големия български джаз музикант проф. Христо Йоцов. \r\n\"Основата на това е Бибопът, който е най-разпознаваемият джазов език, най-комуникативният. Мисля, че това е една от причините този проект да е толкова жизнен и толкова добре приет от публиката\", разказа джазменът в предаването \"България сутрин\" по \r\nПо време на изложбата любителите на изкуството ще се докоснат до 30 фотоса, припомнящи избрани моменти от шестте вечери от 28 февруари до 6 юни с лицата на техните участници. Откриването ще се състои на  4 юли в 19.00 ч. в Сити Марк Арт Център, а проф. Христо Йоцов обеща много енергична джазова вечер.\r\n ", "date": "2018.07.04", "title": "Животът е джаз! Jazz Cats на финал на \"Обединени в изкуството\""}
{"url": "https://www.dnes.bg/akoshtete-vqrvaite/2018/07/04/koi-sa-3-te-zakona-za-poveche-shtastie.381160", "text": "Отрицателното отношение се връща натоварено с двойно отрицание. Помнете това, преди да направите нещо.\r\nЖивотът ни се подчинява на основния универсален закон – законът за привличането. Това е просто и логично – човек привлича към себе си това, за което мисли.\r\n\r\n\r\nВсички хора, събития, неща в нашия живот, не са случайни, независимо дали ги искаме или не. Желанието да обичаш и да бъдеш обичан, трябва да се роди в душата ни, да запълни всички ъгли на съзнанието. Не забравяйте, че само ние създаваме собствената си реалност. Щастливите хора получават радост и от най-малките и незначителни неща.\r\r\n                    \r\n                    \r\n1. Опитайте се в себе си да не таите стари обиди, особено от бивши любовници. Обидите на подсъзнателно ниво, блокират възможностите за положителни промени в живота.\r\n2. Никога не си казвайте „Няма да успея.“. Вярата в успеха е основната гаранция за постигането му.\r\n3. Никога не превръщайте търсенето на любов във фикс идея. Истинското усещане идва естествено и хармонично.\r\n", "date": "2018.07.04", "title": "Кои са 3-те закона за повече щастие?"}
{"url": "https://www.dnes.bg/politika/2018/07/04/iadosan-na-patriotite-boiko-borisov-poshtadi-bezdimnite-cigari.381296", "text": "ГЕРБ ще изтегли законопроекта за по-висок акциз върху бездимните цигари, заяви премиерът Бойко Борисов. \n\r\n\"Казах на Цветанов, след като партньорите ни не искат да изтегли законопроекта за повишаване на акциза върху бездимните цигари. ГЕРБ сме против това да бъдат дотирани цигари, но щом настояват, ще го направим\", заяви премиерът при кацането си в Солун.\n\n\n\n\n\r\nПоводът за думите му е е внесеният от ГЕРБ и депутати от Патритотите законопроект за промени в Закона за акцизите и данъчните складове, за който депутатите от ВМРО обявиха, че ще гласуват в пленарна зала твърдо против.\n\r\n\"Когато не събираме пари от бездимните цигари, това е загуба за държавния бюджет. Ние ще дотираме тези чужди компании, които Патриотите подкрепят, като не ги събираме. Те също са вредни, затова на тях го пише.\r\r\n                    \r\n                    \"ГЕРБ повече няма да става тупан, на който сутрин няма работа и излиза да се изказва. Много им стисках зъби, достатъчно\", каза още Борисов, цитиран от \"Труд\".\n\r\nПремиерът припомни, че европредседателството е свършило и даде знак, че няма да прави повече компромиси с коалиционния си партньор “Обединени патриоти”.\n\r\nБорисов заяви и че ще поиска от Патриотите 15 млн. лв., които няма да влязат в хазната след оттеглянето на законопроекта за акцизите. \r\n \r\n\"В България всеки говори за реформа, но когато някой реши да направи нещо за обществото, всеки започва кой, майка му, леля му. Какво общо има с производството на цигари?\", каза още Борисов.\n\r\n\"Имаме най-ниските данъци в Европа, най-ниското ДДС. Чувам непрекъснато дайте още милион, дайте милиард. Да си направят сметка и другите партии, че един ден и те ще управляват. Има си мандати, няма да сме вечни\", добави Борисов.\n\r\nПремиерът рязко прекрати брифинга с думите \"Този зверски популизъм няма да излезе на добре\".\r\n", "date": "2018.07.04", "title": "Ядосан на Патриотите: Бойко Борисов пощади бездимните цигари! "}
{"url": "https://www.dnes.bg/football/2018/07/04/srednoshtna-radost-v-angliia-titlata-se-pribira-u-doma.381284", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИсторическа победа на националния отбор на Англия срещу Колумбия на Мондиала в Русия. За първи път \"трите лъва\" побеждават след дузпи на мач от Световно първенство.\n\r\nВ Англия хиляди запалени привърженици на \"трите лъва\" заляха улиците на Лондон, а тяхната песен \"Прибира се у дома\" – станала синонимна на английския национален отбор, кънтя из британската столица до малките часове на нощта, пише . \n\r\nВ празненствата обаче не се загуби и типичният британски хумор. Победата на Англия срещу Колумбия е историческа – и то не защото блести с драматични изпълнения или рекордни резултати, а защото за първи път в историята си \"трите лъва“ печелят мач от Световно първенство след дузпи.\r\n                    \r\n                    \r\nСмело спасяване на младия английски вратар Джордан Пикфорд и победната точност на Ерик Диер разбиха дългогодишното проклятие, тегнещо над Англия. Дали обаче футболът наистина \"ще я прибере у дома“ за първи път от 1966 година, както пеят феновете – това зависи само и единствено от момчетата на Гарет Саутгейт.", "date": "2018.07.04", "title": "Среднощна радост в Англия: Титлата се прибира у дома?"}
{"url": "https://www.dnes.bg/notifikacii/2018/07/04/zlato-i-turski-liri-za-alo-apashi-v-tyrgovishte.381291", "text": "Две телефонни измами са осъществени за ден в Търговище. При няколко други опита, гражданите за реагирали адекватно, съобщават от МВР.\n\r\nВ заблуждение по познатата схема \"оказване на съдействие на полицията\" са въведени 85-годишен мъж и 49-годишна жена. И двамата получават обаждане от мним служител на полицията, който моли за помощ в провеждането на операция по задържане на извършители на телефонни измами.\n\r\nЗа времето от 13 до 15 часа чрез разговори на стационарния му телефон е бил въведен в заблуждение възрастният мъж. Телефонните измамниците успели да му нанесат имотна щета в размер на 700 лева, 150 турски лири и около 50 грама златни накити.\n\r\nНа същия ден 49-годишна жена от Търговище е измамена и предала сумата от 1200 лева и 1360 турски лири.\r\nОбразувани са досъдебни производства.\n\r\nОт полицията припомнят, че в последните дни се наблюдава активизиране на телефонните измамници в област Търговище. Преди ден млада жена /на 31 г./ от Търговище бе измамена и остави под камък пред дома си 2000 лева на мъж, представил се за \"комисар Попов\".", "date": "2018.07.04", "title": "Злато и турски лири за ало апаши в Търговище"}
{"url": "https://www.dnes.bg/notifikacii/2018/07/04/kakvo-e-aiurveda-i-kakvi-sa-polzite-za-zdraveto.381203", "text": "Смята се, че Аюрведа е най-старият текст, който е посветен на здравето и лечението при човека. \r\nЗа лечението по аюрведа е характерно, че терапевтът не ограничава своето внимание само върху един симптом или засегнатата част от тялото. Изследва се емоционалното и физическо състояние на човек, както и специфични характеристика на начина на боледуване – например склонност към хронифициране на болестните процеси. Тази цялостна диагностика разгледана от различни ъгли обяснява и защо различни пациенти с еднакви симптоми и оплаквания се лекуват по различни аюрведически методики.\r\n \r\nСпоред Аюрведа заболяванията е направилно да бъдат разглеждани като породени следствие на физиологични промени. Това се обяснява с факта, че различни умствени разстройства могат да окажат влияние върху физическото здраве, както и обратното – физически недъзи да причинят емоционални разстройства.\r\n \r\n\r\n ", "date": "2018.07.04", "title": "Какво е Аюрведа и какви са ползите за здравето?"}
{"url": "https://www.dnes.bg/stranata/2018/07/04/puskat-avtobus-bansko-hija-vihren-shte-se-dviji-3-pyti-dnevno.381246", "text": "Автобусната линия Банско – местността Шилигарника – хижа Вихрен ще се движи от 7 юли, събота.\r\nЛинията ще работи през активния летен сезон, когато Пирин става притегателно място за хиляди любители на летните планински активности, съобщиха от Община Банско.\r\nАвтобусите ще тръгват три пъти дневно от района на Автогара Банско, като часовете на тръгване са 8:30, 13:20 и 17:00 ч., а от х. Вихрен – 9:20, 14:10 и 17:50 всеки ден.\r\n\"Предвидили сме достатъчно спирки в рамките на града, откъдето желаещите могат да се качат. Отделно от това, на път за хижа Вихрен, линията преминава през местността Шилигарника и къмпинг Бъндерица. По този начин освен, че ще улесним придвижването на туристи в планината, се стремим да намалим достъпа на автомобили към парк \"Пирин\", коментира кметът Георги Икономов.\r\r\n                    \r\n                    По думите му активният летен сезон привлича много хора, което води до задръствания по тесния планински път, до рискове за водачите и останалите участници в движението, до замърсяване на средата с въглеводородни емисии.\r\nКакто всяко лято, и този сезон предвиждаме да издадем заповед за ограничаване движението на автомобили във високопланинската част. Затова и тази автобусна линия представлява една добра алтернатива за придвижване в планината, като при необходимост ще пуснем допълнително автобуси, допълва Икономов.", "date": "2018.07.04", "title": "Пускат автобус Банско - хижа Вихрен, ще се движи 3 пъти дневно"}
{"url": "https://www.dnes.bg/cars/2018/07/04/ikonomichni-na-pytia-koi-e-nai-dobriiat-nachin-za-pestene-na-gorivo.381279", "text": "Ако питате по-стари и съответно - опитни шофьори, кой е най-добрият начин за пестене на гориво, те ще ви кажат, че това е движението по инерция. Подобно мнение е прието още през миналия век, когато по пътищата се движеха предимно руски, източно-германски и чешки автомобили. Актуално ли е това разбиране в наши дни, когато се използват далеч по-съвършени мотори?\n\r\nПърво трябва да се уточни, че движението по инерция се използва при автомобилите с механична скоростна кутия. При автоматичните трансмисии превключването на N при пътуване не се препоръчва, тъй като има огромен риск кутията да получи повреда, а ремонтът на тези устройства е много скъп.\n\r\nПривържениците на движението по инерция са убедени, че изключването от скорост по време на движение позволява пестенето на гориво. Те мотивират това твърдение с факта, че в този случай оборотите на двигателя са по-ниски и съответно използваното гориво е минимално. За моторите с карбуратори това разсъждение е напълно справедливо, но не и за агрегатите с електронна система за подаване на гориво.\r\n                    \r\n                    \r\nИнжекторните двигатели, които масово навлязоха през 80-те години на миналия век, работят на малко по-различен принцип. При движение на неутрална предавка те харчат гориво, за да може да се поддържат празните обороти. При спиране на подаване на газ потреблението се прекратява напълно.\n\r\nСъщото се случва и при карбураторите, оборудвани с икономайзер, който служи за прекратяване на достъпа на бензин през жигльора за празен ход на карбуратора. Той се състои от електронен блок, който получава информация от датчик за положението на педала на газта и след оборотите на двигателя, както и електромагнитен клапан, който затваря жигльора в режима на принудителния празен ход. \n\r\nТака в крайна сметка излиза, че при съвременните автомобили, които са технически по-съвършени, опитите да се пести гориво с изключване от скорост по време на движение са безмислени. Далеч по-ефективно е да се махне кракът от педала и колата да се движи по интерция. Още повече, че движението на неутрална предавка крие и опасност от излитане на пътя.\n\r\nЗатова е далеч по-добре да се заложи на други способи за пестене на гориво. Най-важният е промяна на стила на каране, като се избягват резките ускорения и спирания, както и поддържането на дистанция. Ако колата е с механични скорости, добре е често да се поглежда оборотомерът, за да се избере правилната предавка. Също така трябва да се спазват и ограниченията на скоростта – при движение с над 90 км/ч разходът на гориво е по-висок.\n\r\nНе бива да се пренебрегват и техническите прегледи на автомобила. Те се правят веднъж годишно, но е добре водачът да поглежда под капака и по-често, като важно е да се проверява работата на спирачките и налягането в гумите. Те също влияят на разхода на гориво.", "date": "2018.07.04", "title": "Икономични на пътя: Кой е най-добрият начин за пестене на гориво?"}
{"url": "https://www.dnes.bg/sofia/2018/07/04/sled-silna-buria-i-gradushka-signali-za-avarii-v-sofiia.381301", "text": "Проливен дъжд с буря се изля над София, екипи на \"Аварийна помощ и превенция\" реагират на сигнали. Това съобщиха от пресцентъра на Столичната община. \r\nПо-рано през деня гръмотевична буря удари части от София. Дъждът беше придружен с гръмотевици и силен вятър. \r\nВ момента екипите работят по два сигнала за леки наводнения в районите \"Искър\" и \"Слатина\", както и по сигнли за паднали клони. \r\nГрадският транспорт се движи по обичайните си маршрути, без закъснения. \r\nВ момента по-силен дъжд вали над районите \"Кремиковци\", \"Искър\", \"Слатина\", \"Витоша\".", "date": "2018.07.04", "title": "След силна буря и градушка – сигнали за аварии в София"}
{"url": "https://www.dnes.bg/usa/2018/07/04/amerika-boleduva-ili-prejiviava-nai-dobrite-si-vremena.381267", "text": "В тези сложни времена един прост въпрос за същността на най-американския празник, отбелязван с фойерверки, барбекюта на открито и паради, не винаги изглежда толкова прост.\n\r\nАмериканците се готвят да празнуват 242-та годишнина от раждането на държавата им и някои от тях изпитват дълбоко чувство на патриотизъм. За други обаче социалните проблеми, налегнали страната, слагат тежък отпечатък върху тазгодишния Ден на независимостта, пише Асошиейтед прес.\n\r\nЗастанала пред историческата сграда Фенъл хол в Бостън, екскурзоводката Кара Макинтайър казва, че изпитва особена гордост по това време на годината, припомняйки смелостта на американски колонисти като Семюъл Адамс, призовал с пламенни речи от тук, от някогашния покрит пазар, на бунт срещу английската корона.\r\n                    \r\n                    \r\nНо тя се чувства съкрушена, че способността на американците да водят конструктивен дебат по най-горещите теми на деня - да изразяват несъгласие без да изпитват неприязън - изглежда безнадеждно загубена.\n\r\n\"Това остро разделение от последното десетилетие. . . , мисля, че бащите основатели (на САЩ) биха го приели с дълбоко съжаление - казва 57-годишната местна жена от Масачузетс, поздравявайки минувачи, облечена в рокля на цветя от колониалната епоха. - Социалните медии ни превърнаха всички в грубияни. Хората казват неща, които никога не биха казали, ако са лице в лице с някого.\"\n\r\nВ Чикаго 77-годишният Филип Уайли - пенсиониран съветник в държавно училище, съвсем откровено говори за това, от което страната боледува. \"Проблемите до голяма степен са свързани със сегашната администрация във Вашингтон\", казва той, спрял да се порадва на огромното американско знаме, което виси от култовото за града здание \"Ригли билдинг\".\n\r\nВ Алабама обаче пенсионираният шофьор на камион Флойд Чемпиън е възторжен оптимист. Той смята, че Америка преживява най-добрите си времена. Смята да отбележи празника така, както прекарва повечето от дните си - продавайки дини, домати, зърнени изделия, сливи и други продукти от каросерията на камиона си край шосе на около 50 км южно от Бирмингам, щата Алабама. \"Зная, че това е голям празник и го обичам, защото е свързан с нашата независимост, - казва 77-годишният Чемпиън от община Шелби. - Но трябва да продавам тази стока и да печеля пари.\"\n\r\nДалеч оттук - в Анкъридж, щата Аляска, Даръл Шлаф казва, че Четвърти юли трябва да е ден, в който дълбоко разделената страна да загърби политическите страсти. \"В този ден няма политика - казва той по време на пауза от ангажимента си да подготви празненствата в града. - Тук става дума за основаването на нашата страна и за нашата свобода.\"\n\r\nАнджела Лим е родена и израснала в най-големия град на Аляска, но е от мексикански произход. Разказва, че непознати са идвали в нейния супермаркет и са й казвали да се върне в страната си. Това я кара да съжалява тези хора, отбелязва тя, разхождайки 10-годишните си близнаци на брега на Гъшето езеро в Анкъридж. Тя е щастлива, че е американка и смята да отбележи Деня на независимостта подобаващо. \"Празнувам го. Искам децата ми да се гордеят със страната си и да се отнасят еднакво към всички\", казва тя.\n\r\nВетеранът от войната във Виетнам, полковник от резерва на ВВС Томас Моу, в Ланкастър, Охайо, казва, че празникът трябва да бъде ден, в който да отбелязваме онова, което прави Америка различна и велика. \"Във времена, когато изглежда, че сме се хванали за гушите по-яко от всеки друг път, мисля, че трябва да направим крачка назад - казва 74-годишният бивш военен, прекарал над 5 години като военнопленник, а по-късно работил като директор на департамента за ветерани в Охайо. - Можеше да бъдем като Венецуела, Русия или Китай, където всеки казва или мисли едно и също нещо, а ние не искаме никога да е така.\"\n\r\nВ Портланд, щата Мейн, готвачът Брад Месиър е съгласен с тези настроения, но добавя, че разделенията в страната са твърде големи, за да бъдат игнорирани. \"Това е празник, който на теория би трябвало да ни сближава като страна, но всъщност все още сме разделени на два много изолирани лагера\", казва Месиър, който продава ягоди и други земеделски продукти на сергия на фермерския пазар в центъра на Портланд. \"Това, струва ми се, нагледно илюстрира дълбоките пропасти, които ни разделят. Онова, което ни събира (на този ден) е много повърхностно. Колко наистина може да сближи хората ходенето и зяпането на фойерверки\"?, пита той риторично.\n\r\nВ Ню Йорк обаче 32-годишният Иван Осория Ерера е изпълнен с благодарност към новата си страна. Баща на две деца, той е дошъл в Бронкс от Мексико, когато е бил само на 7 г. А във вторник бе един от групата от 200 имигранти, които се заклеха като американски граждани в Обществената библиотека на Ню Йорк. Това специално събитие няма да се изтрие от паметта му. \"Имам деца, имам дом. Може да се каже, че нашата мечта се сбъдна\", каза Ерера.\n\r\nКрай сградата на фериботния терминал в Сан Франциско Мери Сондърс също изразява благодарност, гледайки уличните празненства. \"Като имигрант и натурализиран американски гражданин за мен е чест да участвам в тях - казва 53-годишната Сондърс, научен работник, която живее в Брентуд, Калифорния. - Това е ден за празненства, на които можеш да спреш и да се радваш заедно със семейството.\"\r\n/БТА/\r\n ", "date": "2018.07.04", "title": "Америка боледува или преживява най-добрите си времена?"}
{"url": "https://www.dnes.bg/notifikacii/2018/07/04/merkel-uverena-koaliciiata-prodyljava-da-e-stabilna.381302", "text": "Германският канцлер Ангела Меркел омаловажи спора с баварските си съюзници за имиграционната политика. Тя заяви днес в телевизионно интетрвю, че няма опасност за стабилността на коалиционното й правителство, предаде Ройтерс.\r\n\"Не мога да обещая, че няма да има повече спорове за това и по други въпроси, понеже такова нещо е обичайно, когато правителството включва три партии\".\n\n\n\r\nТака в ефира на телевизия А Ер Де Меркел отговори на въпроса дали коалицията й ще изкара пълен четиригодишен мандат.\r\n\"Този път това бе тежък спор по тема, която е и много емоционална. Но твърдо очаквам и ще направя каквото зависи от мен да гарантирам, че ще си свършим управленската работа добре и то не само сега, но и през идните години\", каза тя. ", "date": "2018.07.04", "title": "Меркел уверена: Коалицията продължава да е стабилна!"}
{"url": "https://www.dnes.bg/health/2018/07/04/koi-sa-polzite-ot-cherniia-shokolad.381298", "text": "Да, черният шоколад има съставки, които са полезни за здравето и това позволява консумацията му дори ежедневно. Много важна обаче е мярката, тъй като прекалено голямото количество може да допринесе за приема на допълнителни мазнини, захар и калории и натрупване на излишни запаси в организма.\r\n \r\nТъмният шоколад съдържа прах от какаови зърна, богати на съединения, известни като флаваноли. Във високи нива, какаовите флаваноли са доказали ползата си за понижаване на кръвното налягане и холестерола и евентуално за намаляне риска от диабет. А той съдържа най-голямо количество от тези какаови флаваноли. Млечният шоколад има по-малко, а белият шоколад – няма изобщо.\r\n \r\nНо докато тези хранителни елементи правят черния шоколад здравословен, те му придават и горчив вкус. Производителите могат да преработват шоколада, за да го направят по-приятен на вкус, но това може да премахне някои от полезните съединения на какаото. Специалистите обясняват, че фактори в преработката, като ферментация и печене, които подобряват вкуса и придават на шоколада различен аромат, могат да повлияят на съдържанието на флаваноли.\r\n \r\n\r\n ", "date": "2018.07.04", "title": "Кои са ползите от черния шоколад?"}
{"url": "https://www.dnes.bg/mish-mash/2018/07/04/koi-zodii-ne-spodeliat-chuvstvata-si.381290", "text": "Всеки е заобиколен от хора, които невинаги споделят чувствата и емоциите си с другите. Вие ги питате как са, а те отговарят с „добре“, но ви лъжат. Понякога това премълчаване на истината им създава проблеми в общуването, особено при връзките.\r\nПричините за криенето на истинските чувства са най-различни. Уязвимостта и поддаването на негативните мисли е една от тях. Просто някои от нас са по-чувствителни и затворени в себе си. Но по нищо не им личи и предпочитат да не разкриват болката си, защото ги е страх, че ще ги наранят отново.\r\n \r\nИма четири зодиакални знака, които трудно ще покажат емоциите си на околните.\r\n \r\n\r\n \r\nПредставителите на този знак са супер срамежливи. Те винаги са прекалено критични към себе си и околните, но ще запазят в тайна това, което изпитват.\r\n \r\nДевите са много практични и анализират нещата. Понякога размишляват твърде дълго над проблемите и им се иска да споделят с някого, но трудно се решават.\r\n \r\n\r\n \r\nТе мразят да се конфронтират с хората и дори и нещо да не им харесва, няма да го споделят с дразнителите си. Те избягват всякакви спорове. Могат да се самосъжаляват с дни, но рядко ще признаят, че имат проблем, защото това ще окаже отражение върху егото им.\r\n \r\n", "date": "2018.07.04", "title": "Кои зодии не споделят чувствата си? "}
{"url": "https://www.dnes.bg/eu/2018/07/04/tia-prevyrna-v-svoia-sydba-tova-da-byde-kancler-na-germaniia.381269", "text": "Сделката за спасяване на репутацията, която Ангела Меркел сключи с консервативните си баварски съюзници, показва, че канцлерът, макар и отслабена, е крайно необходима на партията си.\r\nМеркел не е премахнала напрежението, което съществува в коалицията. Но поради липсата на вдъхващи доверие претенденти за лидерския пост на Християндемократическия съюз (ХДС) и страха на много германци от крайната десница тя остава на власт и вероятно така ще е до следващите избори през 2021 г.\n\r\nОт почти 13 години тя е начело на най-голямата икономика в Европа и много експерти очакваха, че 63-годишният канцлер няма да изкара целия си мандат, особено като се има предвид клаузата в коалиционната сделка, позволяваща на партиите да направят преглед на напредъка след две години, пише Ройтерс.\r\n                    \r\n                    \r\n\"И канцлерът, и (лидерът на баварските й съюзници Хорст) Зеехофер са ощетени. Това е споразумение, което не може да бъде приложено, но позволява и на двамата да спасят репутацията си\", каза преподавателят по политика в Кьолнския университет Томас Йегер.\n\n\n\n\r\nТой обаче добави: \"Тя превърна в своя съдба това да бъде канцлер на Германия. И няма намерение да отстъпва.\"\n\r\nМеркел тъкмо се беше върнала от Брюксел, където помогна да се постигне споразумение на Европейския съюз за контрол на миграцията, и в понеделник трябваше отново да прилага своите умения по същия въпрос, за да спаси разклатената си коалиция, която беше пред разпадане.\n\r\nСделката, договорена с Християнсоциалния съюз (ХСС), предвижда създаването на транзитни центрове на границата с Австрия, за да се намали бремето от приемането на над 1,6 милион мигранти от 2014 г. в резултат на възприетата от Меркел бежанска политика на отворените врати.\n\r\nКомпромисът, който зависи и от одобрението на нейните коалиционни партньори от Германската социалдемократическа партия (ГСДП), и от Австрия, беше посрещнат с унищожителни критики в германските медии. \"Отровно решение\" беше заглавието на редакционна статия в най-продавания ежедневник \"Билд\".\n\r\nХСС беше заплашил с по-строг граничен контрол - нещо, което Меркел отхвърли, настоявайки за европейско решение.\n\r\n\n\r\nКомпромисът не решава един от най-големите проблеми за Меркел: дълбокия разрив с ХСС преди провинциалните избори през октомври, на които той е изправен пред сериозно предизвикателство от крайнодясната \"Алтернатива за Германия\" (АзГ).\n\r\nТя по-специално все още трябва да работи с лидера на ХСС и вътрешен министър на Германия Хорст Зеехофер, с когото няколко пъти влиза в конфронтация заради различни аспекти на миграционната политика.\n\r\nПоследните две седмици показаха колко отровни са техните отношения. Непокорният Зеехофер заяви пред ежедневника \"Зюддойче цайтунг\": Няма да се оставя да бъда уволнен от канцлер, който е канцлер единствено благодарение на мен.\"\n\r\nКоалицията на Меркел би загубила парламентарното си мнозинство без ХСС.\n\r\nГлавният икономист в \"Комерцбанк\" Йорг Кремер каза, че доверието до голяма степен е унищожено. \"Това е трудна основа за останалата част от законодателната власт и представлява най-малкото скрита заплаха за стабилността на правителството\", каза той.\n\r\nДвамата дори не демонстрираха единство след пробива: след петчасови преговори Зеехофер, който изглеждаше облекчен, и Меркел, която имаше вид все едно нищо особено не се е случило, направиха изявления пред репортерите поотделно след сключването на сделката.\n\r\nЕксперти очакват още спорове в идните седмици и месеци, например за плановете за реформа в еврозоната, срещу които ХСС възразява.\n\r\nРазпрата с ХСС обаче изглежда засилва подкрепата за Меркел в редиците на ХДС, въпреки че много членове предпочитат политиките на Зеехофер.\n\r\n\"Няма да позволим нашият канцлер да бъде отстрелян от малката сестринска партия\", заяви пред Ройтерс висш депутат от ХДС.\n\r\nДокато още има подкрепата на ХСС, Меркел е в безопасност. Една от причините е, че няма ясен претендент за нейния пост, след като през годините тя елиминира няколко възможни съперника.\n\r\nПротежето й Анегрет Крам-Каренбауер, която е генерален секретар на ХДС, може в крайна сметка да поеме ръководството, но анализатори казват, че тя е твърде невзрачна, за да бъде подкрепена от ХДС, а нейният най-голям критик в партията Йенс Шпан не е достатъчно популярен сред избирателите.\n\r\n\"ХДС обикновено не се отървава от своите лидери, освен ако не усети, че \"Титаник\" потъва\", каза Йегер.\n\r\nПозицията на Меркел също така е подсилена от социологическите проучвания, някои от които показват, че избирателите подкрепят европейския й подход. Анкета на \"Форза\" в понеделник показа, че 67 процента от германците смятат позицията на Зеехофер за безотговорна.\n\r\nТревогата на мнозина избиратели и основните политически партии от нарастващата сила на АзГ също укрепва положението й.\n\r\nВъв вторник АзГ се опита да се възползва от недоволството от сделката за миграцията.\n\r\n\"Само защото са толкова уплашени от нас, консерваторите не виждат друг вариант, освен да приложат нашите искания\", казаха парламентарните лидери на АзГ Алис Вайдел и Александер Гауланд.\n\r\nСоциологът от ИНСА Херман Бинкерт каза, че големите печеливши от евентуални нови избори ще са АзГ и Зелените. Най-скорошното проучване на института показа, че подкрепата за АзГ се е увеличила с половин пункт до 16,5 процента - от почти 13 процента през септември.\n\r\nГСДП, която се мъчи да се възстанови след най-лошия си изборен резултат от 1933 г., е твърде слаба, за да изостави Меркел и да отиде на нови избори. Заради всичко това много коментатори мислят, че Меркел може да изкара мандата си докрай.\n\r\nМеркел в нито един момент не изглеждаше притеснена през последните две напрегнати седмици, а хора, които работят с нея, казват, че е била съсредоточена и спокойна при преговорите и не е губила чувството си за хумор.\r\n \r\n/БТА/", "date": "2018.07.04", "title": "Тя превърна в своя съдба това да бъде канцлер на Германия!"}
{"url": "https://www.dnes.bg/stranata/2018/07/04/shte-te-nareja-iznasilia-i-alo-izmamnik-izmykna-vsichko.381250", "text": "Възрастна жена от село Джулюница даде всичките си спестявания на измамници, заплашвали живота ѝ.\r\n \r\n72-годишната Пенка Манева е пенсиониран счетоводител. Всичко започва преди седмица, когато домашният ѝ телефон звъни, а непознат се представя за началник на полицията в Стражица и й обяснява, че в най-скоро време ще бъде заплашена. \r\n \r\n\"Ако някой ви заплашва, се обадете на номер 6144. И аз повярвах, като един нормален човек, че са от полицията. Откъде ще ми знаят името и фамилията?”, разказва потърпевшата пред Нова телевизия. \r\n  \r\nСхемата, в която попада възрастната жена, е последната и най-прилагана – съдействие за разкриване на телефонна измама. След мнимия полицай на жертвата звъни друг непознат, който я заплашва и обижда: \"Ще дойда, ще те нарежа, ще те изнасиля\". Поискали й 60 000 лв.\n\r\nСледващото обаждане е отново от мнимия полицай, който убеждава жената да сложи парите си за примамка.\r\n \r\n\"Спокойно, госпожа! Ангажирали сме цялата полиция в Стражица. Изпратили сме цивилни момчета – 10-15 в Джулюница. Улицата ви се наблюдава. Колко пари имате?\", попитал \"униформеният\". \"Имам 10-тина - 12 хиляди, стари хора сме, ниви щяхме да купуваме\", обяснила Пенка Манева.\r\n                    \r\n                    \r\nИзмамникът я убедил да остави парите на определено място, а полицаи щели да заловят мошениците в момента на вземането им.\r\n \r\nЖената оставя в сеното всичките спестявания на семейството – 13 хиляди лева и 500 паунда. Малко по-късно комуникацията с нея е прекратена и тя разбира, че е измамена.\r\nНяколко дни по-късно криминалисти от Горна Оряховица тръгват по следите на мулето, пренесло парите, както и на мошеника, ръководил измамата.\r\nЧрез мулето, полицията стига и до \"мозъка\" на измамата, който също е заловен – съденият за телефонни измами Димитър по прякор Мея от Павликени. Следствен експеримент с мулето – Николай, разкрива схемата на измамата, в която е участвала и жена.\r\n \r\nЗадържаните са върнали парите, направили са самопризнания и остават в ареста.", "date": "2018.07.04", "title": "\"Ще те нарежа, изнасиля\"! И ало измамник измъкна всичко... "}
{"url": "https://www.dnes.bg/eu/2018/07/04/djambazki-predlojeniiata-za-paketa-mobilnost-sa-licemerni.381271", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПромените в спорния пакет \"Мобилност\" са лицемерни и скандални. Това каза евродепутатът Ангел Джамбазки, цитиран .\r\nЕвропейският парламент ще гласува гласува промените, ебатът вчера продължи над три часа и отприщи вълна от коментари. \n\r\n\"Трябва да се гласува против тези поправки, защото те разделят Европейския съюз\", заяви още Джамбазки. \n\r\nЧаст от изразените мнения са, че ЕС рискува да тръгне по \"път на ограничаване на частните инициативи\". Междувременно евродепутатите се вълнуваха повече от визията за бъдещето на ЕС, както и от влезлия в сила нов закон, който цели намаляването на пенсионната възраст на депутатите.\r\r\n                    \r\n                    Припомняме, че пакетът \"Мобилност\" стана и повод за масови протести в страната. До днешното гласуване се стигна, след като бе провален опит за внасяне на поправки в предложенията на ниво транспортна комисия и сега процедурата тръгва наново. \n\r\nПоправките засягат сроковете за работа извън страната, местата за почивки и каботажа в други страни. Предложените текстове касаят гаранции за връщане у дома на шофьорите на 2-3 седмици и ограничен срок на каботажа. \n\r\n\"Искате да се спи в хотели – хотели няма. Искате охраняеми паркинги, няма охраняеми паркинги и застраховките не важат. Искате шофьорите да се прибират на 2-3 седмици. Откъде накъде ще казвате на някого къде да бъде след три седмици?\", попита Джамбазки.\r\nЕвродепутатът Андрей Новаков отказа да даде гласа си \"за създаване на нова Желязна завеса\".\n\r\n\r\n ", "date": "2018.07.04", "title": "Джамбазки: Предложенията за пакета \"Мобилност\" са лицемерни"}
{"url": "https://www.dnes.bg/sport/2018/07/04/chetiri-shampionski-titli-specheliha-karatistite-ot-bkkf-vyv-varna.381260", "text": "Общо 11 отличия и 4 шампионски титли за България спечелиха състезателите на Българската карате киокушин федерация на тазгодишното първенство за кадети Varna Cup 2018. То се проведе на 3 юли в рамките на 12-ото издание на тренировъчния лагер по карате киокушин на БККФ и KWU в Камчия.\n\r\nВ първенството участваха 139 състезатели от 18 до 21 години, които се борха за медали в 12 категории.\r\nШампионските титли извоюваха Виктория Наскова (кат. -50 кг), Ия Костова (-55кг), Доника Желязкова (-65 кг) и Кристиян Станков (-75 кг), който освен злато, спечели и специалната награда \"Боен дух\".\n\r\nБългарският тим грабна още три сребърни медала и пет брознови. Сребро спечелиха Любомира Николова (-65 кг), Стилиян Петков (-65 кг) и Стоян Илчев (-70 кг), а бронзовите отличия отидоха при Валерия Лозанова (-55 кг), Мариела Любенова (-65 кг), Никола Кючуков (-75 кг), Лъчезар Палачоров (-80 кг), Вилин Леков (-80 кг).\r\n                    \r\n                    \r\nПървенството за кадети Varna Cup 2018 е само едно от специалните събития в рамките на лагера на БККФ и KWU в Камчия. За втора поредна година лагерът ще предложи и зрелищни битки по време на професионалия турнир Grand Prix 2018.\r\nТе започват днес, на 4 юли, в 14 часа. Един срещу друг на татамито ще се изправят професионални състезатели по карате киокушин от България и Русия. В категория до 60 кг сили ще премерят Дилян Николов и Серго Арменян, а до 80 кг Георги Дойчев и Виктор Беляев.", "date": "2018.07.04", "title": "Четири шампионски титли спечелиха каратистите от БККФ във Варна"}
{"url": "https://www.dnes.bg/stranata/2018/07/04/dete-se-udavi-v-tundja-bashta-mu-za-cigari.381259", "text": "Тригодишно момче се удавило в река Тунджа вчера следобед край курортното градче Павел баня.\r\nДетето било оставено само край фургона, дакота баща му си купувал цигари от близката бензиностанция на подбалканския път.\r\nИнцидентът станал следобяд, а наоколо нямало други хора. Момченцето паднало от стръмния бряг, пише \"\".\r\nДетето е било извадено от притекли се работници от бензиностанцията. На мястото веднага била повикана линейка. Когато екипът пристигнал на място, лекарите просто констатирали смъртта на момченцето.\r\nДетето е син на козар. Тепърва ще се изяснява защо е било с баща си, а не в семейното жилище. \r\n ", "date": "2018.07.04", "title": "Дете се удави в Тунджа. Баща му - за цигари"}
{"url": "https://www.dnes.bg/index/2018/07/04/drama-samoubi-se-pyrvorodniiat-sin-na-tina-tyrnyr.381258", "text": "  \r\n \r\nГолемият син на певицата Тина Търнър се е самоубил в дома си в Калифорния, съобщи списание Variety.\n\r\nПристигналите на мястото на инцидента полицаи открили трупа на 59-годишния Крейг Търнър и оръжие до него. \r\n\"В момента упълномощените органи са на мястото на инцидента, провежда се разследване\", съобщиха от службата за съдебномедицинска експертиза. \n\r\nПредставители на певицата засега не са направили изявление. \n\r\nКрейг Търнър е роден през 1958 г., когато Тина Търнър е на 18 години. Той е син на Тина Търнър и саксофониста Реймънд Хил от групата Kings of Rhythm. Работел е като агент на недвижими имоти в долината Сан Фернандо. Тина Търнър има още един син – Рони, роден през 1960 г.", "date": "2018.07.04", "title": "Драма: Самоуби се първородният син на Тина Търнър"}
{"url": "https://www.dnes.bg/obshtestvo/2018/07/04/osinovitelite-na-dete-do-5-g-veche-s-otpusk-ot-1-g.381256", "text": "Регламентира се ползването на 365 дни отпуск при осиновяване на дете до 5 години.\nТова става с промени в Наредбата за работното време, почивките и отпуските, приети от правителството.\r\nНовият вид отпуск беше въведен с изменения в Кодекса на труда, които влязоха в сила на 1.07.2018 г.\r\nС промените в наредбата се уреждат редът и условията на ползването му, както и на допълнителния отпуск при отглеждане на дете до 2-годишна възраст, ако след изтичане на отпуска в размер на 365 дни, детето не е навършило 2 г.\r\n ", "date": "2018.07.04", "title": "Осиновителите на дете до 5 г. вече с отпуск от 1 г."}
{"url": "https://www.dnes.bg/stranata/2018/07/04/porazeni-ot-mylnii-dve-kyshti-izbuhnaha-v-plamyci.381257", "text": "Две къщи са избухнали в пламъци, след като са били поразени от мълнии. Гръмотевична буря, придружена с проливен дъжд и силен вятър, е вилняла в Монтанско.\r\nПриродната стихия предизвикала пожар в град Бойчиновци и в село Долна Рикса, съобщиха от Областната дирекция на МВР в областния град, цитирана от БТА.\n\r\nКъм 3,30 часа е получен сигнал за пожар в къща в Бойчиновци тази нощ. Въпреки намесата на огнеборците от Монтана, са изгорели 100 квадратни метра покривна конструкция, бяла и черна техника, мебели, строителни материали, земеделски инвентар и земеделска продукция, както и още домашно имущество. Спасени са две съседни сгради, върху които имало опасност да се прехвърли огъня.\r\n                    \r\n                    \r\nПожар в 2,43 часа е имало и в къща в село Долна Рикса, където огънят унищожил 110 квадратни метра покривна конструкция, 5 броя бяла и черна техника, мебели и домашно имущество. Пожарникарите потушили огъня и предотвратили прехвърлянето му на две съседни къщи.\n\r\nПродължава оценката на нанесените щети от мълниите, паднали върху двете къщи, обявиха от полицейската дирекция в Монтана.\r\n ", "date": "2018.07.04", "title": "Поразени от мълнии: Две къщи избухнаха в пламъци"}
{"url": "https://www.dnes.bg/stranata/2018/07/04/jena-se-zabi-s-kolata-si-v-tir-zagina-na-miasto.381263", "text": "Жена загина при катастрофа в участъка между \"Скобелева майка\" и разклона за село  Скутаре.\r\nПътното произшествие затвори източнообходния път на Пловдив, съобщиха от пресцентъра на ОД на МВР.\r\nСигналът за инцидента е подаден около 11,40 часа.\r\nПо първоначални данни лек автомобил \"Фолксваген\", шофиран от загиналата, е навлязъл в  насрещната лента за движение и се ударил в товарен автомобил.\r\nПолицейски екипи насочват автомобилите  по обходен маршрут.", "date": "2018.07.04", "title": "Жена се заби с колата си в ТИР, загина на място"}
{"url": "https://www.dnes.bg/obshtestvo/2018/07/04/ol-inkluziv-po-bylgarski-neiziadenoto-dnes-kiufte-karnache-utre.381248", "text": "\"Страхотна почивка - ол инклузив е!\" - хвалят се туристи. Да ама не, защото лъсна истината за богатото меню.\n\r\nОказва се, че за разнообразието в чиниите има чалъм - кюфтета в ол инклузив комплексите по морето минават през мелачка, а на следващия ден се сервират като карначета на скара например. Това пише \"Телеграф\", цитирайки източници, буквално от кухнята.\n\r\nСпоред тях недоядената чорба, или грах яхния и някакво друго вариво се пасират и се превръщат в крем супа.\r\nПричината е, че практиката в ол инклузив ресторантите е да не се изхвърлят никакви продукти, особено пък вече минали през огъня. \"Изобретателността\" на готвачи и управители пък бие рекорди всеки сезон.\r\n                    \r\n                    \r\nУловките за почиващите не спират само с ол инклузива. \"Всичко включено\", но без 20 лв. за паркинг - гласят оферти.\r\nПовечето хотели на морето разполагат със СПА центрове, парни бани и джакузита, но ако туристите искат да ги ползват, трябва да си плащат отделно от сумата, която вече са дали. \n\r\nПо същия начин е решен и въпросът с паркирането - за автомобил се плаща от 15 до 20 лева на вечер. Иначе екстрите за почиващите са много, но ако си носят допълнително още пари.\r\n ", "date": "2018.07.04", "title": "Ол инклузив по български: Неизяденото днес кюфте - карначе утре!"}
{"url": "https://www.dnes.bg/obshtestvo/2018/07/04/rabota-ima-kadri-niama-firmite-ni-izpraveni-pred-seriozna-kriza.381243", "text": "Работодателите в България са изправени пред най-големия недостиг на кадри от 2011 г. насам според проучването на ManpowerGroup \"Недостиг на таланти 2018\", което включва над 600 компании.\n\r\nВъв времена, в които има повече работни места, отколкото квалифицирани служители, 68% от фирмите в страната изпитват трудности да запълнят свободните си позиции. Добре подготвените работници, инженери и шофьори остават най-трудните за намиране кадри, показва изследването.\n\r\nВъпреки че нивото на безработицата продължава да е ниско, 38% от работодателите посочват липсата на кандидати като основна причина за недостига на таланти в страната, следвана от липсата на търсени твърди умения (24%) и опит (11%).\r\r\n                    \r\n                    Освен това 11 на сто от компаниите не могат да запълнят свободните си позиции заради очакванията на кандидатите за по-високо заплащане от предлаганото и липсата на меки умения - комуникационни, работа в екип и решаване на проблеми (9%).\n\r\n\"Продължаваме да бъдем свидетели на растящото търсене на квалифицирани служители във всички икономически отрасли в България – от транспортния и инженерния до производствения и здравния\", казва Александър Хангимана, управляващ директор на ManpowerGroup Балкани, цитиран в прессъобщение.\n\r\n\"Работодателите не могат да намерят хората с точния микс от технически и меки умения и въпросът вече не опира само до откриването на таланти – ние трябва да ги създадем. Организациите трябва да положат много повече усилия, за да обучат и преквалифицират служителите за новия работен свят и да създадат работна сила с умения, от които се нуждаят както компаниите, така и хората, за да са успешни в дългосрочен план\". \n\r\nЗа своята анкета ManpowerGroup е попитала 39 195 работодатели от 43 държави какви трудности изпитват при попълване на свободни позиции, какви умения не могат да намерят и какво правят, за да разрешат проблема с недостига на таланти.\r\n", "date": "2018.07.04", "title": "Работа има, кадри няма! Фирмите ни изправени пред сериозна криза"}
{"url": "https://www.dnes.bg/stranata/2018/07/04/sled-skandal-mele-mejdu-piiani-turisti-v-slynchev-briag.381252", "text": "Скандал между туристи предизвика сбиване в Слънчев бряг. В едната група е имало поляци. \r\nПри инцидента са пострадали две момчета – на 19 и 21 години, които са получили прорезни рани. Най-вероятно някой от другата компания е използвал нож.\r\nПотърпевшите са без опасност за живота. Побойниците са били пияни, съобщи Нова.\r\nВластите работят по установяване самоличността на участниците в сбиването. По случая е образувано досъдебно производство.\r\n ", "date": "2018.07.04", "title": "След скандал: Меле между пияни туристи в Слънчев бряг"}
{"url": "https://www.dnes.bg/notifikacii/2018/07/04/ekshumaciia-otvariat-dnes-groba-na-naim-vzimat-dnk-probi.381254", "text": "Днес ще бъде отворен за ексхумация гробът на легендарния щангист Наим Сюлейманоглу, който почина през ноември миналата година.\r\nЦелта е да бъдат взети проби за ДНК анализ за доказване бащинството на първородната дъщеря на покойния щангист Секаи Мори, която живее в Япония, съобщава БТА.\r\nСекаи, която е първата от четирите дъщери на покойния щангист, заведе дело за доказване на бащинство.\n\r\nТова стана, след като близки на Наим Сюлейманоглу огласиха, че преди да почине, той е поискал да намерят Секаи Мори и тя да получи полагащата й се част от наследството като негова дъщеря.\r\nБлизки на Наим чрез турското посолство в Токио откриха Секаи Мори в Япония. По техни данни японската дъщеря е завела дело за доказване на бащинството. В рамките на делото днес предстои да бъде отворен гробът за ексхумацията.\rСутринта полицейски кордон огради гроба на щангиста и не допускаше никого освен лицата, които имат разрешение от турския съд.\r\nНеотдавна две от дъщерите на Наим - Есин и Сезин, в интервю пред турска медия бяха заявили, че са силно обезпокоени от ексхумацията, както и че няма да присъстват.", "date": "2018.07.04", "title": "Ексхумация: Отварят днес  гроба на Наим, взимат ДНК проби"}
{"url": "https://www.dnes.bg/stranata/2018/07/04/evrobabite-s-pesen-pred-ms-da-opraviat-dupkite-na-pytia.381262", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Евробабите\" от родопското село Забърдо излязоха на музикален протест пред Министерския съвет с искане за ремонт на пътя до Чудните мостове.\n\n\r\n\"Всеки ден ще идваме, ако не ни послушат - шосетата за \"Чудните мостовете\" на Забърдо имат големи дупки, искаме пътищата да се направят, за да идват хората\", закани се протестираща \"евробаба\"  пред \n\r\nКметът на смолянското село Забърдо обясни, че това е една от най-посещаваните туристически дестинации в Смолянска област и че кметството е кандидатствало за европейско село с най-много атракции.\r\n                    \r\n                    \r\n\"Искаме да покажем, че на селата е нужна самостоятелност, държавата дава пари, общините не дават. Имахме проект за 3 млн. и 800 хил. лв., който община Чепеларе ни отказа\", каза той в \"България сутрин\".\n\r\nДруга \"евробаба\" се оплака, че още в началото на разклона за \"Чудните мостове\" туристите се връщали заради разрушените пътища.\n\r\n\"Това е феномен - световна дестинация. Срамуваме се от чужденците, като ни видят пътищата. Протестът ни е мирен - молим за средства поне за частичен ремонт\", каза тя, секунди преди групата да подеме следващата си песен.\r\n ", "date": "2018.07.04", "title": "\"Евробабите\" с песен пред МС: Да оправят дупките на пътя!"}
{"url": "https://www.dnes.bg/obshtestvo/2018/07/04/prevozvachi-iskame-ottegleniia-zakon-za-avtomobilnata-kamara.381264", "text": "\nНов протест на превозвачите се организира в София и други 10 града в цялата страна. Този път той не е \"против\", а в подкрепа на проектозакона за създаване на Българска автомобилна камара, която ще контролира бранша.\n\n\nДемонстрациите са организирани от хората, които са направили предложението и написали проектозакона за създаването на Българска автомобилна камара, информира Bulgaria ON AIR.  \r\nСпоред тях със създаването на организацията ще се внесе ред в сектора, а нарушенията ще намалеят драстично.\r\nПротивниците на създаването на камарата обаче твърдят, че по този начин ще бъдат иззети функциите на транспортното министерство и Изпълнителната агенция \"Автомобилна администрация\". Освен това те имат опасения, че има възможност да се отнемат лицензи на фирми, които са неудобни на големите в бранша.", "date": "2018.07.04", "title": "Превозвачи: Искаме оттегления закон за автомобилната камара!"}
{"url": "https://www.dnes.bg/health/2018/07/04/5-promeni-v-hraneneto-predi-da-zabremeneete.381159", "text": "Подготвяте ли се за бебе? Има някои неща, които трябва да знаете за храненето и женския организъм преди зачеването и по време на бременността.\r\nХраната е основното ни гориво. Тя ни дава не само енергия, но и важни хранителни вещества, с помощта на които бебето се развива правилно в майчиното тяло.\r\nЗа да се радвате на една здравословна бременност, е необходимо предварително да подготвите тялото си с подходящата диета.\r\nКакво трябва да промените?\r\n\r\nРазбира се, винаги можете да приемате фолиева киселина под формата на хранителна добавка, но защо това да не се случи чрез храната? Изследванията показват, че колкото по-богата на фолати е храната ви, толкова по-малък е шансът за вродени дефекти у плода.\r\r\n                    \r\n                    Добри източници на фолиева киселина в природата са зърнените продукти, зелените листни зеленчуци, варивата, аспержите, авокадото, яйцата, фъстъците, спанакът.\r\n\r\nВ това число спадат не само приготвените в закусвалните навън сандвичи, но и поничките, вафлите, пиците, всичко, що е от автомат, пържените картофи, тортите, бонбоните. Всички онези любими лакомства, които досега сте си позволявали, трябва да останат в историята.\r\n", "date": "2018.07.04", "title": "5 промени в храненето, преди да забременеете"}
{"url": "https://www.dnes.bg/stranata/2018/07/04/otkriha-tialoto-na-61-godishen-myj-vyv-vodite-na-dunav.381265", "text": "Тялото на 61-годишен мъж е открито във водите на река Дунав край бивша помпена станция в землището на село Арчар, съобщиха от полицията във Видин. \r\nСигналът за забелязаното тяло във водите на река Дунав при километър 764 е подаден на 3 юли.\r\nОперативна група извършила оглед на място, разследващите не са констатирали следи от насилствена смърт. Установена била самоличността на мъжа – 61-годишен жител на Видин. \r\nТрупът е транспортиран за аутопсия във видинската болница. \r\nПо случая е образувано досъдебно производство.", "date": "2018.07.04", "title": "Откриха тялото на 61-годишен мъж във водите на Дунав"}
{"url": "https://www.dnes.bg/dnes-te-kazaha/2018/07/04/04-07-2018.381278", "text": "В момента, в който пуснахме класирането, започнахме да правим анализ и видяхме, че има грешка. Това стана още преди да бъдем сезирани от родители. Не мисля, че грешката по някакъв начин вреди на имиджа на образователната система. Председателят на Комисията по външно оценяване Камен Радев пред Bulgaria ON AIR", "date": "2018.07.04", "title": "04.07.2018"}
{"url": "https://www.dnes.bg/stranata/2018/07/04/pred-vratite-na-vlastta-protest-na-malkite-tyrgovci-na-goriva.381268", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДокато правителството заседава, тъгровците на горива изразиха своето несъгласие с нов законопроект, който засяга работата им. Законът за административното регулиране на икономическите дейности, свързани с нефт и нефтени продукти, предвижда търговците на горива да заявяват големи суми под формата на банкови гаранции, както и да имат определен капитал, за да продължат да работят.\r\nПо думите на протестиращите това било лобистки закон, който ще превърне няколко фирми в монополисти на пазара, а стотиците дребни търговци ще бъдат изхвърлени. Освен това протестиращите алармират, че законопроектът ще доведе до повишаване цените за потребителите, съобщи .\r\r\n                    \r\n                    Недоволните обявиха, че има протестиращи и на магистралата край Свиленград, където са се образували задръствания.\r\nВицепремиерът Валери Симеонов се срещна с протестиращите и обяви пред тях, че народните представители на НФСБ ще внесат поправките в законопроекта, които да се гледат при второто четене в парламента, за да бъдат защитени и малките търговци\n\r\n ", "date": "2018.07.04", "title": "Пред вратите на властта – протест на малките търговци на горива"}
{"url": "https://www.dnes.bg/usa/2018/07/04/sasht-kym-nato-ne-moje-da-sme-prasence-kasichka.381219", "text": "Президентът Доналд Тръмп ще каже на останалите страни от НАТО на срещата им на върха следващата седмица, че САЩ не могат да са прасенцето-касичка на света, заяви говорителят на Белия дом Хоган Гидли, цитиран от Ройтерс.\r\n\"Президентът ще пристъпи към тези разговори с нагласата да защитава американския народ, да стои редом до нашите партньори и съюзници, обаче както е казвал много пъти досега, Америка често е възприемана като прасенцето-касичка на света и това трябва да престане\", заяви Гидли.\r\nТръмп оказва натиск на някои партньори в НАТО да увеличат съществено военните си разходи, отбелязва Ройтерс, цитирана от БТА.\r\n ", "date": "2018.07.04", "title": "САЩ към НАТО: Не може да сме прасенце - касичка!"}
{"url": "https://www.dnes.bg/cars/2018/07/04/kolite-na-pytna-pomosht-snabdeni-s-gps-i.381217", "text": "Колите на пътна помощ ще бъдат снабдени с GPS, за да може всеки закъсал да види къде е най-близката, съобщава \"Монитор\".\r\nКонтролът върху пътната помощ ще се прилага от Изпълнителната агенция \"Автомобилна администрация\" (бившата ДАИ). \r\nДо момента към репатраците няма никакви други изисквания освен задължителна регистрация, която се води от Агенция \"Пътна инфраструктура\" (АПИ). \r\nТова са част от промените в Закона за автомобилните превози, обсъждани от няколко министерства.\r\n ", "date": "2018.07.04", "title": "Колите на Пътна помощ снабдени с GPS-и"}
{"url": "https://www.dnes.bg/business/2018/07/04/po-sigurno-elektrozahranvane-ot-chez-razpredelenie-za-12-stolichni-kvartala.381065", "text": "Томаш Пецка, Член на УС и Главен директор „Управление на активите“ в ЧЕЗ Разпределение България: 12 столични квартала ще бъдат с по-сигурно електрозахранване. \n\r\n\n\r\nЧЕЗ Разпределение България стартира подмяната на пореден ключов кабел 110 kV „Драгалевци“, част от стратегическата инфраструктура на столицата. Мога да кажа, че подменяме мрежата 110 kVс бързи темпове. Стана практика всяка година да подменяме по един такъв ключов кабел. Технически е невъзможно това да става по-често, защото при изключването на кабела по време на подмяната му, останалата мрежа трябва да има капацитет да поеме товарите му. Правилното организиране на всичко това е от съществено значение, но ние имаме много добри специалисти, натрупахме много опит и се справяме успешно. Трябва да се знае, че това е един наистина много сложен за изпълнение проект. Тази година трасето преминава през силно урбанизирана градска част, което неизменно води до затруднения за нас и до временни неудобства за гражданите, но в края на краищата всяко подобрение е за сметка на временни трудности. А подмяната на кабел „Драгалевци“ ще донесе многократно по-голяма сигурност на електрозахранването за голяма част от София. Той захранва 12 столични квартала: Драгалевци, Симеоново, Бояна, Витоша, Кръстова вада, Манастирски ливади, Дианабад, Лозенец, Стрелбище, Борово, Иван Вазов, Централна градска част. В резултат ще се подобри надеждността на електрозахранването на 120 000 домакинства и стопански клиенти, сред които  държавни институции, болници, производствени и офис сгради, транспорт и др.\r\n                    \r\n                    \r\nПодмяната на кабела стартира в началото на юли и се очаква да приключи в края на август. Ще се подменя стар маслен кабел с нов сух, произведен по нова технология, с много по-сигурна изолация. Ще се извърши и пълна реконструкция на уредбата на подстанция „Витоша“.  Моментът за извършване на ключовия ремонт е внимателно подбран – ще се работи  в период, когато консумацията на електричество е най-ниска. По този начин ще се избегне претоварване по мрежата, която ще доставя електроенергия на клиентите по време на подмяната на кабела. Ремонтът ще протече на няколко етапа, тъй като трасето е разделено на части, за да се ограничат до минимум смущенията за клиентите. По време на първия етап, който ще се проведе до края на август, подстанция „Витоша“ ще бъде захранена едностранно, а по време на втория етап, когато се извършва реконструкцията на уредбата й,  тя ще бъде изключена от разпределителна мрежата 110 kV на гр. София. Захранването на клиентите ще бъде осигурено на средно напрежение от съседни подстанции. Важно е да се знае, че по време на двата етапа категорията на електрозахранване на клиентите на ЧЕЗ Разпределение няма да бъде нарушена.Трасето, по което ще се извършват ремонтните работи преминава през районите Лозенец и Триадица, като част от кабела ще се подменя в проходим колектор, а друга – в непроходим, което налага съответните изкопни дейности в неговия сервитут.  Клиентите на компанията в засегнатите райони ще бъдат своевременно информирани  за евентуални неудобства по време на ремонта и изкопните дейности. Взели сме необходимите мерки нашите подизпълнители да сведат неудобствата за гражданите до минимум.\r\nСъздадена е необходимата организация, за да не се допускат никакви неудобства за тях по време на ремонтните дейности по отношение на електрозахранването и за предприемане на незабавни действия при евентуални форсмажорни обстоятелства и прекъсвания. В случай на непредвидена аварийна ситуация ще мобилизираме и допълнителни аварийни екипи. Създали сме план за реакция при нужда и ще поддържаме непрестанен контакт със Столична община и органите на МВР по време на ремонтните дейности. Не очакваме проблеми, но никога не сме застраховани от намеса на трета страна или непредвидена авария, затова сме подготвени за всеки един сценарий. Искам да подчертая, че неслучайно дефинираме проекта като изключително мащабен. Организацията по неговото изпълнение е сложна, включени са всички звена в дружеството, подхождаме много отговорно и се надяваме, че ще се справим при минимални неудобства за всички. Очакваме скоро да се радваме на едно по-сигурно и качествено електрозахранване за голяма част от столицата на България, да се справим професионално е наша основна цел. \n\r\nВ проекта ще инвестираме 3.6 млн. лв., това е една от най-големите ни инвестиции за 2018 г. Подменяме близо 3 км кабел. Пропуснах да отбележа и, че с реализацията на проекта очакваме и минимизиране на риска от възникване на аварии заради набези върху съоръжението, защото технологията, по която е създаден новият кабел, го прави незначителен за крадците.\n\r\n ", "date": "2018.07.04", "title": "По-сигурно електрозахранване от ЧЕЗ Разпределение за 12 столични квартала "}
{"url": "https://www.dnes.bg/index/2018/07/04/receptata-dnes-kish-s-kashkaval-bekon-i-smetana.381135", "text": ":\r\n200 г брашно\r\n2 щипки сол\r\n125 мл разтопено масло\r\n125 г настърган кашкавал\r\nПълнеж:\r\n125 г настърган кашкавал\r\n1 консерва (400 г) сладка царевица, отцедена\r\n250 г пушен бекон, нарязан\r\n2 стръка копър, ситно нарязан\r\n125 мл готварска сметана\r\n250 мл прясно мляко\r\n3 яйца\r\n \r\n:\r\n \r\nСмесете брашното, солта и маслото в купа. Разбъркайте с пръсти, докато се получат трохи. Добавете кашкавала и разбъркайте, докато започне да се замесва тесто. Омесете го добре, докато продуктите се слеят. \r\n \r\nРазстелете добре тестото във форма за киш като предварително сте я намазнили и набрашнили. Притиснете добре тестото, за да полепне добре по къдравата форма на тавата. Охладете в хладилник за 30 минути. \r\n \r\nЗагрейте съвсем малко мазнина в тиган. Запържете бекона и го подсушете върху кухненска хартия. Поръсете кашкавала върху тестото. Добавете бекона, царевицата и копъра. Покрийте с още кашкавал. Залейте всичко със сметаната, млякото и яйцата, предварително смесени и подправени със сол. Печете киша в предварително загрята на 180 градуса фурна за 35 минути или докато добие златиста коричка. Сервирайте киша охладен.\r\n\r\n", "date": "2018.07.04", "title": "Рецептата Dnes: Киш с кашкавал, бекон и сметана"}
{"url": "https://www.dnes.bg/eu/2018/07/04/bezredici-v-nant-sled-kato-myj-e-zastrelian-ot-policai.381222", "text": "В някои проблемни квартали на западния френски град Нант избухнаха безредици, след като 22-годишен мъж бе застрелян от полицай при проверка на документи, предадоха Франс прес и ТАСС.\n\r\nСпоред началника на полицията на департамента Жан-Кристоф Бертран снощи при проверка на кола, която е извършвала нарушения, шофьорът блъснал полицай, който бил леко ранен в коленете. Тогава друг полицай произвел изстрел и улучил младия мъж, който по-късно починал от раната. \r\nСпоред други полицейски източници мъжът бил ранен в сънната артерия.\n\r\nСпоред регионалния вестник \"Уест Франс\", цитиран от ТАСС, при проверката младият мъж отказал да представи документи и се опитал да избяга. Тогава един полицай стрелял по колата и ранил мъжа, който два часа по-късно починал.\r\n                    \r\n                    \r\nПрокуратурата на Нант заяви, че е започнато разследване при какви обстоятелства полицаят е използвал оръжието си.\n\r\nСмъртта на младия мъж предизвика безредици в три квартала на Нант, при които срещу силите на реда бяха използвани коктейли \"Молотов\" и бяха издигнати барикади. Запалени са коли и контейнери за боклук, а търговски център е частично разрушен при опожаряване. В отговор полицията използва сълзотворен газ, пише БТА.\n\r\nСега положението в трите засегнати от безредиците квартали се е нормализирало. Според полицейски източник не е имало арести. За въдворяване на реда са били мобилизирани близо 200 полицаи.\n\r\n ", "date": "2018.07.04", "title": "Безредици в Нант, след като мъж е застрелян от полицай"}
{"url": "https://www.dnes.bg/akoshtete-vqrvaite/2018/07/04/ima-li-lek-ima-vek-10-hrani-koito-zabaviat-stareeneto.381080", "text": "Всичко, което консумираме, се отразява върху нашата кожа. Всяка жена мечтае да остане за по-дълго млада. За целта трябва да се грижим за нашата кожа както отвън, така и отвътре.\r\nКолкото по-малко преработени и пакетирани храни ядем, толкова по-далеч във времето остават бръчките. Вредните съставки в тези храни ускоряват процесите на стареенето и натрупването на свободни радикали в организма.\r\nЗдравословната диета, необходима на кожата, трябва да включва богато разнообразие от плодове, зеленчуци, риба, ядки, зърнени храни. Всички те подобряват не само външния ни вид и кожата, но и цялостното здраве на организма и имунната система.\r\n\r\r\n                    \r\n                    \r\nСусамовото семе е много богат на важни за здравето на кожата минерали като калций, желязо, магнезий, фосфор, както и много фибри.\r\n\r\nБез значение кои ядки ще изберете, те са важни за кожата, защото всички те са богати на мастни киселини, подхранващи и хидратиращи кожата. Те имат противовъзпалителни свойства, които предпазват кожата от локални възпаления, намаляващи нейната здравина.\r\n\r\nТъмният шоколад е много богат на флавоноиди – мощни антиоксиданти, подхранващи кожата, борещи се със състаряващите свободни радикали. Флавоноидите абсорбират вредните UV-лъчи и предпазват кожата от слънцето. \r\n", "date": "2018.07.04", "title": "Има ли лек, има век! 10 храни, които забавят стареенето"}
{"url": "https://www.dnes.bg/obshtestvo/2018/07/04/100-ot-100-na-izpitite-edinstvenata-koiato-go-napravi-petroslava.381223", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТя учи в любимата ѝ Софийска математическа гимназия и e най-добрата сред всички седмокласници у нас. \r\nПетрослава Братанова е единствената ученичка, която е изкарала 100 точки от 100 възможни и на двата изпита – по български език и математика.\r\nЗад отличния успех стоят много труд и постоянство. Въпреки че заляга над уроците, Петрослава намира време и за спорт. Тренирала е карате и балет, а в момента усилено се занимава със синхронно плуване, разказва .\r\nПонеже Петрослава е много добра в сметките, не разчита на класирането от МОН. Категорична е, че ще продължи своето обучение в математическата гимназия с профил немски език.\r\n ", "date": "2018.07.04", "title": "100 от 100 на изпитите! Единствената, която го направи - Петрослава!"}
{"url": "https://www.dnes.bg/notifikacii/2018/07/04/ubiistvoto-na-docenta-zaradi-vechna-studentka-za-ubieca-do-20-g-zatvor.381224", "text": "В основата на мотивите за убийството на преподавателя от Аграрния университет в Пловдив Стефан Нейков е вечна студентка, която най-после искала да завърши. 32-годишната жена била кандидат-вишистка от 2005 година, уговорила си среща с преподавателя, който, според една от версиите, й обещал да й помогне, но поискал в замяна определени услуги.\r\nНа срещата обаче пристигнал съпругът на студентката, който пребил зверски Нейков с бейзболна бухалка, пише \"Монитор“.  Основната версия на разследващите е убийство от ревност.\r\nАгонизиращият човек бил открит около 22 часа в понеделник от минувачи на бул. \"Христо Ботев\" до Военна болница край колата си \"Фолксваген поло\", но издъхнал малко след като дошла линейката.\rРазследването на окръжната прокуратура в Пловдив е за умишлено убийство. Това съобщи зам.-окръжният прокурор на Пловдив Галин Гавраилов вчера.\n\n\n Днес той обясни пред Нова, че убиецът може да получи до 20 години затвор.\r\n\"Разследваме убийство. Човекът е пребит. Има видими следи от травматични увреждания, но няма такива наранявания, които да изглеждат смъртоносни. След аутопсията ще знаем от какво е починал\", каза Гавраилов. \r\nДен след смъртта на доцента в \"Криминална полиция\" били привикани на разпит мъжът и неговата съпруга. В следобедните часове във вторник извършителят на побоя е бил обвинен от окръжната прокуратура в умишлено убийство, а жена му била разпитвана в качеството й на свидетел. \r\n\"Има множество травматични увреждания по човека. По главата има един удар, по тялото има няколко удара, но каква е конкретната причина за смъртта, ще стане ясно от аутопсията\", каза Гавраилов.\r\nБлизките и колегите на доцента са шокирани от новината за смъртта му и от версията за любовна драма. \r\nСтефан Нейков цял живот е работил в отдел \"Растителни генетични ресурси\" в Института по растителни генетични ресурси в Садово, където е бил специалист по зеленчуковите култури. \r\nБил е ръководител на звеното \"Бюро за научно обслужване и маркетинг\", където се е пенсионирал. \"Един прекрасен човек, който ако имаше как, щеше да помогне на всички. Занимаваше се със зеленчуци – краставици, салати, зеле. Има сортове, които е създал\", казаха неговите бивши колеги от института.\r\nСпоред тях пребитият е имал стабилно семейство. Те не можеха да повярват, че някой би убил 70-годишния им колега заради любовна драма. Със съпругата си Ирена имали две деца, които са вече големи – дъщеря Наталия и син Николай. Синът на убития доцент от няколко години също работи в отдела за растителни генетични ресурси в Института в Садово и преди година – две е защитил дисертация, като вече е главен асистент и доктор на науките. \r\nБаща му доц. Стефан Нейков е създател на сорт средноплодни краставици и на сорт главеста салата тип \"Айсберг\" сорт \"Ира\". Работил е и по създаването на нов сорт алабаш. Въпреки че се е пенсионирал, е бил много активен. Не е спирал да работи и да преподава, казаха бившите му колеги.\r\n ", "date": "2018.07.04", "title": "Убийството на доцента заради вечна студентка! За убиеца - до 20 г. затвор!"}
{"url": "https://www.dnes.bg/politika/2018/07/04/borisov-na-sreshta-s-kolegite-ot-gyrciia-rumyniia-i-syrbiia.381225", "text": "Премиерът Бойко Борисов ще се срещне с колегите си от Гърция, Румъния и Сърбия днес. Той ще замине за ключовата визита след редовното заседание на правителството.\r\nЧетиристранната среща на правителствените ръководители на България, Гърция, Румъния и Сърбия ще се проведе в Солун.\r\nПо време на нея с премиерите Алексис Ципрас и Виорика Дънчила и с президента Александър Вучич, Борисов ще обсъди ускоряването на реализацията на съвместните инфраструктурни проекти в контекста на свързаността на държавите в региона. Тема на срещата ще бъде и задълбочаването на регионалната стабилност, съобщиха от правителстветата пресслужба.\r\nУтре министър-председателят Бойко Борисов ще е в Сараево, където разговаря с председателстващия Съвета на министрите на Босна и Херцеговина Денис Звиздич. По време на визитата си Борисов ще бъде награден с „Златен плакет – Европейска личност на годината“, давана от Агенцията за избор и представяне на ръководители от Босна и Херцеговина, Централна и Югоизточна Европа. \r\r\n                    \r\n                    Призът се дава на премиера Борисов за личното му ангажиране за икономическото сътрудничество в региона.\r\nВ състава на официалната делегация в Гърция и в Босна и Херцеговина ще бъде и министърът на транспорта, информационните технологии и съобщенията Ивайло Московски. \r\n ", "date": "2018.07.04", "title": "Борисов на среща с колегите от Гърция, Румъния и Сърбия"}
{"url": "https://www.dnes.bg/eu/2018/07/04/sasht-se-otdalechavat-ot-es-a-po-blizo-li-e-rusiia.381226", "text": "\"Имам усещането, че Съединените щати се отдалечават от Европа, която е техен верен съюзник от десетилетия\". Това обяви председателят на Европейската комисия Жан-Клод Юнкер пред БНР.\r\nТой коментира и отношенията на Евросъюза с Русия:\r\n\"Колкото до Русия и Путин, ако Русия и Путин или Путин и Русия ни съобщят, че са готови да приложат на практика Минските споразумения, то тогава руско-европейският свят ще се промени. Ако пък не се направят усилия по отношение на Източна Украйна, няма никакъв шанс за вдигане на санкциите. Няма приятелства, има принципи. Крим остава, от гледна точка на международното право, скандал, еретична маневра – неразбираема и непростима от страна на Русия. Но отвъд въпросите, които гравитират около Крим, мисля, че трябва да подновим нормалния диалог с Русия при условие, че Минските споразумения бъдат претворени в дела\", каза Юнкер.\r\r\n                    \r\n                    В интервюто председателят на Европейската комисия определи Българското председателство като \"председателство за пример\".\r\n\"Българското председателство беше изключително успешно, а това беше първото Българско председателство. При мен са минали 4 или 5 председателства, знам какви усилия са необходими на правителството и всички служители, които работят за успеха му. Така че Българското председателство беше за пример\".\r\nНа въпрос за вълната от национализъм, която обхваща Европа, Юнкер отговори:\r\n\"Ако по отношение на убежището 27-те страни членки бяха следвали препоръките и предложенията на Комисията, които направихме през февруари 2015-а, нямаше да сме в сегашната ситуация. Критикува се Европа, а всъщност трябва да се критикуват страните членки\".\r\n ", "date": "2018.07.04", "title": "САЩ се отдалечават от ЕС, а по-близо ли е Русия?"}
{"url": "https://www.dnes.bg/eu/2018/07/04/v-beleznici-arestuvaha-semeistvo-otivalo-za-atentat.381227", "text": "Белгийската полиция арестува мъж и жена, които планирали бомбена атака във Франция. Двамата вече били в колата, заедно с взрива, когато били задържани от специалните части.\r\nАмир и Насимех, белгийски граждани от ирански произход, живеели в един от скъпите квартали в Брюксел - \"Волуве Сен Пиер” и според полицията се били запътили към събиране на Народната муджахединска организация на Иран (МЕК) в парижкото предградие Вилпинт.\r\nПри задържането им в колата е намерен половин килограм експлозив TATP, както и запалителен механизъм.\r\nСпоред полицията, двойката смятала да взриви бомбата на сибирането на МЕК край френската столица през уикенда, където се очаквали около 25 000 души.\r\r\n                    \r\n                    МЕК е военизирана структура, базирана в Албания и основната й цел е свалянето на правителството в Техеран. До 2009 г тя е била в списъка на терористичните организации на ЕС, а централата й е изместена от Франция в Албания през 1986 г. Засега не е ясно дали двойката е била член на МЕК или е поддържала иранското правителство.\r\nБелгийската телевизия VRT съобщава, че ирански дипломат в Германия също е арестуван при операцията. В Белгия са претърсени къщи и в други скъпи брюкселски квартали, както и в Монс и в околностите на Антверпен.\r\nСмята се, че предотвратяването на атентата се дължи на разузнавателна информация, събрана с участието на служби в няколко европейски държави.\r\nБрюксел беше обект на терористични атаки през 2016 г, но те бяха дело на привърженици на джихадистката група \"Ислямска държава”. При тях загинаха 32-ма души, а над 100 бяха ранени.", "date": "2018.07.04", "title": "В белезници: Арестуваха семейство, отивало за атентат"}
{"url": "https://www.dnes.bg/notifikacii/2018/07/04/suh-rejim-v-dyblin-pribirat-markuchite.381228", "text": "Ирландия, страната, известна с подгизналите си от дъжд поляни, въвежда режим на водата. \r\nВласти забраниха поливането на морави и градини в района на Дъблин заради необичайна суша в страната, предаде Асошиейтед прес.\r\nИрландската метеорологична служба заяви, че в някои части на страната има суша. През юни температурите са достигнали 32 градуса по Целзий, което е малко под националния рекорд за Ирландия, съобщи БТА.\r\nОт понеделник в Дъблин е въведена едномесечна забрана за поливане с градински маркучи, а според ирландската служба за водоснабдяване тази мярка може да обхване и други части на страната. \r\nПодобна забрана е въведена и в Северна Ирландия.", "date": "2018.07.04", "title": "Сух режим в Дъблин: Прибират маркучите!"}
{"url": "https://www.dnes.bg/politika/2018/07/04/zlaten-chas-za-jorj-ganchev-veche-e-po-dobre.381231", "text": "Жорж Ганчев е имал късмет, защото е бил откаран в болница в рамките на така наречения \"златен час\".\r\nТова обяви директорът на болница \"Света Екатерина\" проф. Генчо Начев пред БНТ.\r\nВчера политикът бе приет със съмнение за инфаркт. \n\r\n78-годишният Жорж припаднал на паркинга на \"Ал. Батенберг\". Сигнал към \"Спешна помощ\" е подаден в 15:06ч. Още на 7-та минута в 15:14 ч. линейката е била на място. Бързата медицинска намеса фактически се е оказала решаваща за състоянието му.\r\n\"Той е в стабилно състояние, диагностициран, в момента е сравнително спокоен\", каза още проф. Начев.\r\nТой уточни, че пациентът е имал запушен съд, лекарите са успели да го отпушат. Поставен е стенд, състоянието е стабилизирано.", "date": "2018.07.04", "title": "\"Златен час\" за Жорж Ганчев! Вече е по-добре!"}
{"url": "https://www.dnes.bg/notifikacii/2018/07/04/zdravoslovni-sandvichi-ne-e-nevyzmojno.381230", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСмята се, че хлябът е враг на перфектната фигура, а сандвичите пък са основен представител на индустрията за бързо хранене. Възможно ли е да ядем сандвичи и да не дебелеем? Според Яна Данаилова – да!\n\r\nСандвичът има своите здравословни измерения е може да бъде дори полезен за тялото – зависи какви са неговите съставки. \n\r\n\"Повечето сандвичи, които ядем, съдържат нездравословни съставки за нашето тяло. Често има доста агресивна обработка на месото, която застрашава здравето ни. Освен това в повечето хамбургери има тежки майонезени сосове или пържени картофи\", каза в предаването „България сутрин“ по Bulgaria On Air хранителният експерт\r\nМакар и въглехидрат, картофите, например, могат да бъдат много полезни за тялото ни, стига да се приготвят по правилния начин – да не се пържат в стара мазнина и да преминават през минимална термична обработка.\n\r\nЯна Данаилова предлага три рецепти за здравословни, бързи и вкудни сандвичи, които са полезни за нашето тяло, а и няма да се отразят негативно на нашата фигура.\n\r\nХубаво е съставките за сандвича се подготвят от предходната вечер, но пък всичко отнема близо 10 минути, съветва хранителният експерт. Приготвят се два крекера от изцеден морков, семена от чия, ленено и тиквено семе и подправки. \n\r\nЗа сандвичът се приготвя и кюфте от цвекло и подправки. След това идва ред на сосът.\n\r\n\"Сосът се приготвя от авокадо, за да е питателна храната. Слагат се и малко орехи, босилек и малко хранителна мая\", обясни Данаилова.\n\r\nСъставките се пасират и се намазват върху приготвените крекери. Сандвичите са подходящи за всяка възраст, защото съдържат в себе си монго полезни съставки. Отгоре могат да се наредят и други зеленчуци – домат или краставица, например.", "date": "2018.07.04", "title": "Здравословни сандвичи - не е невъзможно"}
{"url": "https://www.dnes.bg/sofia/2018/07/04/ot-kolite-kym-horata-park-pred-centralna-gara-mariia-luiza-pod-zemiata.381232", "text": "Районът около Централната жп гара в София, който от години е западнал, може да се оживи и да бъде по-зелен.\r\n11 проекта предложиха устройствена концепция за зоната около гарата -  между ул. “Опълченска”, бул. “М. Луиза”, Централната автогара,  предгаровия площад, жп ареала и северните територии.\r\nЧаст от столичния булевард “Мария Луиза” да слезе под земята, а пред Централната жп гара да има парк, предвижда проектът на “А и А архитекти”, спечелил конкурса за вторичен градски център на Столичната община и фондация VIZAR, съобщи .\n\r\n\"Районът около Централната гара е западнал и през годините мястото се е превърнало в проблемно. Причините са няколко. От една страна, е намаляването на трафика на гарата и железниците като цяло. Ако през 80-те години е имало 150 000 – 200 000 пътници дневно, сега са 20 000 – 30 000, тоест 5 пъти по-малко. През годините е имало много неуспешни частични проекти – фрагментарна приватизация, недобри инвестиции като ротондата, последният ремонт пък се занимава само със сградата, но не и с пространството пред гарата. Тези частични намеси са неуспешни или без цялостна идея за района\", обяснява арх. Ангел Захариев, съосновател на “А и А архитекти”.\r\n                    \r\n                    \r\nЗоната на север от гарата е била индустриална и липсват връзки с града. Преди години чужд инвеститор купува част от терена, за да прави мол и офиси. Заради кризата обаче проектът не се реализира.\n\r\n“Така територията остана празна, но и недостъпна - жп линиите откъсват зоните на север и на юг от гарата. Освен това атрактивните райони за инвестиции в града са на юг и югоизток. Тези фактори водят до упадъка на района. Затова е нужно първо да се създаде генерален план или визия, които да изследват всички проблеми и да предложат цялостно решение за района”, смята арх. Захариев.\n\r\nВсъщност проектът променя логиката на градското пространство - отнема предимството на колите, което те имат сега, и го връща на хората.\n\r\n“Автомобилите са изнесени на повърхността, а пешеходците са натикани в тъмни, неподдържани и празни подлези. Вкарването на хората под земята се смята за отживелица в съвременното градоустройство, те трябва да са отгоре, защото градът е техен, не на колите. Затова разменяме местата на хората и на автомобилите”, уточнява съоснователят на “А и А архитекти”, който е проектирал и най-високата сграда у нас - 126-метровия “Капитал форт” на бул. “Цариградско шосе”.\n\r\nОсвен парк, пред гарата се предвиждат и мултифункционални площадни пространства с директни връзки до спирките на градския транспорт. Идеята е да се осигури връзка с другите пешеходни пространства - Лъвов мост и оттам до “Витошка”, за да може пеша да се мине целият център и да се стигне до гарата. От запад пък да може пеша да се стигне до градините “Майчин дом” и “Алжир”.\n\r\nСеверните територии се свързват с района около гарата чрез богато озеленен пешеходен мост – нещо като надлез – парк, който минава от източната страна по подобие на “Хай Лайн” в Ню Йорк (парк, построен върху жп линия за товарни превози – б.а.). Транспортната връзка се осигурява с автомобилен тунел като продължение на бул. “Хр. Ботев”.\n\r\n\"За да се оживи зоната, е нужно да се определят подходящи функции, които да превърнат това градско пространство от мъртва в жива зона. Това значи там да има постоянно хора, които да живеят, работят и да се забавляват, а не просто да минават транзитно. Затова предлагаме микс от функции – офиси, жилища и развлечения. Важно е да има и обекти с общоградско значение, които да станат символи – нова концертна зала до гарата, на юг – музей, галерия и факултет на университет. Тоест обекти, които привличат посетители и мястото да стане гореща точка – нова северна дестинация. Когато това се случи, инвестициите ще тръгнат\", казва арх. Захариев.\n\r\nСпоред проекта бившият жп завод се трансформира в център за съвременно изкуство и култура. Така привличайки млади хора и творци, мястото ще стане популярно и атрактивно. Предлага се в зоната до коловозите да има нощни клубове.\r\nЗаведенията няма да пречат, защото районът не е жилищен. Така са оживени стари индустриални зони в Берлин, а това впоследствие ще доведе и инвестиции в офиси, жилища и др.\n\r\nОт “А и А архитекти” предлагат новите сгради там да са с иновативна архитектура - с озеленени фасади и покриви. Покривите ще са публично достъпни и на тях ще има заведения, уелнес центрове и др.", "date": "2018.07.04", "title": "От колите към хората: Парк пред Централна гара, \"Мария Луиза\" - под земята"}
{"url": "https://www.dnes.bg/notifikacii/2018/07/04/po-visok-akciz-i-po-skypi-bezdimni-cigari-koi-shte-specheli-ot-tova.381233", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        По-висок акциз за тютюневите изделия предвиждат промени в Закона за акцизите и данъчните складове.\n\r\nТова ще доведе до съществено поскъпване на нагреваемите цигари у нас само осем месеца след появата на българския пазар на технологията за бездимно пушене.\n\r\nАкцизът на нагреваемите цигари в момента е близо два пъти по-нисък. Според икономисти вдигането на акциза ще доведе до повишение на контрабандата.\n\n\n\r\nПо думи на поддръжниците на повишението, бюджетът губи 20 млн. лева ежегодно от сегашните ниски акцизи.\n\r\nВ студиото на  темата коментираха икономистът Красен Станчев, пулмологът д-р София Ангелова и депутатът от НФСБ Йордан Апостолов.\r\n\"Това са нови устройства, за които науката все още няма данни и не знаем каква е степента на увреждане. Моето становище е, че безвредно пушене няма. Но когато седите до човек, който пуши, вие усещате аромат на изгоряло - в края на цигарата този натъпкан тютюн е изгорял. Когато нещо гори, се отделят токсични вещества. Наблюдавам в моя кабинет, че когато се повиши акцизът и цените на цигарите, хората се отказват\", каза д-р Ангелова в \"България сутрин\".\n\r\nЙордан Апостолов подкрепи специалистката, като показа писмо от СЗО, получено в Министерство на здравеопазването, в което цитира пасаж, потвърждаващ, че всички форми на употреба на тютюн, са вредни. Апостолов каза още, че регионалният офис на СЗО подкрепя всички действия на правителството.\n\r\n\"Бюджетът губи около 2,50 лв. от всяка кутия. Това е многомилиарден бизнес, по данни на СЗО вносителите и производителите на тези продукти правят рекламна кампания, убеждаваща хората, че изделията са безвредни, а това не е така\", предупреди Апостолов и зададе риторичен въпрос към вносителите, които биха могли да запазят цената на нагреваемите цигари за сметка на печалбата си.\n\r\n\"Тази година акцизите са по-високи с 12%. Ние сравняваме два продукта, единия от които е по-вреден от другия. Онова, което е вредно за здравето и морала, би трябвало да се облага с акциз. Винаги е съществувала една и съща практика на облагане. Очевидно е, че този който предоставя на пазара това, което се гори, печели. Бюджетът нищо не губи, защото още нищо не е взел. Когато поискате да си купите такива цигари ще отидете до Сърбия\", изложи аргументите си икономистът Красен Станчев.\n\r\n\"Този законопроект е безсмислен. Този приход в бюджета който искате да получите, няма да стане. 30 млн. правителството ги харчи за 3 часа. Или на 2000 човека заплатите\", продължи Станчев.\n\r\nД-р Ангелова поясни, че в Рамковата конвенция за контрол на тютюна е записано, че 1% от средствата трябва да отива за превенция.\n\r\n\"Ние призовахме пушачите да дойдат на профилактични прегледи, подкрепени от г-жа Фандъкова. Ако 1% от акциза бъде по предназначение, ще бъде по-полезно за пушачите\", посъветва Ангелова.\n\r\nКрасен Станчев бе категоричен, че няма начин да се накара някого да потребява нещо, когато то става по-скъпо. \"Действието е дебелашко - спира се по-здрава практика на пушене в интерес на \"Булгартабак\", завърши той.\r\n ", "date": "2018.07.04", "title": "По-висок акциз и по-скъпи бездимни цигари. Кой ще спечели от това?"}
{"url": "https://www.dnes.bg/football/2018/07/04/gancho-pozna-angliia-pobedi-kolumbiia.381212", "text": "Англия победи Колумбия тази вечер и се изправя на четвъртфинала на Мондиала срещу Швеция, която надигра Швейцария няколко часа преди това. \n\r\nПобедата беше предречена от морското свинче Ганчо, както писа . Оракулът на секундата се втурна към паничката с флага на островитяните и беше убедено, че те ще продължат напред.\r\nАнглийските футболисти развалиха прокобата на дузпите. Да припомним, че тимът им пропусна 3 финала на световни първенства именно заради неточно изпълнение на дузпи.\r\nАнглия вече мечтае за световната титла след изстрадана победа с дузпи 4:3 над Колумбия в кървав осминафинал на Мондиал 2018. Британците поведоха с гол на капитана Хари Кейн от дузпа в 57-ата минута, а отсъждането на рефера Марк Гайгер от САЩ предизвика истинска касапница на стадион \"Спартак\" в Москва.\r\n                    \r\n                    \r\nКолумбийците протестираха бурно, но нямаше кой да ги чуе. Последваха разправии, груби нарушения и дузина жълти картони, но до изгонване на играчи не се стигна. Изнервените латиноси опитаха да изравнят с финален натиск. След няколко пропуска в добавеното време на мача Йери Мина засече центриране от корне и прати мача в продължения. В тях не паднаха голове и така се стигна до дузпите.\n\r\nКолумбийците имаха предимство след пропуска на Хендерсън, но след това изпуснаха две поредни дузпи, след което Ерик Дайър заби победната дузпа и прати Англия на четвъртфинал. Така планът на Трите лъва да се промъне до финала в по-лекия поток на елиминациите засега действа. На чевтъртфиналите Англия ще срещне Швеция, а при евентуална победа ще играе с победителя от полуфинала Русия - Хърватия.\n\r\n\r\nАнглия се считаше за по-свежия отбор, след като селекционерът Гарет Саутгейт даде почивка на всички основни футболисти в последния мач от груповата фаза срещу Белгия. В отбора се завърна Деле Али след излекувана травма, като Саутгейт пусна единтичен титулярен състав от мача с Тунис (2:1) с тандема в атака Кейн и Стърлинг.\n\r\nтарата лисица Хосе Пекерман със сигурност бе приготвил капани за съперника, в чийто състав има доста млади и неопитни играчи. На последната тренировка латиносите са изпробвали схема 4-3-2-1, но в крайна сметка изненада с 4-4-2 в ромб, като партньор на Фалкао бе Куадрадо. Големият липсващ за латиносите бе Хамес Родригес, който не се възстанови от травмата си и остана извън групата.\n\r\nОчаквано двубоят бе равностоен, с доста здрава битка и дори на моменти искри по терена. Двата отбора се дебнеха за грешки, с впечатляваща скорост при контраатаките. Англия стигна\n\r\nдо три корнера в първите десетина минути, но за разлика от мача с Панама не успя да пребори противниковата защита и да отбележи гол. В 6-ата минута Ашли Йънг изненада с директ удар от фаул от много малък ъгъл, но Давид Оспина внимаваше и изби топката. В 16-ата минута дойде най-сериозната опасност пред вратата на Колумбия. Трипиър отдясно центрира на далечната греда, където Хари Кейн от малък ъгъл засече топката, но я прати над напречената греда.\n\r\nВ средата на полувремето латиносите успяха да изнесат играта в половината на съперника, но без да създадат голово положение. Първият удар към английската врата дойде чак в 33-ата минута, когато Кинтеро стреля извън пеналта, но твърде слабо и неточно прати топката в аут.\n\r\nВ 41-ата минута напрежението на терена ескалира и се стигна до голяма разправия. При спряна игра, с фаул за Англия на около 20 метра от вратата, Бариос удари с глава Хендерсън. Англичаните ревнаха за ВАР и за червен картон, но съдията Марк Гайгер подмина претенциите им и колумбиецът се отърва само с жълт картон.\n\r\nПри последвалия удар от фаула Трипиър стреля коварно над стената, но топката профуча покрай вратата на Оспина. В самия край на полувремето отново Кинтеро опита далечен изстрел, но шутира право в Пикфорд, който сигурно улови топката.\n\r\nВторото полувреме започна доста мудно, с владеене на топката от Англия, предимно в средата на терена. Това обаче се оказа затишие пред буря, която се разрази след 54-ата минута. Тогава след центриране от корнер Карлос Санчес задържа Хари Кейн и го свали на земята, а съдията Гайгер посочи бялата точка.\n\r\nПоследваха свирепи протести от латиносите, които обаче не дадоха резултат. Така в 57-ата минута Хари Кейн отбеляза хладнокръвно от бялата точка и даде преднина на Англия. Това бе 6-и гол за английския капитан на Мондиал 2018.\n\r\nСлед гола колумбийците се изнервиха тотално, а играта загрубя брутално. Съдията Гайгер вдигна пет жълти картона за двата отбора в рамките на 15 минути. В това време нямаше нито една интересна ситуация пред двете врати.\n\r\nЧак след 70-ата минута напрежението поспадна, като англичаните овладяха контрола на мача и разчитаха главно на статични положения. В 73-ата минута Магуайър засече центриране от корнер, но отново топката минава над напречната греда. В 77-ата минута англичаните имаха претенции за втора дузпа след падане на Лингард в наказателното поле, но съдията Гайгер остави играта да продължи.\n\r\nВ 81-ата минута Колумбия изпусна златен шанс да изравни. Грешка на Уокър позволи на Бака да изведе Куадрадо отдясно, но той стреля по диагонала високо над вратата. Голямата драма дойде в 5-минутното продължение. Резервата Урибе изстреля мощен удар, който Пикфорд едва изби в корнер.\n\r\nПри последвалото центриране Йери Мина надскочи английската защита и заби топката в мрежата за 1:1. Това бе трето попадение за колумбийския защитник на мондиала, с което прати двубоя в продължения.\n\r\nКолумбия продължи устрема си от изравнителния гол и се хвърли в търсене на втори, докато англичаните изглеждаха някак гипсирани. Към вратата на Пикфорд залетяха куп центрирания, но ударите с глава на Бака и Фалкао не намериха целта.\n\r\nПрез второто продължение Англия се стресна и заигра по-активно в атака. Варди тормозеше колумбийската защита, но без голов резултат. В 112-ата минута Дани Роуз се стрелна отляво по фланга и от малък ъгъл стреля, но топката профуча покрай далечната греда. В крайна сметка финалният натиск на Англия не сполучи и се стигна до изпълнения на дузпи.\n\r\nКолумбия - Англия 1:1 ( 3:4 след дузпи)\n\r\n0:1 Кейн 57-дузпа\r\n1:1 Мина 90+3\n\r\nПри дузпите:\n\r\n3:4 - Дайър бележи победната дузпа и праща Англия на четвъртфинал!\n\r\n3:3 - чудесен удар на Трипиър в горния десен ъгъл на Оспина\n\r\n3:2 - Урибе нацели напречната греда! Англия остава в играта\n\r\n3:2 - Оспина спасява удара на Хендерсън!\n\r\n3:2 - Луис Муриел подлъга Пикфорт и отбеляза елегантно в обратния ъгъл\n\r\n2:2 - Рашфорд също е безупречен с удар в долния ляв ъгъл на Оспина\n\r\n2:1 - безпощадно изпълнение на Куадрадо в горния десен ъгъл на Пикфорд\n\r\n1:1 - Кейн отново е безпогрешен от бялата точка\n\r\n1:0 - Фалкао бележи с мощен удар в средата\n\r\nКолумбия: Оспина, Ариас, Мина, Д. Санчес, Мохика, Бариос, К. Санчес, Лерма, Куадрадо, Кинтеро, Фалкао\r\nСелекционер: Хосе Пекерман\n\r\nАнглия: Пикфорд, Уокър, Стоунс, Магуайър, Трипиър, Деле Али, Хендерсън, Лингард, Йънг, Стърлинг, Кейн\r\nСелекционер: Гарет Саутгейт", "date": "2018.07.04", "title": "Ганчо позна - Англия победи Колумбия!"}
{"url": "https://www.dnes.bg/temida/2018/07/04/akusherkata-udriala-nikol-s-iumruci-nai-malko-39-pyti.381213", "text": "Акушерката Емилия Ковачева е нанесла най-малко 39 удара на бебето Никол Димитрова, но има и много периоди, в които с фигурата си е закривала действията си от камерата. Фиксирани са и множество притискания с ръце по главата на детето, душене по шията, силни разтърсвания, обръщане с главата надолу, а и други насилствени действия спрямо Никол.\n\r\nТова пише съдия Владимир Астарджиев от Софийския градски съд в мотивите си към присъдата на Ковачева. Те бяха обявени във вторник, пише \"\".\n\r\nАкушерката, която е подсъдима за опит за убийство на новородено, получи 18 г. затвор на първа инстанция на 15 септември 2017 г. Предстои делото да се гледа от Софийския апелативен съд.\r\n                    \r\n                    \r\nМалката Никол се ражда на 14 април 2015 г. напълно здрава с ръст 52 см, тегло 3,230 кг и обиколка на главичката 34,5 см. В нощта срещу 18 април 2015 г. пеленачето, което е едва на 3 дни, е пребито с юмруци и шамари в стаята за новородени. Според записите от камерите първите два удара са в 1,49 ч, а последните резки шамари са в 3,03 ч.\n\r\nПреди дни бащата на Никол Румен Димитров сподели, че в резултат на ударите по главичката момиченцето е отключило епилепсия.\n\n\n\n\r\n“Побоят е продължил много дълго време. Тя е нанасяла жестоки удари на беззащитно същество на три дни, което не е било в състояние да окаже съпротива или да повика помощ”, пише в мотивите си съдията.\n\r\nСпоред него фактът, че Ковачева е акушерка, т.е. човек, призван да оказва специализирани грижи в първите дни от живота на човешките същества, разкрива изключително \"садистично отношение спрямо Никол и я характеризира като жесток и безскрупулен човек\".\n\r\n\"С нанесения на тридневното бебе побой, целящ умъртвяването му, подсъдимата е демонстрирала своята безчовечност и жестокост, както и пълна незаинтересованост за основните права на другите - включително правото на живот\", се казва в мотивите.\n\r\nПричината, поради която акушерката се е отнесла с такава жестокост с момиченцето, така и не става ясна в хода на делото. Тя твърди, че не е удряла детето. Според Астарджиев какъвто и да е обаче конкретният мотив, “подтикнал я да направи опит да убие Никол, няма нищо, което да оправдае и омаловажи стореното от нея”.\n\r\nТой приема, че има довършен опит за убийство, но исканата от акушерката смърт на пеленачето не е настъпила единствено благодарение на лекарите от болница “Токуда”.\n\r\nНа първа инстанция Ковачева не е получила най-тежкото наказание, предвидено в закона - доживотен затвор, защото не е осъждана, вдовица е, която сама издържа две дъщери, все още учещи.\n\r\nСъдията обстойно коментира записите от камерите в стаята за новородени в болница “Софиямед”, запечатали ударите на акушерката. Основното твърдение на нейния адвокат Владислав Янев бе, че те са манипулирани и не може да бъдат доказателства по делото.\n\r\n“Въпреки че са извън рамките на наказателния процес, може да се използват в наказателното производство”, е мнението на Астарджиев.\n\r\nПричината е, че записът е извършен на законно основание, тъй като на входовете на болницата е имало предупреждение. Самата Ковачева също е знаела за видеозаснемането в сградата и е дала своето писмено съгласие. Съдът обръща внимание, че всички записи задълбочено са изследвани от тройна и петорна експертиза.\n\r\nПо делото е доказано още, че достъпът в отделението по неонатология е ставал само с чип-карта. Така че през нощта срещу 18 април 2015 г. в отделението не са влизали външни хора, а при децата между 1 и 6 часа е била единствено Ковачева.\n\r\nСъдията оборва и тезата на адвокат Янев, че тя е била принуждавана да кара по 24-часови смени.\n\r\nТой отбелязва, че Ковачева действително е карала двойна смяна, но е била съгласна, тъй като имала материални затруднения и поемала допълнителна работа.\n\r\n“Изработването на две последователни 12-часови смени спестявало разходи за пътуване до Самоков, но в същото време я преуморявало”, казва съдът.\n\r\nКовачева обаче не е била принуждавана да работи извънредно и е можела да откаже поемането на 24-часови дежурства.\n\r\n“Всички разпитани по делото свидетели, които са били наясно с нейното социално, семейно и материално положение, са единодушни, че тя е поемала повече дежурства, за да има икономическа изгода, като графиците за дежурства винаги са били съгласувани с нея и нейните желания”, казва съдът. Затова и липсвали всякакви основания да се приеме, че в нощта срещу 18 април тя е била под въздействието на някакви непредвидими и неочаквани фактори, намирала се в ненормално състояние и тези външни фактори са мотивирали нейното поведение по отношение на децата.\n\r\nВ мотивите се споменава, че тя е упражнила насилие и спрямо други бебета, но тъй като няма обвинение за това, съдът не го коментира.\r\nСъдия Владимир Астарджиев прочете присъдата миналия септември. Заради липсата на мотивите обаче досега процесът не можеше да продължи нагоре по инстанциите. През това време Ковачева е под домашен арест. \n\r\n\r\n ", "date": "2018.07.04", "title": "Акушерката удряла Никол с юмруци, най-малко 39 пъти!"}
{"url": "https://www.dnes.bg/zvezdi/2018/07/04/brazilsko-izkushenie-angelyt-izabeli-fontana-na-35.381193", "text": "\n\r\nНа 4 юли рожден ден празнува бразилката манекенка Изабели Фонтана. \n\r\nРодената в Куритба, Парана Изабели е в модния бизнес от съвсем малка - още на 13 години се класира като финалист на моден конкурс. \n\r\nЕдва следващата година се мести от Бразилия в Милано, Италия. \n\r\nЕдва на 16 години се появява в елитния каталог на Victoria's Secret. Появата й в страниците предизвиква широк отзвук, защото компанията преди това е заявила, че няма да използва модели под 18-годишна възраст за кампаниите си. \n\r\nВъпреки това кариерата й се развива успешно. След това за своите ревюта я наемат модни гиганти като Versace, Ralph Lauren и Valentino. \r\n                    \r\n                    \r\nПрез 2008 г. тя дебютира в листа с 15-те най-добре платени манекенки в света с приходи т $3 млн. \n\r\nПрез 2011 г. беше част от журито на конкурса \"Мис Вселена\". \n\r\nУчила е в католическо училище, но не е силно религиозна. \n\r\nИма две деца. Първото е от брака й с модела Алваро Жакомоси, с който се развеждат през 2004 г. Синът им Зион е роден перз 2003 г. \n\r\nПрез 2005 г. сключва брак с актьора Хенри Кастели. Двамата имат син - Лукас, роден през 2006 г.", "date": "2018.07.04", "title": "Бразилско изкушение! Ангелът Изабели Фонтана на 35"}
{"url": "https://www.dnes.bg/eu/2018/07/04/tejyk-incident-oshte-dvama-otroveni-kato-skripal.381214", "text": "Британската полиция съобщи за тежък инцидент, след като двама души са намерени в безсъзнание от въздействието на неизвестно вещество в английския град Еймсбъри, който е на около 10 км северно от Солсбъри.\n\r\n\"Тази вечер полицията на Уилтшър обяви състояние на тежък инцидент заради подозрение, че двама души може да са били изложени на действието на неизвестно вещество в Еймсбъри. Местата, които двамата пострадали може да са посетили преди заболяването си в района на градовете Еймсбъри и Солсбъри, са отцепени като предохранителна мярка\", заяви полицията на графство Уилтшър.\n\r\nПо данни на правоохранителните органи в събота вечерта мъж и жена на възраст между 40 и 50 години са намерени в безсъзнание в дома си в Еймсбъри, в Южна Англия. Те са приети в болница в Солсбъри в критично състояние.\n\n\n\r\r\n                    \r\n                    Първоначално полицията смяташе, че двамата са пострадали при приемане на хероин или друго наркотично вещество. Но сега полицията уточнява, че се извършват допълнителни изследвания, за да се установи каква субстанция е предизвикала болестното състояние на двамата, предаде Франс прес.\n\r\nНа 4 март Великобритания обяви, че 66-годишният бивш полковник от руското военно разузнаване Сергей Скрипал, който е осъден в Русия за шпионаж в полза на Великобритания, и 33-годишната му дъщеря Юлия са били подложени на въздействието на нервнопаралитично вещество в Солсбъри. Впоследствие Лондон заяви, че това вещество е било разработвано в Русия и обвини Москва, че е замесена в инцидента. Русия отхвърля обвинението, припомнят световните агенции, цитирани от БТА.\n\r\nСега заради новия инцидент бе засилено полицейското присъствие както в Еймсбъри, така и в Солсбъри, предаде Франс прес. Английската здравна служба засега казва, че инцидентът не крие значителни здравни рискове за широката общественост, но говорител на службата каза, че тази оценка може да бъде преразгледана в светлината на нови информации, получени за инцидента.\r\n ", "date": "2018.07.04", "title": "Тежък инцидент! Още двама отровени като Скрипал"}
{"url": "https://www.dnes.bg/snimka-na-denia/2018/07/04/toplo-no-pak-shte-vali-vyzmojni-sa-i-gradushki.381216", "text": "Днес над страната ще преобладава слънчево време. Главно в следобедните часове ще се развива купесто-дъждовна облачност и на места ще има краткотрайни валежи и гръмотевични бури, възможни са и градушки. По-интензивни и на повече места ще са явленията в планинските райони. \n\r\nДневните температури ще са предимно между 27° и 32°, в София – около 28°. Такава е прогнозата за времето на НИМХ при БАН, цитирана от „Фокус“.\n\r\nНад Черноморието ще е предимно слънчево. Ще има временни увеличения на облачността, по-съществени в следобедните часове и на отделни места ще превали и прегърми. По крайбрежието ще духа бриз. Максималните температури на въздуха ще са 24-28°, температурата на морската вода е 23-24°. Вълнението на морето ще е около 2 бала.\r\nНад планините преди обяд ще е предимно слънчево, но след пладне ще се развива купеста и купесто-дъждовна облачност и до вечерта на много места ще има краткотрайни валежи и гръмотевични бури. Ще духа слаб, по билата – до умерен запад-северозападен вятър. Максималната температура на височина 1200 метра ще е около 24°, на 2000 метра – около 16°.", "date": "2018.07.04", "title": "Топло, но пак ще вали, възможни са и градушки"}
{"url": "https://www.dnes.bg/obshtestvo/2018/07/04/prevozvachi-na-protest-tir-ove-i-avtobusi-po-carigradsko.381215", "text": "Протестите са мирни и не предвиждат затваряне на пътни артерии и блокади. Целта е да бъде заявена категоричната подкрепа на значителна част от бранша за обединението на сектора чрез Закон за Българската автомобилна камара, заявяват в съобщение до медиите Съюзът на международните превозвачи /СМП/ и Българската асоциация на сдруженията на автомобилните превозвачи /БАСАТ/. \n\r\nДнес от 11.00 ч. до 17.00 ч. автомобилните и автобусни превозвачи организират протест.\n\r\nПроектозаконът, внесен от група народни представители, бе оттеглен от НС в петък следобед. Ръководствата на двете определяни като най-големи организации в бранша посочват още, че датата на протеста е избрана спонтанно, в отговор на решението за оттегляне на законопроекта. \r\n                    \r\n                    \r\n\"Оказа се, че тази дата съвпадна и с датата на насрочените в Европейския Парламент дебати по \"Мобилен пакет 1\". Дебати, от които ще зависи дали българската позиция и българският национален интерес ще бъдат защитени\", коментират организаторите на протеста.\n\n\n\r\nПротестът на ТИР-ове и автобуси е планиран да започне от 11.00 ч. със следното местоположение: по бул. \"Цариградско шосе\", от 11 до 17 часа, в двете посоки на движение, съответно от кръговото на 4-ти км до кръстовището с бул. \"Димитър Пешев\" и обратно, ще бъдат паркирани товарни автомобили и автобуси; от 11.00 часа пред храм-паметника \"Александър Невски\" ще бъдат паркирани 100 броя автобуси.\n\r\nКъм протеста в София ще се присъединят и превозвачи в други градове на страната, както следва: Пловдив, Варна, Русе, Бургас, Велико Търново, Плевен, Ямбол, Свиленград, Сандански и Враца.\n\r\n\"В момент, когато цялата държава и общество се обединиха в защита на интересите на сектора пред ЕК и ЕП, не можем да приемем, че има сериозни компании, които с разумни аргументи да застават срещу дългогодишната идея за създавана на Българска транспортна камара чрез закон, преди дори да са отразени предложенията за промени в текстовете\", посочват в съобщението си организаторите на протеста.\n\r\nТе отправят призив до всички български политици да не използват Закона за Българска автомобилна камара за тяснопартийни цели, а да се обединят за приемане на работещ и приемлив за всички законов инструмент, който да е в полза както на сектора, така и на вътрешните регулации, и на държавния интерес.\n\r\nАвтобусните превозвачи, под чийто натиск премиерът Бойко Борисов оттегли проектозакона за създаване на Българска автомобилна камара, отправиха тази седмица покана до всички национално представени сдружения в пътническия транспортен сектор за обединение под формата на конфедерация. Те подчертаха, че става въпрос за напълно доброволна организация на браншовите сдружения в автобусния транспорт, пише БТА.\n\r\nЗаедно с това обаче Ивайло Константинов, председател на Националното сдружение на автобусните превозвачи в България, каза още, че той и сподвижниците му /Браншовият съюз за стопанска инициатива в транспорта, Националният съюз на превозвачите, Корпорацията на автомобилните превозвачи в България и браншови организации в пътническия транспорт/ категорично не одобряват внесения от техните колеги от големите превозвачески фирми и подкрепени от КРИБ проектозакон за създаване на Българска автомобилна камара. Превозвачите определиха законопроекта като \"опит на група хора да приватизират автобусните превози\".\n\r\n ", "date": "2018.07.04", "title": "Превозвачи на протест: ТИР-ове и автобуси по Цариградско"}
{"url": "https://www.dnes.bg/rusia/2018/07/04/us-senatori-putin-se-e-namesil-v-izborite-prez-2016-g.381218", "text": "Русия и лично президентът Владимир Путин са се намесили в президентските избори в САЩ от 2016 г., за да помогнат на Доналд Тръмп да ги спечели, се казва в доклад на американски сенатори от двете основни партии, предадоха ДПА и Асошиейтед прес.\n\r\nДокладът на сенатската комисия за разузнаването подкрепя изводите на американските разузнавателни служби и изразява становище, че оценката на разузнаването се опира на смислен анализ, който не е бил политически повлиян.\n\r\nРуските дейности преди изборния ден през 2016 г. са \"съществена ескалация в дългата история на руски опити за намеса във вътрешната политика на САЩ\", се казва в доклада.\n\r\nТози доклад е оповестен по-малко от две седмици преди срещата на върха между Тръмп и Путин във Финландия, а през ноември в САЩ ще се произведат междинни избори за Конгрес, отбелязва ДПА.\r\n                    \r\n                    \r\nТръмп редовно изразява съмнения или направо отрича Русия да се е месила в изборите в негова полза. В момента тази евентуална намеса е предмет на разследване от специален прокурор, което според Тръмп е лов на вещици.\n\r\n\"Руските усилия са били обхватни и високо усъвършенствани, а целите им са били да се подкопае доверието в демократичния процес, да се навреди на държавния секретар (Хилари) Клинтън и да се помогне на Доналд Тръмп\", заяви заместник-председателят на комисията Марк Уорнър.\n\r\nВ доклада се казва, че Русия е използвала кибероперации и пропаганда в преследване на целите си.\n\r\n ", "date": "2018.07.04", "title": "US сенатори: Путин се е намесил в изборите през 2016 г."}
{"url": "https://www.dnes.bg/obshtestvo/2018/07/04/proshtavame-se-s-bojidar-dimitrov-poklon.381221", "text": "Поклонението пред проф. Божидар Димитров /1945-2018/ е днес от 10.00 до 16.00 ч. в Националния исторически музей /НИМ/, съобщават от музея.\n\r\nОт този свят внезапно си отиде изключителен учен, историк, преподавател, ръководител, публицист, който завинаги ще остане в научната и в културната памет на България. Ние, неговите колеги от НИМ, имахме изключителния шанс и привилегията да работим години наред под ръководството на този уважаван, всепризнат и много продуктивен учен, който бе отдаден всецяло на любимата си история и на - без преувеличение - на своя музей, посочват от екипа на НИМ в скръбната вест.\n\r\nС изумителната си работоспособност, с професионалната си упоритост и находчивост той участва активно в създаването, укрепването и утвърждаването на НИМ като най-представителната и най-авторитетната музейна институция в България, с престижно име у нас и в чужбина, припомнят колегите на проф. Димитров.\n\n\n\n\r\r\n                    \r\n                    Той живя някак забързано, енергично, спонтанно, но и целенасочено, като внесе в културната съкровищница на България десетки забележителни научни и научно-популярни книги и сборници, стотици студии, монографии, статии. Всичко, излязло изпод талантливото му перо, бе задълбочено и сериозно и в същото време - увлекателно, и имаше чудното свойство бързо да се изчерпва от рафтовете на книжарниците и библиотеките. Поради една съвсем проста причина - винаги е интересно и вълнуващо. Той бе любим автор, телевизионен водещ и откровен събеседник на малки и големи, на селяни и граждани, на хора от всички социални слоеве и с различни професии. Една от най-отчетливите причини за това бе неговото безгранично, почти неистово родолюбие, неговият живителен и утвърждаващ национализъм, неговата силна и изстрадана любов към българите - в и извън пределите на страната ни.\n\r\nКато ръководител проф. Димитров бе респектиращ и справедлив, като колега - толерантен и разбран, като приятел - верен и щедър. А във всички тези \"длъжности\" - неизменно /само/ироничен, с уникалното си чувство за хумор.\r\nЕто какъв човек загубихме без време. Загубата ни е голяма. Скърбим за проф. Божидар Димитров. Прекланяме се пред светлата му памет, пишат от колектива на НИМ.\r\n ", "date": "2018.07.04", "title": "Прощаваме се с Божидар Димитров. Поклон!"}
{"url": "https://www.dnes.bg/balkani/2018/07/04/hiliadi-na-protest-v-bukuresht-sreshtu-promeni-v-nk.381235", "text": "Гласуваните вчера от Сената промени в Наказателния кодекс са една от темите в днешния румънски печат. В. \"Ромъния либера\" посочва, че дефиницията на злоупотребата със служебно положение в новия Наказателен кодекс ще доведе до спиране на делата срещу редица известни политици като лидера на Социалдемократическата партия (СДП) Ливиу Драгня, бившия вицепремиер от същата партия Севил Шайдех, бившия букурещки районен кмет Кристиан Попеску Пиедоне, разследван по делото за пожара в нощния клуб \"Колектив\", бившия председател на Окръжния съвет в Констанца Никушор Константинеску, кмета на Тимишоара Николае Робу и други.\r\nПромените, които частично декриминализират злоупотребата със служебно положение, намаляват максималната присъда за това престъпление и поставят минимален праг за нанесените щети, бяха критикувани както от опозицията, така и от магистратите.\r\r\n                    \r\n                    Главната прокуратура зави вчера, че те противоречат на разпоредбите на ООН за борбата срещу корупцията и предупреди, че по този начин редица държавни служители ще бъдат освободени от наказателна отговорност, ако са нарушили регламентираните си от закона правомощия.\r\nВ. \"Гъндул\" отбелязва, че парламентаристите от опозиционните Национално-либерална партия (НЛП) и Съюз за спасение на Румъния (ССР) ще оспорят в Конституционния съд измененията в Наказателния кодекс, обвинявайки управляващите, че не са спазили регламента при процедурата. Очаква се днес проектът да бъде обсъден в Камарата на депутатите, а утре да бъде гласуван от депутатите, пише в. \"Котидианул\", цитиран от БТА.\r\nНад 1000 демонстранти се събраха снощи на Площада на победата в Букурещ, за да изразят недоволството си от измененията. Те скандираха \"Крадци\", \"Оставка\", \"Не искаме да ни управляват крадци\", \"СДП - червена чума\" и \"Румъния, събуди се!\" и носеха плакати с надписи \"Долу ръцете от Наказателния кодекс\" и \"Всички за правосъдието\", посочва в. \"Ромъния либера\".\r\nДемонстрантите запазиха минута мълчание в памет на Калин Фаркаш, 29-годишен младеж от Брашов, който почина, докато чакаше за трансплантация на бял дроб.\r\nВ. \"Адевърул\" разказва историята на Калин Фаркаш под заглавие \"Историята на румънеца, погубен на 29 години от бюрокрацията\". Младежът почина в понеделник след усложнения, предизвикани от рядката болест, от която страдаше: белодробна хипертония. Той бил диагностициран преди три години и шансът му за спасение бил операция в чужбина, като за целта били събрани 200 000 евро от дарения.\r\nМладежът и семейството му опитали в редица клиники в чужбина, включително във Виена, но навсякъде получили отказ, тъй като Румъния не е пълноправен член на Евротрансплант - международна организация, която насърчава и координира трансплантацията на органи. Румъния е заявила принципно желание да се присъедини към Евротрансплант, но не е изпълнила задължението да предоставя органи за трансплантация, посочва изданието.\r\n ", "date": "2018.07.04", "title": "Хиляди на протест в Букурещ срещу промени в НК"}
{"url": "https://www.dnes.bg/sofia/2018/07/04/vijte-kyde-niama-da-ima-voda-utre-v-sofiia.381242", "text": "На 05 юли 2018 г. (четвъртък) във връзка с подмяна на спирателни кранове на ул. 5, кв. \"Враждебна\", се налага спиране на водоподаването от 09:00 до 18:00 часа на клиентите на \"Софийска вода\", живеещи в района на ул. 30, ул. 32, ул. 5, ул. 8.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. 5, ъгъла с ул. 8.\n\r\nНа 05 юли 2018 г. (четвъртък) във връзка с подмяна на сградно водопроводно отклонение на ул. \"Московска\", Център, се налага спиране на водоподаването от 10:00 до 17:00 часа на клиентите на \"Софийска вода\", живеещи в района на ул. \"Московска\", от ул. \"11-ти август\" до ул. \"Париж\".\r\n                    \r\n                    \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Московска\" №33.\n\r\nНа 05 юли 2018 г. (четвъртък) във връзка с прекъсване на сградно водопроводно отклонение на ул. \"Момчил войвода\", ж.к. \"Яворов\", се налага спиране на водоподаването от 12:30 до 17:30 часа на клиентите на \"Софийска вода\", живеещи в района на ул. \"Момчил войвода\", от ул. \"Цар Иван Асен II\" до ул. \"Хан Омуртаг\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Ивац войвода\" №17.\n\r\nНа 05 юли 2018 г. (четвъртък) във връзка с изпълнение на инвестиционен проект за реконструкция на уличен водопровод на ул. \"Първа българска армия\", ж.к. \"Военна рампа\", се налага спиране на водоподаването от 9:00 до 21:00 часа на клиентите на \"Софийска вода\", живеещи в района на ул. \"Първа българска армия\", от бул. \"Илиянци\" до ул. \"Константин Преславски\", ул. \"Професор Иван Георгов\", ул. \"Константин Преславски\", ул. \"Павел Бобеков\", ул. \"Шлосер\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Първа българска армия\", ъгъла с ул. \"Павел Бобеков\".\n\r\nСлед възстановяване на водоснабдяването е възможно временно повишаване мътността на водата.\n\r\nСлед реализацията на този инвестиционен проект клиентите на \"Софийска вода\", живеещи в района, ще почувстват значително подобреното качество на предоставяните услуги.\n\r\nНа 05 юли 2018 г. (четвъртък) във връзка с подмяна на сградно водопроводно отклонение на ул. \"Асен Игнатов\", с. Бусманци, се налага спиране на водоподаването от 09:30 до 19:30 часа на клиентите на \"Софийска вода\", живеещи в района на ул. \"Асен Игнатов\", от ул. \"Вучко Игнатов-Даскала\" до ул. \"Родината\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска пред кметството.\n\r\nНа 05 юли 2018 г. (четвъртък) във връзка с подмяна на сградно водопроводно отклонение на ул. \"Хан Кардам\", кв. \"Васил Левски\", се налага спиране на водоподаването от 09:30 до 17:00 часа на клиентите на \"Софийска вода\", живеещи в района на ул. \"Хан Кардам\", от ул. \"Рилска обител\" до ул. \"Селимица\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска нa ул. \"Хан Кардам\" №19.\n\r\nНа 05 юли 2018 г. (четвъртък) във връзка с монтаж на пожарен хидрант на ул. \"Стефан Караджа\", с. Горни Богров, се налага спиране на водоподаването от 10:00 до 16:00 часа на клиентите на \"Софийска вода\", живеещи в района на ул. \"Стефан Караджа\", ул. \"Морава\", ул. \"Здравец\", ул. \"Александър Стамболийски\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Стефан Караджа\", срещу 115 ОУ.\n\r\nРемонтните дейности ще осигурят по-добро управление на водопроводната мрежа, като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата могат да получат повече информация от Телефонния център на \"Софийска вода\" АД на телефон: 0800 12121 или да следят за развитието на всички текущи теренни дейности в реално време чрез  на дружеството.\n\r\n\"Софийска вода\" АД предварително се извинява на своите клиенти за причинените временни неудобства!\n\r\n на дружеството дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез SMS.", "date": "2018.07.04", "title": "Вижте къде няма да има вода утре в София"}
{"url": "https://www.dnes.bg/notifikacii/2018/07/04/umni-pari-finansovo-gramoten-li-e-bylgarinyt.381236", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nФинансово грамотни ли сме и знаем ли как да управляваме парите си – на тези въпроси отговаря финансовият консултант, предприемач и инвеститор Стойне Василев в \"България сутрин\" по .\r\nСпоред него наравно с писането и четенето, в 21-и век финансовата грамотност е още едно нужно умение. Василев е автор на книгата \"Умни пари\", но дали ние сме умни с парите си?. Книгата излиза на пазара само след няколко дни и отговаря на най-важните въпроси – как да инвестираме. \r\n\"Книгата е цялостен курс по лични финанси и инвестиране. Има теми за кредитите, инвестициите. Ако повишим финансовата си грамотност, инвестирането става чисто техническо действие\", обясни Василев.\rСпоред него знанията по лични финанси в България не са големи, но изрази увереност, ще народът ни се ограмотява в това отношение постепенно. Съветът му е гражданите да намерят своя начин на управление на бюджета, а да не търсят универсални решения. \r\n\"Много хора допускат различни грешки и една от тях е да се харесаме на другите. Всеки трябва да определи приоритетите си и да ги следва\", каза той в \"България сутрин\".\r\nСтойне Василев обърна внимание на съмнението в специалистите, което демонстрират българите.\n\r\n ", "date": "2018.07.04", "title": "Умни пари: Финансово грамотен ли е българинът?"}
{"url": "https://www.dnes.bg/stranata/2018/07/04/pri-bitov-skandal-myj-plamna-kato-fakla-v-simeonovgrad.381237", "text": "29-годишен мъж се е самозапалил при битов скандал в Симеоновград, съобщи ОД на МВР - Хасково.\r\nИнцидентът е станал снощи. На спешния телефон към 21,40 часа е получен сигнал от 24-годишна жена, която съобщила за битов скандал между нея и мъжа, с когото съжителства.\r\nЗаради свадата между тях, жената не го допускала в дома им на улица \"Цар Асен\". Той пък заплашвал, че ако не му отключи, ще се запали.\r\nЗапочнал да пръска с носената от него бутилка с бензин, а накрая се залял с остатъка от запалимата течност и щракнал със запалката.\r\nМъжът е в критично състояние и е бил транспортиран в МБАЛ - Пловдив. По случая е заведено досъдебно производство.\r\n ", "date": "2018.07.04", "title": "При битов скандал: Мъж пламна като факла в Симеоновград"}
{"url": "https://www.dnes.bg/politika/2018/07/04/siderov-za-kritikite-na-prezidenta-tyrsi-pod-vola-tele.381238", "text": "Председателят на ПГ на \"Обединени патриоти\" Волен Сидеров настоя, че президентът Румен Радев няма основания за критики към работата на правителството по време на европредседателството ни.\r\n\"Един президент може да бъде критичен към работата на правителството, когато има основания, а в случая няма основания\", коментира той в декларация от парламентарната трибуна и така отговори на държавния глава, който вчера отправи остри критики към кабинета.\n\n\n\r\nПрезидентът безспорно има качества, безспорно се развива като политик и държавник, но трябва много сериозно да се замисли преди да пристъпи към критики дали не прави тенденциозни нападки и дали не влиза в партийна линия, която е недопустима за един държавен глава, каза още Сидеров, цитиран от БТА.\r\n                    \r\n                    \r\nСпоред него в изказването на президента има логически и вътрешни противоречия. Сидеров даде пример, че в един от абзаците Радев казва, че при определени условия може да се стигне до закриване на ЕС, но след това следва критика към правителството, че прави така, че българите се разколебавали от европейската идея. \"Този, който е писал текста, вероятно е забравил какво е написал в началото\", добави Сидеров.\n\r\nНякой трябва да каже на президента, че председателството не предполага, нещо повече - забранява, поставянето на въпроси на съответната страна, които засягат нейните интереси, отбеляза още Волен Сидеров. По думите му критиката на президента относно Дунавската стратегия е некоректна.\n\r\nТой посочи, че държавният глава поставя и въпроса защо не сме питали каква е тази военна група за интервенция от девет държави. Аз съм съгласен - можем да питаме и трябва да питаме по всички въпроси, които се отнасят до военни интервенции, каза Сидеров. А защо държавният глава не е питал американския посланик, с който се е срещнал в същия ден, защо неговата държава получава от 2006 г. тук четири военни бази, коментира той и заключи - \"двойни стандарти\".\n\r\nОтносно твърдението, че темата за миграцията е заглушила темата за Западните Балкани, Сидеров попита как да наложим на Брюксел коя тема да бъде първа. По думите му темата за миграцията явно е била много важна и е поставена на среща на върха. \n\r\nБългарското правителство в лицето на премиера постави много важни изисквания, които бяха чути и приети, отбеляза Сидеров. По думите му за първи път в Брюксел България е поставила въпроси за затваряне на границите на Европа, за изнасяне на бежански лагери извън европейските граници, за невръщане на тези, които са минали в транзитните страни. \n\r\n\"Вместо да получи похвала от държавния глава и да каже \"Браво\", че най-после тези въпроси са поставени, държавният ни глава, както се казва, търси под вола теле и започва да критикува тази политика, което просто не е коректно и държавнически издържано\", коментира Сидеров.", "date": "2018.07.04", "title": "Сидеров за критиките на президента: Търси под вола теле!"}
{"url": "https://www.dnes.bg/rusia/2018/07/04/ot-kiev-rusiia-e-otkradnala-i-imeto-ni-i-istoriiata-ni.381241", "text": "Русия е \"откраднала името и историята\" на Украйна, заяви по телевизия „112 Украина“ депутатът в украинския парламент Андрей Иленко. \r\n\"Русия краде чужда история, това е факт, започвайки от самото име \"Русия\", което тя си е присвоила, защото никога не се е наричала \"Русия\". До Петър I тя се е наричала \"Московия\". Вземете карта от онова време: Рус – това е Украйна, а Московия е Московия“, каза депутатът. \r\nПо думите му, откакто Русия е \"откраднала\" украинското име и историята, \"се е появила и Руската империя\". \r\nИленко изрази това мнение във връзка с преименуването на военни части и съединения в Русия, пише RT.", "date": "2018.07.04", "title": "От Киев: Русия е откраднала и името ни, и историята ни"}
{"url": "https://www.dnes.bg/mish-mash/2018/07/04/oshte-trima-myje-obviniha-kevin-speisi-v-seks-posegatelstva.381240", "text": "Още трима мъже обвиниха известния холивудски актьор Кевин Спейси в сексуални посегателства, предаде ТАСС, като цитира информация на сайта за знаменитости TMZ.com.\nСексуалните посегателства били извършени във Великобритания.\r\nЕдиният от тримата мъже увери, че е станал обект на нежелано внимание от страна Спейси в Лондон през 1996 г. Друго сексуално посегателство било извършено от актьора в британската столица през 2008 г. Още един мъж твърди, че Спейси се нахвърлил похотливо върху него в Глостър, Англия, през 2013 г.\r\nНито една от предполагаемите три жертви на сексуални посегателства не е разкрила самоличността си. Според TMZ.com, британските правозащитни органи са започнали разследване. Във Великобритания вече са заведени шест съдебни дела срещу американската знаменитост във връзка с обвинения в сексуални посегателства.\r\r\n                    \r\n                    В САЩ аналогични разследвания, свързани със Спейси, се извършват от правозащитните органи в Лос Анджелис и щата Масачузетс.\r\n58-годишният Спейси е двукратен носител на наградата \"Оскар\" - през 1996 г. спечели приза за актьор в поддържаща роля за \"Обичайните заподозрени\", а през 2000 г. - отличието за най-добър актьор за \"Американски прелести\".\r\nТой е известен и с участието си в сериала \"Къща от карти\", от който бе изгонен заради предявените срещу него обвинения в сексуални посегателства. (БТА)", "date": "2018.07.04", "title": "Още трима мъже обвиниха Кевин Спейси в секс посегателства"}
{"url": "https://www.dnes.bg/politika/2018/07/04/kritikite-na-prezidenta-umestni-ili-ot-tymnocherven-heityr.381245", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Отличен\" 6 написаха председателите на Европейския парламент и Европейската комисия Антонио Таяни и Жан-Клод Юнкер на българското европредседателство. Президентът Румен Радев обаче настоя, че комплиментите за него не трябва да ни заблуждават и че състоянието на Европейския съюз е такова, че Брюксел може да си позволи само положителни оценки.\n\n\n\r\nПР-експертът Соня Момчилова е на мнение, че вчерашното изказване на държавния глава е било уместно, безепитетно, точно, безпощадно.\r\n\"Ние дори министър си имахме за откриването, толкова бляскаво, толкова провинциално, да не кажа селяндурско. Ние тук, като една бедна фамилия, показахме как можем да не храним децата си, ама ще нахраним богатите роднини, няма да се посрамим пред чужденците\", каза Соня Момчилова в студиото на \"България сутрин\".\r\r\n                    \r\n                    По думите ѝ обикновеният човек няма какво да усети от това председателство, освен кич, който не е оправдан, и мерки за сигурност. Момчилова допълни също, че президентът Румен Радев е говорил именно както трябва.\r\nЖурналистът Недялко Недялков пък е на мнение, че държавният глава влиза в ролята на хейтър и припомни статистическите данни, че населението одобрява европредседателството.\r\n\"Смятам, че говори с лексиката първо на Facebook хейтър от тъмночервения регистър, второ - евентуално на маргинален лидер на опозиционна партия\", каза Недялков пред .\r\nСпоред журналиста казаното от Румен Радев вчера, че комплиментите били стандартни и куртоазни, обижда не ГЕРБ, а лидерите на европейските партии, които Румен Радев обвинява в лицемерие.\r\n ", "date": "2018.07.04", "title": "Критиките на прeзидента - уместни или от \"тъмночервен\" хейтър?"}
{"url": "https://www.dnes.bg/obshtestvo/2018/07/04/manolova-vseki-triabva-da-moje-da-atakuva-resheniiata-na-kevr.381249", "text": "Големият проблем е, че гражданите не могат да атакуват решенията на КЕВР за определянето на цените на водата, парното, тока и топлата вода, които ги касаят. Това каза омбудсманът Мая Манолова, след като внесе във Върховната административна прокуратура иск срещу решенията на КЕВР за поскъпване на цените на тока и парното, предаде \"Фокус\".\n\n\n\"Ощетените са гражданите, а те не могат да атакуват решенията на КЕВР\", заяви тя. \n\r\n\"Според мотивите на Конституционния съд би следвало съдът да преценява във всеки конкретен случай имат ли право гражданите да обжалват, имат ли правен интерес да атакуват конкретния акт на КЕВР\", обясни Мая Манолова.\r\r\n                    \r\n                    \"За съжаление, практиката на съдилищата е такава, че отхвърлят възможността на гражданите да обжалват актовете, които буквално им бъркат в джоба\", коментира тя и уточни, че според сега действащото законодателство единствените, които могат да обжалват тези актове, са енергийните дружества.\r\n\"Нали разбирате какъв е абсурдът? ЧЕЗ има право да обжалва актовете на КЕВР, с които се повишава цената на тока. Защо да го прави, след като КЕВР обикновено удовлетворява всичките им искания? Така е и със столичната \"Топлофикация\" - защо да обжалва новото решение за цената на парното, след като тя е удовлетворена изцяло\", попита омбудсманът.\r\n\"Отправих и препоръка до НС с настоятелна молба да променят текста в закона, така че да дадат право на гражданите да обжалват. Само че депутатите не се съобразиха с аргументите ми. При последните изменения за Закона за енергетиката просто не ги обсъдиха\", каза още Мая Манолова.", "date": "2018.07.04", "title": "Манолова: Всеки трябва да може да атакува решенията на КЕВР!"}
{"url": "https://www.dnes.bg/notifikacii/2018/07/04/gmurni-se-za-da-oceleesh-dramata-na-12-deca-sled-11-dni-v-peshtera-v-tailand.381234", "text": "\r\nСпасителни екипи започнаха спешен курс по плуване и гмуркане за 12-те момчета и техния футболен треньор, които са блокирани от 11 дни в пещера в Северен Тайланд, за да ги подготвят за операция по извеждането им, предадоха Ройтерс и ДПА.\r\nКомандирът на издирвателния и спасителен екип Наронгсак Осотханакорн каза пред журналисти, че в момента децата се учат да използват маски и да дишат под вода.\r\nЗа момента равнището на водата, затворила обратния път на момчетата в резултат на обилните дъждове и образувала подземно езеро, е твърде високо и се изчаква то да спадне, за да се предприеме спасителна акция.\rЗасега децата и треньорът им са добре, доставена са им храна и термозавивки.\n\n\r\nВсе още обаче не е ясно кога момчетата - на възраст между 11 и 16 г., и 25-годишният им треньор ще могат да бъдат изведени от наводнената пещера и как ще стане това.\r\nСпоред ДПА има две възможни опции. Експерти гмуркачи могат да ги изведат един по един през главния вход на пещерата, по който те са влезли. Но може да бъде пробит и отвор нагоре към повърхността, през който да бъдат изтеглени. Според губернатора на провинцията първият вариант е за предпочитане, но за целта трябва да продължи източването на водата от пещерата.\r\nМеждувременно случаят с откриването на момчетата под земята и организацията на спасителната акция така завладяха вниманието на медиите и широката общественост не само в Тайланд, че властите на страната вече обмислят да превърнат дългата 10 км пещера в туристическа атракция. Това заяви отговорникът за туризма в провинция Чианг Раи пред вестник \"Банкок пост\", пише БТА.\r\nМестната туристическа агенция ще работи заедно с частния сектор, за да се състави подземен маршрут и той да се популяризира както сред местни, така и сред чужди туристи след приключване на спасителната акция.\r\nПещерата с дългото название Там Луанг-Кхун Нам Нанг Нон се намира на около 1000 км северно от столицата Банкок, близо до границата с Мианма, и засега е слабо известна и неизследвана поради трудния планински терен.\r\n ", "date": "2018.07.04", "title": "Гмурни се, за да оцелееш! Драмата на 12 деца след 11 дни в пещера в Тайланд"}
{"url": "https://www.dnes.bg/obrazovanie/2018/07/04/ot-mon-za-gafa-s-balovete-na-7-klas-stavat-greshki-da-ne-tyrsim-koi-a-zashto.381253", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Само няколко часа, след като станаха публични резултатите от класирането на учениците след 7 клас, образователното министерство ги свали от сайта си. Оказа се, че е станала техническа грешка при формирането на бала при група училища.\n\r\nВместо да се утрои, оценката по математика е била взета само веднъж. Министърът на образованието Красимир Вълчев обеща, че ще има наказани и обеща до няколко часа резултатите да бъдат поправени и качени отново.\n\n\n\r\n\"Преживяхме доста емоции вчера. Държа да обясня, че работим с 9000 деца като най-голямо регионално управление. Обработваме 149 883 желания на деца, кандидатстващи за 385 паралелки. Възможно е да стават грешки! Комисията по външно оценяване се състои от 25 души. Тези хора са работили 4 месеца, за да осигурят провеждането на НВО и всички неща, необходими за кандидатстването по-късно\", подчерта председателят на Комисията по външно оценяване Камен Радев в студиото на \"България сутрин\".\r\n                    \r\n                    \r\nПо думите му хората, работещи върху електронната система за кандидатстване, са професионалисти в своята сфера.\n\r\n\"Всички неща се случват в компютъра. Има комисия, която вкарва резултатите, след това друга комисия ги проверява, а след това има нова проверка. Накрая аз правя финалната проверка. Информацията минава през погледа на близо 10 души. Не знам как е станала грешката\", уточни Радев.\n\r\nСпоред него в момента не е важно да се търси кой точно е сбъркал и е допуснал грешката, а как и защо е станала тя.\n\r\n\"В момента, в който пуснахме класирането, започнахме да правим анализ и видяхме, че има грешка. Това стана още преди да бъдем сезирани от родители. Веднага блокирахме показването на резултатите и направихме обстойна проверка. Не мисля, че грешката по някакъв начин вреди на имиджа на образователната система\", обясни още председателят на Комисията по НВО пред .", "date": "2018.07.04", "title": "От МОН за гафа с баловете на 7 клас: Стават грешки! Да не търсим кой, а защо!"}
{"url": "https://www.dnes.bg/usa/2018/07/04/radev-pojela-na-trymp-krepko-zdrave-i-uspeshna-rabota.381247", "text": "Държавният глава Румен Радев поздрави президента Доналд Тръмп по случай националния празник на САЩ – Деня на независимостта.\r\n \r\n\"Стратегическият характер на двустранните отношения намира съдържателен израз в диалога и сътрудничеството ни по непрекъснато разширяващ се кръг от въпроси – политически, сигурност и отбрана, инвестиции, енергийна сигурност, образование, наука и култура, връзки между хората\", заявява в писмото си президентът Румен Радев.\r\nДържавният ни глава подчертава, че САЩ са ключов икономически партньор на България и ние се стремим да използваме пълния потенциал за развитие на търговските връзки.\r\n \r\nВ писмото си Румен Радев пожелава на Доналд Тръмп крепко здраве и успешна работа за благоденствието на САЩ и на американския народ, съобщи прессекретариатът на държавния глава.\r\n ", "date": "2018.07.04", "title": "Радев пожела на Тръмп: Крепко здраве и успешна работа "}
{"url": "https://www.dnes.bg/akoshtete-vqrvaite/2018/07/04/kakvo-ochakva-vsichki-zodii-v-liubovta-tazi-sedmica.381161", "text": " \r\nОтношенията ви ще се задълбочат. Ще усетите много по-ясно стремежите и предпочитанията на половинката си. Сближаването ще ви хареса и ще ви мотивира да търсите още общи теми и занимания.\r\n \r\nИзведнъж може да станете по-активни и по-стремителни, но това не е най-добрата тактика. Не се опитвайте да изпреварвате събитията, по-добре се адаптирайте към тях.\r\n \r\n\r\n \r\nАко по някаква причина чувствате дистанция или охлаждане на отношенията с половинката си, това означава, че е време за откровен разговор. Вие изпитвате огромна необходимост от сигурност и вместо да си задавате риторични въпроси ще е по-добре да ги зададете откровено на обекта на чувствата си.\r\n \r\nОтговорът, който толкова много ви плаши, всъщност ще ви окуражи. Ще установите, че връзката ви към момента е стабилна, но се нуждае от повече доверие, за да ви носи радост.\r\n \r\n\r\n \r\nРазговорите с половинката ви през тази седмица няма да са от най-приятните, но не ги отлагайте, те ще са абсолютно необходими. Ще се наложи да помислите още веднъж за собствените си цели, интереси, перспективи и да разберете кое предизвиква разногласията помежду ви.\r\n \r\nМоже да установите, че той/тя не е на вашето интелектуално равнище и да изпитате силно разочарование. Задайте въпросите си директно и, ако установите, че от връзката ви нищо няма да се получи, то по-добре не се измъчвайте, всеки има своя път.\r\n \r\n\r\n \r\nРомантичен полъх през тази седмица няма да липсва, но ще бъде леко помрачен от високите изисквания на близките и множеството задачи, които ще ви поставят. Първоначално срещите ви няма да са толкова чести, колкото би ви се искало, а той/тя може да не повярва на разпалените ви обяснения защо не можете да се видите в предложения момент.\r\n \r\nНяма място за паника. Най-вероятно за добре свършената работа ще получите и някакъв финансов еквивалент. Изненадайте половинката си с идея за любимо развлечение и ще оправите нещата.\r\n \r\n\r\n \r\nНастроението ви е романтично, но ви е трудно да формулирате желанията си или си изграждате твърде амбициозни очаквания от него/нея. Привлекателни сте, няма да страдате от липса на внимание, обаче съвсем друг е въпросът дали ви е приятно да го получавате.\r\n \r\nПредпоставките за мимолетна свалка, спонтанно любовно обяснение, предложение за среща от неочаквана посока, са на лице. Вие, обаче, искате нещо повече и вероятно ще реагирате пасивно. В крайна сметка, да се радвате на получените комплименти не означава, че непременно трябва да приемате покана за връзка, която би ви разочаровала.\r\n\r\n", "date": "2018.07.04", "title": "Какво очаква всички зодии в любовта тази седмица?"}
{"url": "https://www.dnes.bg/eu/2018/07/04/germaniia-izdirva-dvama-za-iznasilvane-te-mai-sa-u-nas.381251", "text": "Двама от най-малко осемте тийнейджъри, заподозрени в групово изнасилване на 13-годишно момиче в Германия, са избягали в България и се издирват с помощта на Интерпол. Това са казали официални източници, цитирани от ДПА.\r\nНай-малко осем български тийнейджъри на възраст между 14 и 16 години са заподозрени, че са изнасилили момичето на 21 април в гориста местност край град Вупертал, преди случаен минувач да успее да я спаси.\n\n\r\nСпоред документ на министерството на вътрешните работи на провинция Северен Рейн-Вестфалия шестима от тийнейджърите вече са в полицейски арест, а за двама се предполага, че са заминали за България със семействата си, пише БТА.\r\nЗаради възрастта на жертвата делото срещу тийнейджърите ще се гледа при закрити врата.\r\n ", "date": "2018.07.04", "title": "Германия издирва двама за изнасилване, те май са у нас"}
{"url": "https://www.dnes.bg/balkani/2018/07/04/zemen-trus-ot-5-1-po-rihter-raztyrsi-albaniia.381270", "text": "Земетресение с магнитуд 5,1 по Рихтер разтърси адриатическото крайбрежие северно от главното албанско пристанище Дуръс и бе усетено в столицата Тирана, съобщи Ройтерс.\r\nЕпицентърът на труса е бил близо до Гири и Лалезит, северозападно от Дуръс, на дълбочина 18 км, съобщи албанският институт по геоложки науки.\r\nЗеметресението е продължило около 10 секунди. Няма съобщения за нанесени щети, освен за малки пукнатини на сградите. Високите сгради са били евакуирани след труса.\r\nТрусът е бил почувстван в македонските градове Тетово, Гостивар, Кичево и Дебър с интензивност 4 степен по Европейската макросеизмична скала и трета степен по същата скала в Скопие, Струга и Охрид, предаде БТА.\r\nЗеметресението е било регистриран в 11, 01 часа местно време, а епицентърът се намира на 170 км от Скопие в съседна Албания, отбелязва МИА.\r\n ", "date": "2018.07.04", "title": "Земен трус от 5,1 по Рихтер разтърси Албания"}
{"url": "https://www.dnes.bg/obshtestvo/2018/07/04/rodoliubec-uchen-i-priiatel-stotici-kazaha-sbogom-na-bojidar-dimitrov.381275", "text": "\n\r\nРодолюбец, учен, приятел, патриот, голям човек. С такива думи изпратиха Божидар Димитров стотици хора, дошли да преклонят глава пред паметта на историка. Поклонението бе в Националния исторически музей, който той ръководи 20 години.\r\n\"Слънчевата зала\" в НИМ бе отворена от 10 до 16 часа за всички, които искаха да отдадат своята последна почит към професора.\r\nБожидар Димитров почина на 1 юли, навръх рождения ден на дъщеря си.\r\nОт сутринта много хора дойдоха да се простят с професора, съобщи .\r\nТой беше невероятен разказвач на истории, обичаше да припомня събития, който са се случвали, защото нищо не е случайно, споделят негови близки и приятели.\n\n\n\n\n\r\n                    \r\n                    \r\nВ 13 часа с министъра на културата Боил Банов започна началото на церемонията по официалното изпращане на Божидар Димитров.\r\n\"С патриотизма, енергията и човечността си Божидар Димитров ни кара не да свеждаме глава на раздяла с него, а да се изправим гордо - каза  министърът на културата Боил Банов в словото си на поклонението пред учения. - Българската история изгуби най-верния си пазител - истински родолюбец, изгарян от любовта си към България.\"\n\r\nБанов отбеляза приноса на проф. Божидар Димитров като изключителен учен и като изключителен приятел - отзивчив към широката аудитория, за което получил и любовта й.\n\r\n\"Хората, запалени от неговите идеи, намираха и отдушник в контактите си с него заради великолепното му чувство за хумор, с което можеше да се отнася към всяка историческа дилема\" - допълни министърът.\n\r\nЗа предания патриотизъм, безкористността, научния принос, колегиалността, верността към България и към приятелите на Божидар Димитров говориха също директорът на НИМ доц. Бони Петрунова и проф. Станислав Станилов, заместник-председател на парламентарната Комисия по култура.\r\n\"За Божидар Димитров може да се говори много, а може и нищо да не се каже, защото достатъчно говори това, което е свършил в живота си - купищата книги и най-вече идеите в тях, тв предаванията, интервютата\" - каза Станилов. - Чувството му за свобода е било между най-големите качества на \"човека - музей\".\"\n\r\n\"От сутринта не спира потокът от хора, които искат да се сбогуват с бившия ни директор, колега, приятел, учител - голям човек на България.\r\nДумите не стигат, за да изразим скръбта си от неговата преждевременна загуба - можеше да направи още толкова много за България, която беше негова кауза и мисия\"  - каза доц. Бони Петрунова. - Божидар Димитров ще остане завинаги в залите на НИМ.\"\n\r\nДиректорката на музея прочете на траурната церемония съболезнователните адреси от председателя на парламента Цвета Караянчева, премиера Бойко Борисов, столичния кмет Йорданка Фандъкова.\n\r\nПетрунова отбеляза, че са получени изключително много съболезнователни адреси - от президентската администрация, министерства, политически партии, от Българската православна църква, научни и културни центрове, творчески организации, исторически музеи и общини от цялата страна.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2018.07.04", "title": "Родолюбец, учен и приятел! Стотици казаха сбогом на Божидар Димитров"}
{"url": "https://www.dnes.bg/stranata/2018/07/04/semeistvoto-na-ubitiia-docent-dobyr-chovek-priznat-uchen-ocherniha-go.381273", "text": "Съпругата на пребития до смърт доц. Стефан Нейков от Пловдив, дъщеря му и синът му са потресени от версията, която обявиха разследващите - че той е искал секс и пари от студентка, за да ѝ помогне да завърши магистратурата си в местен университет. В понеделник 70-годишният мъж издъхна след жесток побой от мъжа на студентката.\n\n\n\"Стефан беше пенсионер от 6 г. и оттогава не преподава. Защо прокуратурата се доверява на показанията на убиеца и жена му и ги тиражира в медиите. Изля се помия върху името на един уважаван учен, очерниха паметта му\", каза пред \"\" съпругата му Ирена. \r\r\n                    \r\n                    Синът Николай Нейков, който е главен асистент в института по растителни генетични ресурси в Садово, е шокиран. \n\r\n\"Изкараха баща ми едва ли не сексуален маниак. А той бе признат специалист и добър човек. Помагаше на всички\", посочи Нейков. \n\r\n33-годишният учен недоумява защо студентката не е задържана, а е разпитана само като свидетел.\n\r\n\"Не е ли и тя съучастник, след като е хвърлила бухалката край Марица\", попита той.\n\r\nПрипомняме ви, че доц. Нейков е бил открит в безпомощно състояние, със следи от насилие, до колата си на бул. \"Христо Ботев\" до Военна болница в Пловдив на 2 юли т.г. след 22:00 ч. Минути след пристигане на медицински екип, той е издъхнал.\n\r\nНазначена е аутопсия, която ще даде точните причини за настъпването на смъртта.\n\r\nАвтомобилът, до който е намерено тялото, сив \"Фолксваген Поло\", е собсвеност на сина на Нейков.\n\r\nПо-късно от Аграрния университет в Пловдив съобщиха, че убитият не е бил техен преподавател.\n\r\nВ петък прокуратурата ще внесе в съда искане за задържане под стража на обвиняемия.", "date": "2018.07.04", "title": "Семейството на убития доцент: Добър човек, признат учен! Очерниха го!"}
{"url": "https://www.dnes.bg/index/2018/07/04/grupa-hibrid-kazva-blagodaria-ti-liatno-parche-za-liubovta.381244", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"В живота на всеки има необикновени и специални моменти. Именно затова създадохме най-новата си песен - \"Благодаря ти\", казаха в предаването „България сутрин“ по  двамата музиканти РенеРанев и Георги Трифонов. \r\nНовото парче разказва за любовта и безграничността на човешките взаимоотношения. \"Благодаря ти\" е първата песен на групата с видеоклип. \r\nДвамата музиканти се запознават покрай трибют на група \"Queen\" и постепенно разбират, че от добирните им точки в музиката може да се роди нещо интересно. Група \"Хибрид\" съчетава фънк, R&B и джаз музиката, а според Рене Ранев песента \"Благодаря ти\" е първата, направена по \"правилната формула\".\r\"Мястото, на което се снима клипът на песента, е Родопите. Отидете на там, ако не сте ходили - вълшебно е. Колкото по-дълбоко навлизаш в музиката, толкова по-добре започваш да я разбираш\", добави още музикантът. \r\n ", "date": "2018.07.04", "title": "Група \"Хибрид\" казва \"Благодаря ти\" -  лятно парче за любовта"}
{"url": "https://www.dnes.bg/obshtestvo/2018/07/04/borisov-3-otpusna-pari-za-raketi-i-merki-sreshtu-chumata-po-svinete.381261", "text": "Допълнителни близо 5.8 млн. лв. одобри правителството за закупуване на противоградови ракети.\r\nИзпълнителна агенция \"Борба с градушките\" извършва дейности по защита на земеделската продукция от градушки в областите Видин, Монтана, Враца, Плевен, Пазарджик, Пловдив, Стара Загора и Сливен на площ от 17 милиона декара.\r\nОт 24 април насам са обработени 1 009 градоопасни облака и са изстреляни 9 785 ракети. Към момента изпълнителната агенция разполага с 4 823 ракети.\n\r\nПравителството одобри и допълнителни 4,5 млн. лв. за мерки срещу появата на Африканска чума по свинете у нас.\n\r\nЗаболяването е с висока смъртност при домашните и дивите свине, като липсва лечение и ваксина. Мерките, които ще се вземат заради усложнената епизоотична обстановка в цяла Европа, включват засилен граничен контрол при движението на живи животни, контрол върху личния багаж на пътниците и др.\r\r\n                    \r\n                    Други над 7 млн. лв. ще отидат за обезщетения при оптимизация на персонала в системата на предучилищното и училищното образование.\n\r\n\r\n ", "date": "2018.07.04", "title": "\"Борисов 3\" отпусна пари за ракети и мерки срещу чумата по свинете"}
{"url": "https://www.dnes.bg/health/2018/07/04/kak-se-proiaviava-hepatit-a-v-detska-vyzrast.381200", "text": "Вирусните хепатити са сериозен глобален здравен проблем. Известни са 5 вируса, които предизвикват хепатит – А, В, С, D, E, като при някои от тях инфекцията може да продължи дълго време и да хронифицира. Хепатит А е вирусно инфекциозно заболяване, което се предизвиква от едноименния вирус. Инфекцията се среща в целия свят, но е най-разпространена в развиващите се страни. Вирусът е отговорен за около 50% от случаите на остър вирусен хепатит. Как се разпространява заболяването? Вирусът, причиняващ хепатит А, е много контагиозен. Механизъм на предаване е фекално-орален. Поради тази причина и повечето случаи възникват в затворени колективи – детски градини, училища, както и между отделните членове на семейството. Рядко се наблюдава предаване на инфекцията от заразена майка на плода по време на бременността или около раждането. Инкубационният период (времето от заразяването до появата на първите симптоми) е сравнително дълъг – около 3 седмици. Вирусът обаче започва да се излъчва още преди появата на симптомите и продължава до около 2 седмици след отшумяване на жълтеницата. Това прави заразените, при които все още няма изявени симптоми, основен източник на инфекцията.", "date": "2018.07.04", "title": "Как се проявява хепатит А в детска възраст?"}
{"url": "https://www.dnes.bg/politika/2018/07/04/vmro-tvyrdo-protiv-vdiganeto-na-akciza-na-bezdimnite-cigari.381280", "text": "Депутатите от ВМРО ще гласуват в пленарна зала твърдо против вдигането на акциза на бездимните цигари. Това коментира пред журналисти Александър Сиди от ПГ на \"Обединени патриоти - НФСБ, \"Атака\" и ВМРО\".\n\n\n\n\r\nПоводът е внесеният от ГЕРБ и депутати от НФСБ законопроект за промени в Закона за акцизите и данъчните складове. Предвижда се новата ставка за бездимните цигари да влезе в сила от 1 октомври тази година.\n\r\nСпоред Сиди внасянето на измененията е трябвало първо да бъде съгласувано с групата на \"Обединени патриоти\", а не да бъдат приканени да подпишат законопроекта \"на крак в залата\".\r\n                    \r\n                    \r\nЕвропейската комисия, която е особено стриктна по отношение на акцизната политика, гледа по малко по-различен начин, а той е именно, че тези цигари са безвредни до доказване на противното, а не както обикновено работи Комисията, посочи Александър Сиди, цитиран от БТА.\n\r\nПо думите му това означава, че тя дава шанс на това ново изделие. В България също би трябвало да изчакаме да видим дали има доказателства, че тези бездимни цигари са толкова вредни колкото и конвенционалните цигари, защото иначе остават съмнения защо точно го правим, коментира той. \r\nВиждаме, че тези бездимни изделия взеха един сериозен пазарен дял и веднага бива ударен този производител с акциз, с който вдигаме цената на това изделие и съответно пушачите се връщат към конвенционалните цигари, отбеляза Сиди.\r\nКато част от управляващото мнозинство депутатите от ОП трябва да търсят начин да бъде напълнена хазната, но хайде да не го правим на гърба на българските граждани и на здравеопазването, призова Сиди. Като говорим за ползата, нека да видим каква ще бъде вредата, когато върнем тези хора, които пушат това изделие, на конвенционални цигари, посочи той.\r\nОт \"Воля\" също смятат, че трябва да се изчака с промяната на акциза на бездимните цигари. Ние сме за адекватно облагане, както на конвенционалните цигари, така и на бездимните тютюневи изделия, коментира Дора Христова пред журналисти в парламента. \n\r\nТя отбеляза, че засега тези продукти не могат да бъдат квалифицирани към групата от традиционните тютюневи изделия, затова според ЕК е по-добре акцизът им да бъде като на насипния тютюн. Вместо в средата на годината да се променя акцизът, защо не се изчака новата директива на ЕК, в която да бъде дадено конкретно становище към коя група се класифицират, коментираха от \"Воля\". \n\r\nОт партията ще изчакат дебатите в парламентарните комисии и тогава ще вземат окончателно решение дали да подкрепят законопроекта.", "date": "2018.07.04", "title": "ВМРО твърдо против вдигането на акциза на бездимните цигари"}
{"url": "https://www.dnes.bg/stranata/2018/07/04/fint-na-gledachite-i-mechokyt-mitko-vkusi-svobodata-za-kratko.381282", "text": "Мечокът Митко успял да излезе от клетката си в общинския зоокът в Димитровград. Свободата му била кратка - за половин час.\r\nСлужители на зоологическата градина успели да го упоят и върнат обратно. Инцидентът с 23-годишния Митко е станал след 11 часа по обяд днес, съобщиха от местната администрация.\r\nЧетириногото от вида \"кафява мечка\" е излязло от \"жилището\" си, което обитава с партньорката си Ани, при рутинно отваряне на клетката за почистване и хранене. Посетителите на къта в парка \"Вапцаров\" са били евакуирани веднага.\r\n\"Персоналът, който е с голям опит, е реагирал светкавично. Намесили са се ветеринарният лекар и техник, които са упоили \"беглеца\", без той да успее да напусне територията на зоопарка и са го върнали заедно с гледача\", уточни говорителят на общината Кремена Борисова.", "date": "2018.07.04", "title": "Финт на гледачите и... Мечокът Митко вкуси свободата за кратко"}
{"url": "https://www.dnes.bg/sofia/2018/07/04/zadyrjaha-banda-sledila-ubitiia-danychen-v-neia-i-deputatski-brat.381294", "text": "Специализираната прокуратура е повдигнала обвинения на четирима участници в организирана престъпна група за рекет, действала на територията на София и други градове от март 2016 г. Бандата, в която влиза брат на депутат, е следяла убития на 18 декември м.г. в София данъчен Иво Стаменов, съобщиха от прокуратурата, предаде \"\".\n\n\n\n\nТрима от обвинените, сред които и ръководителят на групата /който е брат на народен представител/, са били задържани на 3 юли 2018 г. Четвъртият участник в момента е в Бургаския затвор, където изтърпява присъда за незаконно притежание на оръжие.\r\r\n                    \r\n                    Депутатът е Димитър Аврамов от ДПС, а името на брат му е Борис, информира Нова тв. \r\nСпоред събраните доказателства групата е решавала чрез брутални силови действия и срещу солидно заплащане \r\nфинансови спорове, поемала е и е изпълнявала поръчки за \"наказателни акции\" срещу конкретни хора или е възлагала изпълнението им на трети лица. Събрани са доказателства, че групата е възлагала поръчки за следене и побой над застреляния на 18 декември 2017 г. в София директор на звено \"Фискален контрол\" в НАП Иво Стаменов.\r\nСред основните задачи на разследващите дейността на престъпната група е да установят дали нейни участници или лица, на които са възлагани поръчки за насилствени действия, имат връзка с покушението над данъчния служител.\r\n43-годишният Иво Стаменов бе прострелян на 18 декември 2017 г. в центъра на София. Веднага след това той бе приет във Военномедицинска академия в критично състояние и бе опериран два пъти, като му бяха прелети десетки сакове с кръв и плазма. Той имаше поражения в десния бял дроб и големите кръвоносни съдове в областта.\r\nМедиците бяха стабилизирали състоянието му, но на 12 януари 2018 г. Иво Стаменов издъхна. \n\r\nМеждувременно стана ясно, че е открит джипът, от който вероятно е стреляно по данъчния служител. Превозното средство било намерено в столичния квартал \"Хаджи Димитър\".\n\r\nПри проведена спецакция на територията на три града – Приморско, Бургас и София, през февруари бяха задържани трима души, заподозрени в убийството на директора на звено \"Фискален контрол\" в НАП.\n\r\nСтаменов е бивш служител на МВР, а от няколко години работел в НАП. Той отговарял за контрол над рискови стоки, каквито са месо, месни продукти, зърно, зеленчуци, горива, цигари и алкохол и други.\n\r\nОсновната версия за покушението бе именно работата му - най-вероятно пресичане на ДДС схеми при внос на месо и месни продукти за стотици милиони лева.", "date": "2018.07.04", "title": "Задържаха банда, следила убития данъчен! В нея - и депутатски брат!"}
{"url": "https://www.dnes.bg/eu/2018/07/04/evrodeputatite-paketyt-mobilnost-obratno-za-prerabotka.381292", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕвропейският парламент в Страсбург в карйна  върна спорния пакет в  транспортната комисия, като на практика по този начин депутатите  отхвърлиха предложенията за по-големите комфортни почивки на  международните шофьори на камиони, съобщават от телевизия .\r\nДо днешното гласуване се стигна, след като бе провален опит за внасяне на  поправки в предложенията на ниво транспортна комисия и сега процедурата  тръгва наново. През изминалия ден евродепутатите влязоха в тричасови ожесточени дебати относно спорния пакет \"Мобилнст\", който цели подобряване на условията на труд за превозвачите, но според родния бранш ще доведе до неговия фалит.\r\r\n                    \r\n                    Евродепутатът Ангел Джамбазки обяви промените в пакета за \"лицемерни\" и скандални, а в страната идеята доведе до масови протести.\r\n\"Искате да се спи в хотели – хотели няма. Искате охраняеми паркинги, няма охраняеми паркинги и застраховките не важат. Искате шофьорите да се прибират на 2-3 седмици. Откъде накъде ще казвате на някого къде да бъде след три седмици?\", попита Джамбазки по време на ожесточените дебати. \n\r\n\n\r\n ", "date": "2018.07.04", "title": "Евродепутатите: Пакетът \"Мобилност\" - обратно за преработка"}
{"url": "https://www.dnes.bg/obshtestvo/2018/07/04/pochina-narodnata-pevica-nadejda-adjova.381295", "text": "На 70-годишна възраст този свят напусна народната певица Надежда Аджова. На официалната страница във  Facebook на сестри Аджови, известни с изпълненията си, се появи съобщение за тъжната новина:\r\n\"С огромна тъга съобщаваме, че на 3 юли 2018 г. след кратко боледуване почина Надежда Аджова. Вярваме, че половинката от сестри Аджови е на по-добро място и невероятният ѝ глас звучи в небесния хор от ангели! Благодарим за стотиците песни и незабравими мигове на сцената и в живота! Поклон!”\r\nБлизначките Вяра и Надежда Аджови са родени в Самоков на 6 септември 1947 г. Още на 16-годишна възраст стават популярни и извън родния си град с изпълнението на песните \"Айде, легнала е Лиляна\" и \"Море, много ми я хвалят\", които стават хитове в програмата на Радио \"София\".\r\n                    \r\n                    \r\nПрез 1963 г. сестри Аджови печелят наградата за дует на България с песента \"Мари, Румено\". 60-те и 70-те години на миналия век те посвещават на народната музика и се нареждат сред емблематичните изпълнители на българската сцена.\n\r\nВ началото на 80-те години на миналия век започват изявите им и като изпълнителки на стари градски песни.\r\nПоклонението ще се състои в петък, от 11:00 часа в ритуалната зала на Централните софийски гробища.", "date": "2018.07.04", "title": "Почина народната певица Надежда Аджова"}
