{"url": "https://www.dnes.bg/zvezdi/2019/01/05/zvezdi-koito-shte-se-sdobiiat-s-bebeta-prez-2019-a.398292", "text": "На 15 октомври 2018 г. дворецът Кенсингтън обяви, че принц Хари и съпругата му Меган Маркъл очакват първото си дете през пролетта на 2019 г. \r\nПотвърждението за бременността на една от най-вълнуващите двойки в света в момента, стана само пет месеца след сватбата им през май 2018 г. Това кралско бебе може би ще се окаже най-чаканият звезден наследник за тази година. Иначе доста други знаменитости изненадаха света преди броени дни, с радостната вест, че ще си имат дете през идната година.\r\n \r\nТова направиха и Ким Кардашян и Кание Уест. Те обявиха, че ще се сдобият с четвъртото си дете през 2019 г. Бебето, което ще е момче, ще бъде износено от сурогатната майка, която износи и третото им дете – Чикаго.\r\n \r\nСпоред източници, близки до Ким, това ще е последното бебе на двойката, която вече има 5-годишна дъщеря Норт, 3-годишен син Сейнт, а дъщеря им Чикаго е на 11 месеца.\r\n \r\nВижте снимки на звездите, които ще увеличат семействата си с още един член през тази година в ", "date": "2019.01.05", "title": "Звезди, които ще се сдобият с бебета през 2019-а"}
{"url": "https://www.dnes.bg/obshtestvo/2019/01/05/besarabskite-bylgari-pomaga-li-im-niakoi-idvaiki-u-nas.398352", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПолага ли държавата необходимите грижи за сънародниците ни от диаспората в Румъния, Молдова и Украйна? Кои трябва да проявят най-голяма отзивчивост, ако тамошни българи решат да се завърнат в майка България, за да работят или да се установят тук?\n\r\nИвайло Ангелов е един от тези ентусиасти, които няма да срещнете никъде. Oт години сам, без помощ от никого, се опитва да отговори на нуждите на сънародниците ни в Украйна, Молдова и Румъния от учебници, учебна литература и пособия, свързани с прародината, споделя той пред .\n\r\nАнастасия Олишевская пък е първата наша сънародничка от района на Олшанка в Украйна, преселила се това лято с двете си дъщери в село Кайнарджа. Това стана възможно благодарение на усилията на Ивайло и местната власт в Кайнарджа.\n                    \n                    \n                \r\nОт общината ѝ намират жилище под наем, осигуряват ѝ работа. Отправят покана и към други българи там. \n\r\nГрупа сънародници на Анастасия посетиха наскоро Кайнарджа, откъдето преди 245 години са тръгнали предците им към Украйна.\n\r\nА Ивайло е убеден, че най-голямата нужда е държавата ни да има ясна стратегия за работата с тези български общности. Но най-голяма роля и грижи за заселването на българи в прародината им трябва да имат местните власти.\r\n ", "date": "2019.01.05", "title": "Бесарабските българи – помага ли им някой, идвайки у нас?"}
{"url": "https://www.dnes.bg/zvezdi/2019/01/05/ekssypruzi-sred-zvezdite-koito-ostanaha-dobri-priiateli.398290", "text": "Както и в света на обикновените хора, така и в света на известните и богатите, е пълно с бивши съпрузи, които са успели да запазят добрите си отношения, въпреки че покрай раздялата им е имало някаква драма. \r\nПример за това са Кортни Кардашян и Скот Дисик. Към днешна дата те могат да се похвалят с приятелски отношения, като Кортни дори се сближи с настоящата приятелка на Скот – София Ричи.\r\n \r\nБившата двойка има три деца – Мейсън (9), Пенелопе (6) и Рейн (4). Наскоро те споделиха кадри от почивката си в Мексико, на която са били и децата им, и 20-годишната София.\r\n \r\nСестрата на Кортни – Клои Кардашян дори написа в Twitter, че според нея е похвално и удивително колко зряло се държат всички в името на децата.\r\n \r\nГовореше се, че в началото Ричи се е чувствала аутсайдер в семейството, но заради любовта си към Дисик е решила да приеме приятелството му с Кортни.\r\n \r\nВижте в кои други ексдвойки сред известните продължават да се чувстват семейство и години след раздялата си.", "date": "2019.01.05", "title": "Екссъпрузи сред звездите, които останаха добри приятели"}
{"url": "https://www.dnes.bg/notifikacii/2019/01/05/migrantite-s-pogled-vperen-v-evropa-i-falshiv-pasport-v-djoba.398353", "text": "Особено голям брой паспорти менте разкриват граничарите на истанбулското летище \"Ататюрк\", както и в Гърция. Откакто бе затворен т.нар. Балкански маршрут на бежанците, търговията с фалшифицирани паспорти процъфтява.\n\r\nФактите са потресаващи: Само в рамките на един-единствен ден - 10 ноември 2018 г. - на летището в Атина са засечени общо 600 лица с фалшиви паспорти и лични карти. Фалшификациите са били от най-разнообразен характер: някои от пътниците са имали подправени паспорти, други пък – недействителен документ, издаден на името на съвсем друго лице, пише \"\". \n                \n                \r\nСлучилото се през въпросния ноемврийски ден потвърждава общата тенденция: между януари и октомври 2018 г. гръцката полиция, подпомагана от германски служители за сигурност, са разкрили общо 5633 лица, пътуващи с фалшиви документи. Откакто бе затворен т.нар. Балкански маршрут, пътуването със самолет стана все по-важно за мигрантите. Но докато преминаването през т.нар. зелени граници в Европа беше относително лесно, паспортните проверки при полети са сравнително строги. Ето защо процъфтява търговията с фалшиви паспорти.\n\r\nДанните относно нелегалната миграция, цитирани от германския вестник \"Ди Велт\", доказват този факт. В информацията се сочи, че \"са налице много голямо количество подправени документи с най-различно качество“. Европейският съюз също поддържа тази констатация. По данни на Европейската агенция за гранична и брегова охрана \"Фронтекс“ през второто тримесечие на 2018 г. са били открити значително повече фалшиви документи, отколкото от началото на бежанската криза през 2015 досега. Само през първото тримесечие на 2018 г. се констатира нарастване с 23 на сто.\n\r\nТази статистика също откроява особеното значение на самолетния транспорт: 70% от фалшивите документи са били разкрити сред пътуващи със самолет. Най-голям брой подправени паспорти извън територията на ЕС се разкриват от служителите на истанбулското летище \"Ататюрк“, а в рамките на Шенгенското пространство – от гръцките граничари. По данни на \"Фронтекс“ броят на лицата с фалшиви документи за самоличност, засечени в Гърция, е нараснал на 253% в сравнение с предходната година. \n\r\nПрофесионални измами\n\r\nТрафикантите на хора явно действат много професионално. Властите констатират това и във връзка с огромния брой фалшиви документи, разкрити само в един-единствен ден. Потсдамският Център, изследващ нелегалната миграция, разполага с данни, според които каналджиите в Атина са в състояние само за няколко часа да набавят голям брой фалшиви паспорти. Обикновено те купуват самолетни билети с нефиксирана дата и полет, така че билетът да може да се презавери в последния момент за друга цел в рамките на ЕС. Тази тактика се използва, когато се забележи, че граничните власти особено щателно проверяват паспортите за даден полет.\n\r\nСпоред анализ на германските сили за сигурност, става дума \"предимно за подправени задгранични паспорти от държави в Европейския съюз, респективно в Шенгенското пространство. Използват се също откраднати или изгубени германски паспорти, както и временни документи за самоличност, издадени на бежанци. През последните години германските власти са издали близо 600 000 подобни документа.\n\r\nЕкспертите отчитат също, че социалните медии играят все по-нарастваща роля във връзка с нелегалната миграция. От лятото на 2017 г. силно се е увеличил например броят на \"офертите за прехвърляне със самолет в ЕС\" от Турция и Гърция.\n\r\nАвстрийският канцлер Себастиан Курц наскоро настойчиво призова Фейсбук да вземе мерки срещу подобни каналджийски оферти. Важно е Европейският съюз да упражни по-голям натиск над Фейсбук, за да бъде пресечена активността на трафикантите в социалните медии. Много хора в Средния Изток, Африка и Централна Америка се хващат на лъжите на престъпните банди, плащат големи суми и рискуват живота си. Европа не бива повече да си затваря очите за това, предупреди австрийският канцлер в интервю за вестник \"Билд“.  \r\n \r\n", "date": "2019.01.05", "title": "Мигрантите с поглед, вперен в Европа... И фалшив паспорт в джоба!"}
{"url": "https://www.dnes.bg/index/2019/01/05/syboten-bis-zvezdi-pod-natisk-za-brak-i-pod-natiska-na-photoshop.398334", "text": "\n\r\nБезспорно една от най-горещите теми на седмицата е дали Благо Георгиев и Златка Райкова са се сгодили. Нямам идея защо това е толкова важно, но всичко се върти около един пръстен. Той трябваше да бъде връчен още по време на участието на двойката в Big Brother, но тогава работата нещо се разсъхна. После стана ясно, че бившият футболист е нещо като рекламно лице на марката бижута, които уж безвъзмездно предоставиха бижуто в изповедалнята. Повелителката на телевизионните бракове - Златка, обаче видимо е отказала за втори път да казва \"да\" в ефир. Тя вече има един провален тв годеж с ММА боеца Георги Валентинов. Двамата се взеха в шоуто \"Като две капки вода\", но веднага след него отношенията им охладняха, а плеймейтката се нанесе в спалнята на Благо. Който пък до този момент тренираше с Валентинов и ходеше с него да подкрепя блондинката докато се мъчеше да бъде певица.\n                \n                \r\nСпоред слуховете Джизъса и Райкова ще застанат пред олтара тази година. Благой има два неуспешни брака зад гърба си и три деца - две от гимнастичката Христина Витанова и едно от татарката Есмер. Както вече стана ясно, неговата половинка изостава сериозно само с един провален годеж.\n\r\nВенчален пръстен може да сложи и Валери Божинов, който от три години \"движи\" със сръбкинята Биляна Дол. И двамата имат зад гърба си по едно брачно свидетелство - нападателят на Ботев Враца с Николета Лозанова, а половинката му с бившия футболен национал на Германия Томас Дол. Валери има дъщеря от плеймейтката и син от връзката му с фолкпевицата Алисия, а Биляна пък още си носи фамилията на бившия. Дол искала да стане майка, а вече е на 43 и биологичният часовник цъкал. Дали ще укрепят българо-сръбската шоубизнес дружба ще стане ясно, но трябва да й се признае на Биляна Дол - откакто е с Валери, малките котета изчезнаха и спряха да мяучат какъв е в кревата и какви лафчета им сервира в чатовете.\n\r\nПодобен привкус новина, но не с балкански, а с холивудски отенък излиза периодично и от страна на Никол Шерцингер. В няколко свои интервюта тя намекна, че иска да става майка, но нашият Григор още се ослушва и по-скоро се чуди как да възроди кариерата си. Той прекарва повече време с треньора си Валверде и Андре Агаси, отколкото със знойната певица.  \n\r\nПродължаваме със семейната тематика и фолкпевицата Мария, която през последните месеци се хвали, че открила голямата любов и има сериозен мъж до себе си. Явно обаче не може да се похвали кой е той, а нейни колежки злорадстват, че пак е с женен. И затова по празниците вместо с него е в заведенията на участия. И вместо кадри с баницата с късмети споделя селфита от тоалетни. Докато беше омъжена за Гущеров Мария не ходеше на новогодишни участия, но видимо безоблачните финансови времена са в историята. Не случайно тя участва и в един от сезоните на Big Brother.\n\r\nПо време на коледно-новогодишните празници пък Ивайло Караньотов бе замесен в любовна афера с Христина, с която делиха залък и лопати по време на риалити шоуто \"Фермата\". Мъжът на Аня Пенчева обаче бе категоричен, че не е кръшкал от семейното ложе.\n\r\n\"Хвърляте сянка на 30-годишния ми брак с Аня. Никой никога не си е позволявал да я обижда така безнаказано пред мене. Нито ще ми развалите брака, нито ще обезверите хората около мене\", категоричен бе той.\n\r\nДобрата новина от празниците пък бе свързана със семейство Топузакови. Бившият футболист на Левски и изявяващата се като дизайнерка Весела Тотева се събраха на обща трапеза, след като живяха близо година разделени. Времето ще покаже дали двойката е изгладила отношенията си и заедно ще отглеждат своето дете.\n\r\nФолкзвездата Азис и главният редактор на Big Brother - Радослав Тушев, пък били нещо повече от приятели. Клюката гръмна след тяхна обща снимка по време на празниците, от която струи нежност. Тя бе споделена, а по-късно и свалена от Радо, който бе описал кадъра като \"любов\". Преди няколко месеца Тушев написа, че са \"семейство\", а по-късно Азис се изяви като водещ в риалитито, което тази година мина изцяло под диктовката на Тушев. \n\r\nНе всичко около празниците обаче беше любов, имаше и гафове. Позабравената плеймейтка Моника Валериева напомни за себе си с кадър в Instagram, на който позира с празничната си рокля. Суетата обаче остана на заден план заради формите на задните й части - щръкнали като за последно. Мнозина видяха в снимката дългата ръка на фотошопа, но Моника се кълне, че визията й не се пипа с програми. Вие само може да оцените доколко тази форма е реална в галерията ни. \n\r\nМоже би за първи и последен път през тази година ще насочим вниманието си към две други телевизионни героини. Никита и Вулева продължават да вадят на показ своята неприязън една към друга, осъзнавайки, че това е един от малкото начини да бъдат интересни на публиката. Двете позастаряващи дами са наясно, че в шоубизнеса вече трудно има място за тях, а участието в Big Brother ще бъде най-вероятно лебедовата им песен. Албена атакува Никита заради неспазено обещание да дари част от спечелените през 2015 година в същото шоу пари за деца в неравностойно положение. \n\r\n\"За циркаджийското поведение на Албена Вулева, няма дори да си правя труда да коментирам с повече от 2-3 изречения. Разбирам, че е обсебена от мен, но нищо не мога да направя по въпроса... защото аз отдавна се научих да оставям негативните хора да си тръгват от живота ми. Сега по същество. Няма да позволя на никого да ме злепоставя и обвинява! Да се дарят пари за нечия кауза е процес който изисква отговорност, отчетливост, прозрачност и двустранна ангажираност. Парично дарение може да се реализира единствено към НПО, фондация, сдружение, държавна или общинска организация. Когато лично потърсих информация от Аделина относно фондация или сдружение към които да се отправи дарението, отговор не получих. Дарителска сметка, по каузата, също НЕ ми беше предоставена. Желание от моята страна имаше, но конкретност от Аделина - НЕ!\", написа като оправдание Джонсън и допълни, че Вулева \"не ми е интересна, нито като реакция, нито като съдържание, нито като пълнеж, наглостта е нейното амплоа\". \n\r\nСъмнителното тук е въобще дали двете са интересни на публиката или съдържанието и пълнежа им отдавна не са загнили откъм внимание...\n\r\nВървим към финала с най-силиконената от силиконените - Джулиана Гани. Тя се похвали, че имала участие като гост-звезда в новогодишната програма на клуб във Филипините. Тя е рекламирана на афиша като еврозвезда на американския Playboy. Факт е, че България е в Европа, факт е, че Джулката е на корицата на мъжкото списание, но пък досега не сме чули да е известна извън пределите на клубовете в Студентски град. Всъщност Гани се прочу в тв риалити предавания, от които стана ясно, че \"тя е много добричка\". Пожелаваме й след като е превзела Европа да стори същото и с Азия. \n\r\nЗавършваме с Николета Лозанова, която преживява истински ренесанс в любовта с Николай Михайлов. Появиха се слухове, че двамата вече не са заедно, но май всичко ще се окаже единичен фойерверк. Пък и той е базиран единствено на факта, че плеймейтката не била пуснала обща снимка с футболиста по празниците. Но пък покрай Лозанова се появи друга пикантерия. Моделът ще удържа напора на по-младите си конкурентки с пипнато дупе от турски лекари. Тя се е подложила на процедури за уголемяване на задния си изглед с цел да го направи по-атрактивен. За съжаление няма как да го оценим, тъй като и при Николета фотошопът е пръв помощник и изкривява истината.", "date": "2019.01.05", "title": "Съботен бис: Звезди под натиск за брак и под натиска на Photoshop"}
{"url": "https://www.dnes.bg/notifikacii/2019/01/05/da-izmetem-rejima-ungarcite-otnovo-na-protest.398354", "text": "Хиляди унгарци протестираха в центъра на Будапеща срещу нов закон, който разрешава на работодателите да възлагат на подчинените си до 400 часа извънреден труд годишно, предаде Ройтерс.\n\r\nПрез последните седмици опозиционни групи организираха редица протести в Будапеща и други унгарски градове срещу, по думите им, авторитарното управление на консервативния премиер националист Виктор Орбан.\n\r\nДнешният протест бе организиран от опозиционни партии, синдикати и граждански сдружения. Той бе насочен главно срещу новият трудов закон, наричан \"робовладелски\" от критиците му.\n\n\n\r\nПротестиращите преминаха под снега в шествие от историческия Площад на героите до сградата на парламента на брега на Дунава, носейки транспаранти с надписи като \"Да изметем режима\".\n                \n                \r\nНякои демонстранти носеха табели с призив за национална стачка или постваха такъв призив в социалните медии.\n\r\nИзменението на Кодекса на труда, което бе прието от парламента миналия месец, е подложено на остри критики и предизвика най-големите улични протести от повече от година. Новият текст може потенциално да прибави по около два допълнителни часа към всеки работен ден или еквивалента на още един работен ден в седмицата. Той не е бил обсъден със синдикатите.\n\r\nВ четвъртък управляващата партия Фидес повтори, че протестите са част от кампания за изборите за Европейски парламент през май в помощ на поддръжниците на масовата миграция в ЕС.\r\n ", "date": "2019.01.05", "title": "Да изметем режима: Унгарците отново на протест "}
{"url": "https://www.dnes.bg/stranata/2019/01/05/kola-se-udari-v-tir-na-e-79-pochina-82-godishna-jena.398355", "text": "82-годишна жена е починала при катастрофа между лек автомобил и ТИР на главен път Е-79 в Кресна. Това съобщиха от пресцентъра на МВР-Благоевград. \r\nСигнал за катастрофата е получен днес, малко след 18 часа. \r\nПо първоначална информация лек автомобил \"Форд\" с 45-годишен водач от с. Градешница, неспазвайки необходимата дистанция, се блъска в задната част на ТИР, който в този момент е спрял, за да пропусне пешеходец, пресичащ пътното платно на обозначено за целта място. \r\nПочинала е 82-годишна жена от с. Градешница, пътуваща в лекия автомобил. \r\nРаботата по установяване на всички факти и обстоятелства при инцидента продължава.", "date": "2019.01.05", "title": "Кола се удари в ТИР на Е-79, почина 82-годишна жена"}
{"url": "https://www.dnes.bg/temida/2019/01/05/obvineniia-za-kartinite-na-maistora-kyde-sa-kradcite.398356", "text": "Прокуратурата повдигна обвинения след кражбата на картини на Владимир Димитров - Майстора и пловдивския художник Димитър Киров.\n\r\nДвама антиквари ще отговарят за укриването на произведенията на изкуството. Издирването на крадците продължава, предава btv.\n\n\n\n\n\r\nКрадците не са знаели кои са авторите на картините, твърдят разследващите. И затова вероятно са пропуснали да вземат още няколко платна на Владимир Димитров - Майстора от дома на неговия наследник.\n\r\n\"Доколкото ми е известно, първоначалните суми, които са искани, са били в размер на 2-3000 лева за всички произведения. Тези пари са им били дадени от антикварите”, заяви Ангел Папалезов - началник на сектор \"Престъпления с културно-исторически ценности\".\n                    \n                    \n                \r\nКартините били предлагани на множество търговци, но повечето отказали. Божидар Нейков купил 9 от тях. \n\r\n\"Божидар Нейков се е изкушил, даже и той от своя страна тръгнал да ги продава на други хора. И тези хора, стреснали се от медийния шум и възможността да загубят пари и имиджа си, и бизнеса си, ни съдействаха”, казва още Ангел Папалезов.\n\r\n„Не съм съден за такива неща, защото предимно аз си ги купувам, не се занимавам с други работи”, твърди обаче Божидар Нейков. Аз не съм ги укрил, аз ги предоставих доброволно, отбелязва още той.\n\r\nБожидар Нейков вече е разследван. Пак за проблеми с картини - обсебвания, фалшификации, нормалните проблеми в арт бизнеса.\n\r\nДругият антиквар с прякор Наско Дългия, от когото Нейков твърди, че купил картините, е пуснат под гаранция от 5000 лева. Не го открихме в дома му.", "date": "2019.01.05", "title": "Обвинения за картините на Майстора. Къде са крадците?"}
{"url": "https://www.dnes.bg/za-da-se-razbirame/2019/01/05/bogatstvo-i-zodii-koi-sa-nai-golemite-kysmetlii.398303", "text": "Може ли зодиакалният знак да предопредели бъдещето ви и по-точно дали ще бъдете богати и успешни? Доста хора биха се изсмели на подобна теория (вероятно от не споменати в материала зодиакални знаци) и все пак би било любопитно да видим каква е гледната точка на астрологията.\r\nИзследване, направено от сайта за работа Adview, е изследвало класацията на Форбс топ 400 за най-богатите хора и се е фокусирало върху техния зодиакален знак. Интересното е, че един знак е изпъкнал измежду останалите и това ги е накарало да се замислят дали наистина астрологичния знак няма отношение към предразположеността към успех.\r\nА сега кой е знакът, характерен за милионерите и милиардерите?\r\nИзследователите са установили, че 28 от милиардерите са били зодия Лъв. Лъвовете (23 юли – 22 август) са родени лидери. Те са интелигентни, интелектуалци и имат силна персона. Освен това са доста уверени и креативни и хората са привлечени като магнит към тях заради техният оптимизъм. Подобни качества определено биха помогнали на човек да стане милиардер!\r\n                    \n                    \n                Едни от най-известните лъвове- богаташи включват ко-основателят на Google Сергей Брин, основателят на Oracle Лари Елисън и френският милиардер Франсоа Пино. \r\nСледващият по честота срещан знак сред тузарите по целия свят са Телците. В списъка на Форбс има 24 милиардера, родени под знака на Телец. 23-ма пък са везни и 22 Водолеи и 21 Близнаци, Деви, Козирози и Риби.\r\nПоследен в списъка е Стрелецът, който очевидно по-трудно задържа и трупа състояние.\r\n", "date": "2019.01.05", "title": "Богатство и зодии, кои са най-големите късметлии?"}
{"url": "https://www.dnes.bg/world/2019/01/05/snegyt-blokira-letishteto-v-miunhen-otmeneni-nad-120-poleta.398346", "text": "Продължаващият обилен снеговалеж в Южна Германия наложи отмяната на все повече и повече полети на различни авиокомпании на най-голямото летище в провинция Бавария - Мюнхенското, предаде ДПА.\r\nДосега само през днешния ден са отменени най-малко 120 полета, каза говорител на летището и предупреди, че може ще има още отменени полети. Редовното разписание за събота включва 850 излитания, предава БТА.\r\nПодобно е времето в съседните Австрия и Швейцария. Снежната покривка засега, според Асошиейтед прес, е десетина сантиметра.", "date": "2019.01.05", "title": "Снегът блокира летището в Мюнхен, отменени над 120 полета"}
{"url": "https://www.dnes.bg/obshtestvo/2019/01/05/sankcii-zaradi-falstarta-s-e-vinetkite-atakite-ejednevni.398347", "text": "Изпълнителят на тол системата - фирма КАПШ, ще бъде санкционирана заради забавяне на изпълнение на дейности, заяви регионалният министър Петя Аврамова на брифинг в министерството.\n\r\nТя уточни, че следващата седмица ще бъде извършен анализ и ще се прецени в какъв размер да бъдат неустойките. Те се налагат, тъй като фирмата е трябвало да монтира апаратите за самотаксуване на ГКПП-тата до 31 декември, но това не се е случило.\n\r\nСистемата за електронно таксуване работи, при тестовете нямаше дефекти, такива бяха отчетени след пускането на системата, имаше и нерегламентирани атаки, уточни Аврамова. Имало е софтуерен проблем при таксуването, проблем с актуализирането на винетка след плащане, проблем с банкови преводи - всички те са отстранени. \n                    \n                    \n                \r\n\"Атаките в системата са ежедневни. Вече има и интересен начин за измама - днес беше засечен незаконен софтуер за закупени квитанции за закупени винетки. Но опитът за проникване е неуспешен. Има опити, но няма пробив в системата, тя е сигурна и защитена\", увери Аврамова.\n\r\n\"На ГКПП-тата към момента има монтирани апарати, които работят на Отоманци, Гюешево Капитан-Андреево, Дунав мост - Русе, Кардам, Дуранкулак. Монтира се на Калотина, Станке Лисичково, Златарево, Кулата. 5-ти януари е срокът и за Дунав мост - Видин, на 6-ти за Брегово, Връшка чука. До неделя ще има 13 пункта. На Калотина оборудваме и работни места за плащане в брой - там има 2, утре ще има на Кулата, на 7-ми на Дунав мост - Русе и Капитан Андреево\", допълни Аврамова.\n\r\nДо момента са закупени 73 хил. винетки за над 5 млн. лв. В сравнение със същия период на миналата година събраните средства са същите, така че няма загуба на средства, уточни тя.\n\r\nВ момента електронни винетки могат да се закупят от апарати за самотаксуване, от сайта, мобилното приложение, областните пътни управления, А1, поетапно на касите на Изипей - от днес се въвеждат. От следващата седмица поетапно започва и в бензиностанциите ОМВ, Петрол и Еко, както и в Български пощи. До месец ще може и чрез около 2 хил. банкомата на Борика.\n\r\n\"Искам да успокоя всички граждани, които са заплатили за 1 винетка 2 пъти, че средствата ще бъдат възстановени чрез подадено заявление в централно пътно управление. Въпреки хулите и атаките и опитите за извличане на политически дивиденти ние ще доведем системата в състояние до перфектност\", посочи Аврамова. \n\r\nТя коментира и поисканите от БСП оставки във връзка с проблемите около толсистемата.\n\r\n\"Искам да подчертая, че в ГЕРБ проблем с оставките нямаме проблем, имат други политически партии. Големият бум очакваме в края на януари. Няма проблем с подаването на оставки, засега сме съсредоточени в това да си свършим добре работата. Очаквахме подкрепа от всички политически сили за въвеждането на толсистемата, защото тя ще генерира приходи за да ремонтираме пътищата в държавата\", завърши брифинга регионалната министърка.  \r\n ", "date": "2019.01.05", "title": "Санкции заради фалстарта с е-винетките, атаките – ежедневни"}
{"url": "https://www.dnes.bg/eu/2019/01/05/podkrepa-prevozvachite-s-apel-kym-bylgarite-v-briuksel.398348", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Очакваме поне 600 души на протеста, организирали сме 2 чартърни полета. Призовавам всички български граждани, които живеят в Брюксел и припознават проблема ни като национален, да се присъединят към протеста,\" каза за предаването \"Брюксел 1\" по телевизия Bulgaria ON AIR Ангел Траков, председател на УС на Съюза на международните превозвачи.\n\n\r\nВчера се проведе спешна работна среща между превозвачи и депутати от НС и Европейския парламент, преди готвения на 10 януари протест в Брюксел заради пакета \"Мобилност 1\", който променя правилата за международни превози в ущърб на българските превозвачи.\n                    \n                    \n                \r\n\"Помолихме настоятелно вицепремиера Дончев, който е с голям опит в администрацията, да издири българските служители в евроинституциите и очакваме тези от тях, които са изпратени там от българската държава и получават доходите си благодарение на това, да подкрепят протеста,\" каза евродепутатът Ангел Джамбазки.\n\r\nЦелият разговор на водещата Милена Милотинова с Ангел Траков (председателя на УС на Съюза на международните превозвачи) и евродепутатите Ангел Джамбазки (ВМРО. Консерватори) и Андрей Новаков (ГЕРБ/ЕНП) вижте във видеото.", "date": "2019.01.05", "title": "Подкрепа! Превозвачите с апел към българите в Брюксел"}
{"url": "https://www.dnes.bg/football/2019/01/05/senzaciia-joze-mourinio-moje-da-poeme-benfika.398324", "text": " Жозе Моуриньо изненадващо може да се завърне в родината си и да поеме Бенфика. Както е известно, шефовете на лисабонските орли уволниха Руи Витория и сега мечтаят да наемат Моуриньо, който пък бе изгонен от Ман Юнайтед.\r\nГоворителят на Бенфика Луис Бернардо заяви, че клубното ръководство все още не се е свързвало за преговори с други специалисти, които могат да заемат мястото на Витория.\r\nСред спряганите в местните медии имена да поемат португалския гранд са още бившият треньор на столичани Жорже Жезус и Пауло Фонсека, който в момента е начело на Шахтьор Донецк. В момента Специалния е в родината си и дори бе забелязан на трибуните на мача между Витория Сетубал и Санта Клара.\r\n \r\nМоуриньо вече бе начело на Бенфика в началото на кариерата си, като записа 6 победи в 11 мача начело на “Орлите”. Тогава обаче той остана само 3 месеца в клуба, тъй като имаше разногласия с новоизбрания президент относно договора си.\r\n \r\nГолемият проблем пред евентуалното назначение на Моуриньо на “Луш” може да бъде твърде високата заплата на специалиста, който иска по 15 миилона евро на сезон. Затова от Бенфика може да се спрат на компромисен вариант и да го наемат само до лятото. \r\n \r\nБруно Лаже, който до момента работи в щаба на Витория, беше назначен за временен треньор на \"орлите\".\r\n \r\n", "date": "2019.01.05", "title": "Сензация: Жозе Моуриньо може да поеме Бенфика"}
{"url": "https://www.dnes.bg/eu/2019/01/05/plastmasite-za-ednokratna-upotreba-imat-vredni-efekti-za-zdraveto.398350", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Най-масовата пластмаса, която се използва за съдове, съдържа веществото Бисфенол А, което има вредно въздействие върху хората. То уврежда ендокринните органи – половата система, тиреоидната жлеза, панкреаса,\" каза за Bulgaria ON AIR проф. Стефка Петрова, специалист по хранене и диететика и по хранителна токсикология.\n\r\nВ края на 2018 година страните от Европейския съюз и представители на Европейския парламент договориха подробностите на забрана на пластмаси за еднократна употреба, включително чаши, чинии, прибори за хранене, контейнери за храна, бъркалки за кафе и сламки за пиене.\n                    \n                    \n                \r\n\"Много заболявания, които през последните години бележат ръст, се счита че се дължат на ендокринните замърсители, един от които е именно Бисфенол А в пластмасите. \n\r\nТой увеличава риска от рак на простата при мъжа и рак на гърдата при жените. Води до напълняване – счита се, че бумът от затлъстяванията се дължи и на това. Също така провокира диабет тип 2 и нарушава функциите на панкреаса. Това показват резултатите от експериментални проучвания,\" каза проф. Петрова в предаването \"Брюксел 1\" с водещ Милена Милотинова.\n\r\n\"Минералните води се препоръчва да не се държат в пластмасови шишета при температура, по-висока от стайната, т.е. на плажа или в колата през лятото. Това създава риск от преминаване на Бисфенол А във водата,\" каза проф. Петрова. Не се препоръчва използването на тези бутилки за еднократна употреба повторно. Те трябва да бъдат изхвърляни и в никакъв случай да се съхраняват повторно в тях каквито и да е течности, като вино, мляко и др,\" препоръча проф. Петрова.\n\r\nЦелия разговор за вредните ефекти от пластмасите за еднократна употреба и защо ЕС иска да ги изкара от употреба - вижте във видеото.", "date": "2019.01.05", "title": "Пластмасите за еднократна употреба имат вредни ефекти за здравето"}
{"url": "https://www.dnes.bg/notifikacii/2019/01/05/vynshno-preduprejdava-slojna-e-obstanovkata-v-gyrciia.398351", "text": "В резултат на обилния снеговалеж и понижените температури през цялата нощ, на 05.01.2019 г. в Северна Гърция е налице усложнена пътна обстановка. Гръцките власти са въвели ограничение за пропускане на товарни автомобили и автобуси на ГКПП \"Кулата- Промахон\" и на ГКПП \"Илинден\". Леки автомобили се пропускат само с вериги, съобщиха от Външно министерство.\r\nПо регионалните и второстепенни пътища на територията на област Централна Македония движението може да се извършва само с вериги, информират от МВнР.\r\nАко изпаднат в беда заради лошото време, българските граждани могат да се свържат с посолството на Република България в Атина на следния мобилен телефон за спешни случаи: +30 693 70 96 220 или с генералното консулство в Солун: +30 2310 829 210; +30 2310 869 510 или дежурен телефон в извънработно време: +30 2310 869 520, информират от МВнР.\r\n ", "date": "2019.01.05", "title": "Външно предупреждава: Сложна е обстановката в Гърция"}
{"url": "https://www.dnes.bg/akoshtete-vqrvaite/2019/01/05/tezi-4-zodii-shte-bydat-mnogo-shtastlivi-prez-2019-a.398256", "text": "Отминалата 2018-а бе година на възходи и падения. Посрещнахме 2019-а с повече надежда и има защо. Това ще са 12 месеца на промени, някои очаквани, други – непредвидени.\r\nНай-важното условие да продължим да се движим напред и да бъдем смели. Според звездите има 4 зодиакални знака, които ще се радват на повече щастие. Кои са, вижте в следващите редове.\r\n\r\nБлестите, уважаеми Скорпиони, и това се забелязва от всички. През новата 2019-а година ще сте по-енергични, жизнени. Въпреки това няма да липсват трудни моменти, но това само ще ви направи по-силни. Най-хубавото е, че през трудностите ще преминете с лекота. Предстоят ви пътувания зад граница. През 12-те месеца на новата година ще може да преоткриете себе си. А за любовта? От нея няма да се измъкнете, особено през август.\r\n", "date": "2019.01.05", "title": "Тези 4 зодии ще бъдат много щастливи през 2019-а"}
{"url": "https://www.dnes.bg/politika/2019/01/05/bsp-poiska-i-ministerski-ostavki-zaradi-haosa-s-vinetkite.398331", "text": "Лидерът на БСП Корнелия Нинова заяви, че заради  случая с електронните винетки трябва да бъде понесена политическа  отговорност, а не чиновническа. Тя е категорична, че оставката на министри е  абсолютно задължителна.\n\r\n\"За стотици български граждани Новата година започна с проблеми, с напрежение, с тревоги около винетките. Проблемът с винетките показва за нас: системата е в пълен хаос, управляват ни некомпетентни и неграмотни хора, унищожена е правовата държава и държавността изобщо; Борисов се подиграва с народа с изказванията си; за неговото правителство отново няма отговорност, а за хората отговорността е - 180 млн. лв. от джоба им, сега и глоби, ако им бъдат наложени, и напрежението, на което са подложени\". Това заяви Нинова на пресконференция в централата на партията. \n\n\n\n\r\n                    \n                    \n                По думите й правовата държава е унищожена, защото предложенията за въвеждането на системата не са били направени по нормалния законов ред, нямало е никакво съгласуване, не са били внесени от МС, а от депутати от ГЕРБ - Нанков, Иванов и група.\r\n\"Сега обаче не виждаме никъде тези депутати да излязат и да обяснят какво направиха и каква тежка отговорност носят\", каза още тя и припомни, че последните поправки в закона са били внесени на 17-ти декември, на 31-ви декември Борисов е включил Северната тангента, а на 2-ри януари я е извадил.\r\nПо думите й това е доказателство за хаоса, некомпетентността, неграмотността и пълното погазване на правовата държава и на законодателния ред в страната. Според нея управляващите се подиграват с народа, защото изказването, че когато се преминава от хартиен към електронен носител винаги има сътресения, е абсурдно.\r\n\"Никога няма сътресения, г-н премиер, нито в Германия, нито в Австрия, нито в Унгария има сътресения. Има в България, защото и администрацията, и МС са абсолютно некомпетентни да проведат тази система така, както трябва\", категорична бе тя.\r\nКорнелия Нинова заяви, че няма отговорност за правителството и това става ясно и от решенията, които са взети днес - отново трима чиновници ще носят отговорност, вместо най-високата политическа отговорност, която трябва да поеме правителството. \"За нас оставката на министри е абсолютно задължителна в този случай. Отговорността е политическа, а не на чиновници, заради това, което причиниха на всички\", заключи Корнелия Нинова.\r\nРано тази сутрин премиерът Бойко Борисов освободи двама ръководители в агенция \"Пътна инфраструктура\" /АПИ/ и един от  съветниците на регионалния министър заради хаоса с винетките. Така  те ще понесат отговорност заради недобрата организация при подготовката  и въвеждането на електронната винетка, се посочва в прессъобщението на  кабинета.\r\nКато член на Управителния съвет на Агенция \"Пътна инфраструктура\" ще бъде освободен Веселин Давидов, който отговаря за електронната система за събиране на такси за използване на републиканската пътна мрежа.\r\nОт постовете си са освободени Антон Антонов, директор на Националното тол управление в АПИ и Радослав Николов, съветник в Политическия кабинет на министъра на регионалното развитие и благоустройството.\r\n\n\r\n\r\n ", "date": "2019.01.05", "title": "БСП поиска и министерски оставки заради хаоса с винетките"}
{"url": "https://www.dnes.bg/obshtestvo/2019/01/05/sofiianci-s-66-po-visoki-zaplati-ot-ostanalite-kyde-kolko-vzimat.398315", "text": "Заплатите в София са с 66% по-високи от тези в останалите области на страната. В столицата средното възнаграждение е 1513 лв., сочат последните данни на Националния статистически институт. Това е с около 380 лв. повече от средната заплата в страната от 1135 лв. Но ако от данните се извадят възнагражденията в столицата и София-област, се оказва че средната заплата за останалата част от страната е около 910 лв., а столичани взимат с 66% повече.\n\r\nСамо в осем области на страната заплатите са над 1000 лв., сочат данните на НСИ. Веднага след столицата по доходи се нареждат жителите на София-област със средна заплата от 1153 лв., което се дължи на факта, че много хора от съседните градове работят в столицата.\r\n                    \n                    \n                На трето място с 1146 лв. се нарежда Стара Загора. Като основната причина за това са заводите за производство на части за автомобили в града. Четвъртата позиция е за Враца, където взимат средно по 1089 лв. Челната осмица се допълва от Варна, Разград, Пловдив и Габрово. Като заплатите в Разград, Пловдив и Габрово за първи път през септември 2018 г. преминават границата от 1000 лв.\n\r\nДруга съществена промяна е, че доходите във Видин вече не са най-ниските в страната, пише \"Труд\". Заплатите във Видин отбелязват най-голям ръст в рамките на година от 13%. В резултат средните възнаграждения в крайдунавския град (763 лв.) вече изпреварват тези в Благоевград (747 лв.). Ниските заплати във Видин и голямата безработица в града явно са привлекли някои предприемачи, които са решили да развият бизнеса си там. На трето място по най-ниски доходи се нарежда Силистра със 799 лв.\n\r\nНа второ и трето място след Видин по ръст на заплатите за година се нареждат София-област и Перник. Като като причината е в това, че много хората от тези области намират работа в София. Сериозен ръст на заплатите от над 9% има и в Ловеч и Хасково.", "date": "2019.01.05", "title": "Софиянци с 66% по-високи заплати от останалите. Къде колко взимат?"}
{"url": "https://www.dnes.bg/crime/2019/01/05/61-godishen-myj-e-zaginal-pri-pojar-v-stolicata.398337", "text": "61-годишен мъж е загинал при пожар в апартамент в столицата, съобщиха от Главна дирекция \"Пожарна безопасност и защита на населението\".\r\nВчера около 18.56 ч. в оперативния центът при Столична дирекция \"Пожарна безопасност и защита на населението\" е получено съобщение за пожар в апартамент в София.\r\nВъзрастният мъж е загинал поради вдишване на газ и изгаряне. Унищожени са дрехи, уреди, хранителни продукти и др. Опушени са 100 кв. м стени. Пожарът е потушен от 13 огнеборци.", "date": "2019.01.05", "title": "61-годишен мъж е загинал при пожар в столицата"}
{"url": "https://www.dnes.bg/notifikacii/2019/01/05/mvr-hvana-mule-imal-11-000-lv-v-torba-i-burkan.398338", "text": "Полицейски служители от Нови пазар задържаха помагач в телефонна измама и опазиха спестявания в размер на 11 100 лева на 79-годишна местна жителка, съобщиха от МВР.\n\r\nВчера преди обяд в оперативната дежурна част на РУ- Нови пазар от жители на града и чрез телефон 112 били получени над десет обаждания за опити за измами. Веднага била направена организация и на терен били изведени униформени и цивилни полицейски служители. Със служебни автомобили обхванали голям периметър от населеното място.\r\nВ района на едно от училищата полицейските служители забелязали мъж, който върви по една от улиците, оглежда се и говори по телефона. Последвали го. Забелязали, че от двора на една къща излиза с торба. Малко след това се върнал на същия адрес и взел още нещо, като не спирал да говори по телефона. Спрян бил за проверка. Изяснена била самоличността му – 48-годишен от село Войвода.\n                \n                \r\nПри извършения личен обиск от него били иззети общо 11 100 лева, поставени в торба и буркан. Парите били предадени от 79-годишна жена, за да \"подпомогне действията на полицията“ за залавяне на измамници.\r\nСутринта на стационарния й телефон позвънил непознат, който започнал да иска пари от жената и да й отправя заплахи и закани, че ако не предаде всичките си пари на нея и близките й ще им се случи най-лошото. Разговорът прекъснал. Малко след това се обадил непознат мъж, казал че се казва Димитър Димитров и е полицай. Имал информация, че телефонът й е в списък на измамниците, които било възможно да я търсят. Помолил я да съдейства за задържането им.\r\nС идеята, че помага на полицията жената изпълнила всички инструкции. Поставила 11 100 лева в торба и буркан и ги оставила в двора на къщата си. Прибрала се пак според указанията, за да не \"пострада“, ако се наложи стрелба при задържането на измамниците.\r\n\"Мулето\" пък обяснило, че било наето за работа по телефона. Предния ден получил обаждане от непознат, който се представил за собственик на фирма в Нови пазар. Казал на 48-годишния, че му трябват хора, които да ходят по адреси в града, за да вземат документи и капаро за различни услуги.\r\nСлед като му било обещано добро заплащане, безработният мъж се съгласил. Преди да изпълни първата поръчка от новия си шеф бил задържан в полицейското управление в Нови пазар. Той не е криминално проявен.\n\r\nРаботата по случая продължава. Уведомен е дежурен прокурор в РП- Нови пазар. Образувано е досъдебно производство за извършено престъпление по НК.", "date": "2019.01.05", "title": "МВР хвана \"муле\", имал 11 000 лв. в торба и буркан"}
{"url": "https://www.dnes.bg/football/2019/01/05/lafovete-na-di-stefano-finalite-ne-se-igraiat-a-se-pecheliat.398322", "text": "\r\n\r\n* Да вкарваш голове е като да правиш любов. Всички знаят как се прави, но никой не го прави като мен.\r\n\r\n \r\n* Никой футболист не е толкова добър, колкото всички заедно.\r\n \r\n\r\n \r\n* Отказах се от футбола на 40 години, защото дъщерите ми ми казаха: \"Тате, както си плешив, с тези къси гащета не изглеждаш никак добре\".\r\n \r\n\r\n \r\n* Играхме както никога досега, а загубихме както винаги.\r\n \r\n\r\n \r\n", "date": "2019.01.05", "title": "Лафовете на Ди Стефано: Финалите не се играят, а се печелят"}
{"url": "https://www.dnes.bg/eu/2019/01/05/vartolomei-podpisa-tomosa-za-avtokefalna-cyrkva-v-ukraina.398339", "text": "Вселенският патриарх Вартоломей подписа в Истанбул днес томоса (декрета) за автокефалия на православната църква на Украйна, предаде Асошиейтед прес. С този документ се формализира независимостта й от Руската православна църква, към която тя бе обвързана от 1686 г.\r\nТози формален акт налага на украинските свещеници да направят избор коя църква да предпочетат на фона на цялостното влошаване на руско-украинските отношения и особено на фактическата война в Източна Украйна между правителствените сили и проруските бунтовници, отбелязва АП. \n\n\n\r\nМиналия месец украински православни лидери обявиха създаването на нова, обединена църква, отделена от Московската патриаршия, и избраха младия митрополит Епифаниий за неин предстоятел (водач). Руската православна църква отговори със скъсване на връзките с Вселенската патриаршия, смятана за център на православния свят.\r\n                    \n                    \n                За подписването на томоса в Истанбул днес пристигна украинският президент Петро Порошенко. \"За мен е голяма чест да посетя в Истанбул, където утре ще се състои дългоочаквано събитие\", писа той във Фейсбук снощи и добави, че ще получи документа за автокефалията от вселенския патриарх Вартоломей. Това събитие ще открие \"нова ера в православната история. . . Молим се за мир и единство\", посочи Порошенко, цитиран от ДПА.\r\nПреди подписването на томоса тази сутрин Порошенко се срещна с турския президент Реджеп Тайип Ердоган. Двамата разговаряха повече от час, съобщи Анадолската агенция, без да добавя подробности.\r\nПодписването на томоса стана на церемония в храма \"Свети Георги\" край резиденцията на Вселенската патриаршия. Преди това подписване се състоя молебен, на който присъстваха Порошенко, украинският външен министър Павло Климкин, председателят на украинската Рада (парламента) Андрий Парубий, митрополит Епифаний, истанбулски свещеници, а също други украински политици и духовни лица от новосъздадената православна църква на Украйна. \r\nСлед богослужението Вартоломей прие в своята резиденция украинския президент и митрополит Епифаний, след което те се върнаха в храма, където бе подписан томоса, предаде ТАСС.\r\nГоворителят на московската патриаршия Александър Волков, цитиран от ТАСС, нарече днес идеята за независима украинска църква \"безумна\". (БТА)", "date": "2019.01.05", "title": "Вартоломей подписа томоса за автокефална църква в Украйна "}
{"url": "https://www.dnes.bg/usa/2019/01/05/trima-ubiti-i-chetirima-raneni-pri-strelbata-v-toryns.398340", "text": "Трима души са убити и четирима ранени при стрелбата тази нощ в боулинг игрище в крайбрежния град Торънс, на 30 км южно от Лос Анджелис, в щата Калифорния, съобщи полицията, цитирана от Асошиейтед прес.\n\r\nПолицейското управление в Торънс каза, че негови служители са се отзовали, след като получили информация за изстрели в боулинга \"Гейбъл хаус\" малко преди полунощ.\r\nТрима души са били убити на място, от четиримата ранени мъже двама били отведени в болница. (БТА)", "date": "2019.01.05", "title": "Трима убити и четирима ранени при стрелбата в Торънс"}
{"url": "https://www.dnes.bg/balkani/2019/01/05/ciklonyt-sofiia-skova-gyrciia-sys-stud-sniag-i-haos.398341", "text": "Полярни температури, лед, затворени пътища и проблеми донесе циклонът \"София“ над цялата територия на Гърция, предава гръцката национална  телевизия ЕРТ. Според телевизията почти над цялата територия на Гърция  са регистрирани силни снеговалежи, дори в райони с много ниска надморска  височина. По крайбрежието са отчетени ниски температури и бурни  ветрове. Метеоролози очакват валежите да намалеят  следобед, но времето ще остане нестабилно. Тази сутрин са отчетени  температури до минус 14 градуса във Флорина (Лерин), а снегът е  надхвърлил дълбочина от метър и половина в планината Темпей (Северна  Тесалия).\r\nНиските температури и лошото време създадоха хаос по гръцките летища и пристанища. Силните ветрове, които вилнеят в централната и северната част на Егейско море достигнаха 8-9 бофора, поради което корабите останаха на котва.\n                    \n                    \n                \r\nОт пристанище Рафина графиците на фериботите за Цикладите не се изпълняват. От Лаврио няма фериботи до Kea. Линиите Аркица-Едипсос, Кавала-Принос, Тасос, Керамоти-Лименас, Тасос и Александруполис-Самотраки остават също затворени.\n\r\nВластите препоръчват на тези, които планират да пътуват днес, да се свържат с местните пристанищни власти и туристическите агенции, за да бъдат информирани за всяка промяна в маршрутите, пише \"Труд\".\n\r\nС червени и жълти сигнали за анулиране и забавяне поради лошо време на полети е разписанието в летището на Солун. Ситуацията е особено лоша, тъй като стотици пътници остават в очакване да излетят, както и десетки хора, които напразно чакат да пристигнат. Самолет от Лондон кацна в Тимишоара, Румъния поради невъзможност да се приземи на летище \"Македония\"в Солун. Все още не я ясно как ще бъдат придвижени пътниците от Румъния за Гърция.\r\nПо летищата на островите ситуацията е същата. На летището в град Ираклео на остров Крит е и заместник-министърът на околната среда Сократис Фамелос, който бе на посещение там. Заедно с 166 пътници от снощи са в очакване да излетят за Атина.\n\r\nВ континентална Гърция ситуацията е също тревожна. От пътна полиция е спрян трафикът на камиони над 3,5 тона по магистралата Атина-Ламия заради силните снеговалежи. Забрана има за движението на камиони от Гревена за Козани. Блокирани села има в района на Фтиотида, където снегът достигна 2 метра. Правят се опити да се доставят лекарства на жителите там.\n\r\nВ същото време силен снеговалеж има в северната част на Атика. Силните снеговалежи са блокирали пътища и планинските села в Тесалия,  централна Македония. Десетки дежурни екипи работят по възстановяване на  електричеството и преносната мрежа, регистрирани са многобройни  повиквания за автомобили, попаднали в снежен капан. По регионалните  планински и второстепенни пътища в Македония, Тесалия, Епир, централна и  западна Гърция движението може да се извършва само с вериги. \n\r\nСпоред информация на 49 места са затворени пътищата в Гърция, а на 133 са необходими вериги.\n\r\nГърция, която е в плен на бурята „София“, е изправена пред риск от нова мощна вълна от лошо време, предупреждава Атанасиос Аргириу, професор по физика на атмосферата в университета в Патра. Според прогнозите му вълна от лошо време, подобна на тази от януари 2017 г., с основните характеристики на много ниски температури и силен снеговалеж очаква Гърция.\n\r\nПрепоръчително е българи преди да тръгнат за Гърция да имат под ръка телефоните на българските дипломатически институции в Атина и Солун в случай на нужда.\r\nСпоред ЕРТ гръцката гражданска защита е препоръчала да не се пътува в северната част на страната, въпреки че трафикът е напълно възстановен като по магистралата Атина – Ламия към момента не се изисква шофиране с вериги. Отстранени са проблемите по магистралата за Янина и по пътя за Трикала, където през цялата нощ е имало проблеми.\r\nДенонощно ще работят хосписи и приемни центрове за бездомни в Атина и Солун. Част от полетите за Солун са пренасочени към Атина и София.\r\nКъм момента продължават обилните снеговалежи в цяла източна Македония, Солун, Серес, Кавала, Комотини, Ксанти, Александруполис.", "date": "2019.01.05", "title": "Циклонът \"София\" скова Гърция със студ, сняг и хаос "}
{"url": "https://www.dnes.bg/notifikacii/2019/01/05/grip-v-rumyniia-bolestta-veche-vze-pyrva-jertva.398342", "text": "Мъж на 53 години от източния окръг Галац е починал от грип, като това е първи смъртен случай за този сезон в Румъния, съобщи Националният център за наблюдение и контрол на заразните болести, цитиран от Медиафакс.\r\nЦентърът уточни, че 67 случая на грип са потвърдени от началото на сезона в страната, предаде БТА.\r\nПочиналият мъж е имал и други заболявания и не е бил ваксиниран с антигрипна ваксина.\r\nДо 30 декември 2018 г. срещу грип са били ваксинирани 1 187 159 души от рисковите групи. Ваксината е осигурена от министерството на здравеопазването.\r\n ", "date": "2019.01.05", "title": "Грип в Румъния, болестта вече взе първа жертва"}
{"url": "https://www.dnes.bg/akoshtete-vqrvaite/2019/01/05/na-krilete-na-samoleta-102-godishna-otpraznuva-rojden-den.398343", "text": " \n                    \n                Столетница от Непал отпразнува 102-рия си рожден ден на борда на самолет на \"Търкиш еърлайнс\" по време на пътуване от Непал за САЩ, съобщава \"Хюриет дейли нюз\".\n\r\nЖената, родена на 4 януари, е най-възрастният пътник на авиопревозвача досега. Пътуването от Катманду за Бостън, в което тя била придружавана от сина и снаха си, е било с прекачване в Истанбул, предава БТА.\n\r\nНа летището в турския мегаполис възрастната дама, облечена в традиционни дрехи, каза пред медиите, че пътуването й до момента е било приятно.\n\r\n\"Прекарах много добре в самолета на \"Търкиш еърлайнс\". Персоналът на борда беше много любезен с мен\", похвали се старицата.\n\r\nЖената споделила също, че живее в САЩ, но е пътувала до столицата на Непал, за да се срещне с 99-годишната си сестра.", "date": "2019.01.05", "title": "На крилете на самолета... 102-годишна отпразнува рожден ден!"}
{"url": "https://www.dnes.bg/rusia/2019/01/05/ot-rusiia-tomosyt-za-ukraina-e-prosto-edin-list-hartiia.398344", "text": "Подписването на томоса за разколниците в Украйна окончателно откъсна Вселенската патриаршия от световното православие, заяви пред ТАСС днес прессекретарят на патриарха на Руската православна църква, свещеник Александър Волков.\n\r\n\"Патриарх Вартоломей окончателно се откъсна от световното православие, тръгвайки по пътя на разкола\", каза той, коментирайки подписания днес от Вартоломей в Истанбул томос за автокефалия на новосъздадената обединена православна църква в Украйна, предава БТА.\n\n\r\nСпоред прессекретаря на руския патриарх Кирил \"подписването на томоса е нищожно от канонична гледна точка и е трагично за Вартоломей и неговите поддръжници, подписали днес своята духовна капитулация\".\n                    \n                    \n                \r\nПо същия начин се изрази и председателят на синодалния отдел на Московската патриаршия по взаимоотношенията на църквата с обществото и медиите Владимир Легойда. \"Томосът е просто лист хартия, резултат от необуздани политически и лични амбиции. Той е подписан в нарушение на каноните и затова няма никаква канонична сила\", писа Легойда в своя блог в месинджъра \"Телеграм\".\n\r\nТой напомни, че приближава един от главните християнски празници, радостта от срещата с който не може да бъде отнета от никакви политически сили. \"Както и да се опитват някои украински политици с помощта на истанбулския патриарх да отнемат Рождество Христово (което в Русия и Украйна се отбелязва по стар стил на 7 януари - б.р.) от милионите вярващи в Украйна, то все пак ще настъпи\", отбеляза Легойда.", "date": "2019.01.05", "title": "От Русия: Томосът за Украйна е просто един лист хартия!"}
{"url": "https://www.dnes.bg/cars/2019/01/05/saityt-bgtoll-bg-izchislil-19-400-leva-za-2-godishni-vinetki.398325", "text": "19 400 лв. поискала системата за продажба на електронни винетки за 2 годишни винетки за фирмените леки автомобили на бизнесмен от София. Напомняме, че цената за една винетка за година е 97 лв.\n\r\nВеселин Спасов е един от хората решил по банков път през компютъра си в къщи да купи електронни стикери за служебните возила и на него сайтът му поискал гигантската сума.\r\n\"Учудих се, когато видях исканата цена от 19 400 лв.“, каза той за „Монитор“ и се пошегува, че поръчката му е била за две винетки за една година, а не за 100 години.\r\nЧовекът се зарадвал, че в сметката му нямало въпросната сума и не е имал лошият късмет парите да заминат по сметките на пътното ведомство и после да се чуди как да си върне надвзетото. \"Добре, че нямах например кредитна карта с голям лимит, откъдето също сумата да бъде изтеглена автоматично“, допълва Спасов пред \"Монитор\".\n\n\n\n\n\n                    \n                    \n                \r\nКлиентът на системата пояснява, че някои неща в електронната бланка за превода по банков път на парите, като например основанието за плащане са неясно дефинирани.\n\r\nСпасов споделя още, че при плащането на годишната винетка за личния лек автомобил сайтът bgtoll.bg е гърмял непрекъснато. На следващия ден при проверката през нета видял, че вече има валидна електронна винетка, но чака с нетърпение банковото извлечение от кредитната си карта да види дали не са му таксували повече от една винетка за тази кола.\n\r\nМеждувременно в социалните мрежи беше пуснат клип, показващ как в края на пресконференцията за винетките в четвъртък директорът на тол управлението в АПИ Антон Антонов приканва шефа на службата „Информационно обслужване“ към управлението проф. Олег Асенов с думите: \"Айде да ставаме, че ще ни налазят“.\r\nКлипчето, качено в социалните мрежи, започна да набира скорост за минути, предизвиквайки лавина от гневни коментари.\r\nПрипомняме, че след скандалите около закупуването на е-винетки и бъговете, които сайтът дава, премиерът Бойко Борисов днес уволни двама от шефовете на АПИ и съветник в Политическия кабинет на министъра на регионалното развитие и благоустройството.", "date": "2019.01.05", "title": "Сайтът bgtoll.bg изчислил: 19 400 лева за 2 годишни винетки!?"}
{"url": "https://www.dnes.bg/za-da-se-razbirame/2019/01/05/demetra-geia-nemezida-koia-boginia-ste-spored-zodiiata.398285", "text": "Астрологичната 2019 година ще бъде управлявана от планетата Меркурий. В древната митология Меркурий се счита за крилатият пратеник на боговете, а в древногръцката се казва Хермес. Той бил най-хитрият, млад, красив и бърз. Ходейки между Олимп и света на хората, той им предавал волята на боговете в различни периоди от живота им, особено когато има големи промени в него. \r\nТова означава, че през тази година в отношенията ни с противоположния пол ще се опитаме да стигнем до дъното на истината. Меркурий също е млад герой-любовник, който угажда на боговете, но в същото време е на страната на хората. Така че опитайте да не преигравате в двойни игри през 2019 година.\r\n \r\nПомнете, че най-важното в годината на Меркурий е разумът. Ако го изключите, последствията могат да изиграят лоша шега. А Меркурий обича да се надсмива на глупавите хора.\r\n \r\n12-те знака на зодиака си имат по една богиня от Древна Гърция. Но е важно да се знае, че във всяка жена се съчетават по няколко богини. Познаването на техните типажи ще помогне на всяка да разбере по-добре себе си и своите взаимоотношения с мъжете през новата година.\r\n\r\n\r\n \r\nАртемида е целенасочена и винаги знае какво иска. И взима своето дори чрез войни. Основното за нея е постоянното усещане за пълна свобода. Артемида не толерира границите и заради свободата си пътува много, спортува, за да реализира вроденото чувство за съперничество.\r\n \r\nСпори, защото не харесва компромиси и винаги защитава мнението си. В отношенията си с мъжете, Артемида оставя всичките си качества непроменени – тя не допуска прекомерна слабост, Тя не търси брак, а в някои случаи дори го избягва. Привличат я новите приятелства. Мъжът за нея е приятел и съюзник. Те, по правило, имат общи интереси и възгледи за живота, понякога и целите им съвпадат. Интересува се от интелектуално развити мъже, творчески личности и най-вече с многостранни таланти.\r\n \r\n\r\n\r\n\r\n \r\nАфродита е богинята на любовта и красотата. Преследването на емоции не оставя място за дълбоки чувства. Освен това много жени я виждат като съперник и влизат в конфликт. Афродита искрено не ги разбира, защото за нея това не е причина. Тя не се изявява като собственичка на някого, чувството за съперничество ѝ е далечно. Мъжете са силно привлечени от сексуалността на Афродита, но отношенията често са повърхностни. Афродита може да има много връзки и да не ги смята за изневяра. Красота, успех, статус в обществото – това е бонус, а не причина за отношения. Афродита е жена-празник, но се запитайте – бихте ли искали да прекарате живота си с такава като нея?\r\n \r\n\r\n\r\n\r\n \r\nХеба е богинята на младостта. На Олимп, по време на пировете на боговете, Хеба изпълнявала ролята на виночерпка – наливала амброзия и нектар. Когато Херкулес придобива безсмъртие тя му е дадена за жена. Хеба не иска да носи отговорност за живота си и се стреми да намери някой (обикновено мъж), който да се грижи за нея. В допълнение често просто не знае какво иска и върви след тълпата, без да мисли дали тя се нуждае или не.\r\n \r\nЗа да завършите щастието през новата година, трябва да се научите да приемате всички промени в себе си и да се научите да надхвърляте собствената си реалност, да се научите да разбирате чувствата си и чувствата на другите и да поемате отговорност за тях.\r\n \r\n\r\n\r\n\r\n \r\nДеметра е богинята на плодородието. Основната ѝ цел е да се грижи за хората. Изграждайки взаимоотношения с хората, тя се стреми да подкрепя всички. Деметра не се стреми към статут в обществото или независимост, най-важното за нея е създаването на сплотено семейство и близки емоционални отношения. Деметра не избира мъже и рядко се влюбва, третира ги като момчета, които се нуждаят от нейната помощ. \r\n \r\n", "date": "2019.01.05", "title": "Деметра, Гея, Нeмезида ... Коя богиня сте според зодията? "}
{"url": "https://www.dnes.bg/notifikacii/2019/01/05/pet-tiineidjyrki-zaginaha-v-polsha-pri-pojar-v-escape-room.398345", "text": "Пет 15-годишни момичета загинаха при пожар в град Кошaлин, предава . \r\nТе празнували рожден ден в т.нар. \"Escape Room\" (стая за загадки), заключена стая, от която трябва да се излезе като се решават логически задачи.\r\nOгънят избухнал малко след като момичетата влезли в помещението.\r\nПри пожара е пострадал тежко и един мъж. Смята се, че той е на 25 години и е работил в стаята за игри. Причината за трагедията все още не е ясна.\r\nСпоред представител на пожарната в Полша електрическата система на мястото не е била стандартна и също така е имало много лесно запалими материали в стаята. \r\nНа мястото не е имало и подходящ евакуационен път и пожарникарите се отбелязали много пропуски на обекта. \r\nСпоред местни медии жертвите са загинали заради асфиксия след вдишването на въглероден оксид.", "date": "2019.01.05", "title": "Пет тийнейджърки загинаха в Полша при пожар в Escape room"}
{"url": "https://www.dnes.bg/notifikacii/2019/01/05/zimna-buria-v-bavariia-mnogo-poleti-otmeneni-v-miunhen.398336", "text": "Зимна буря в южна Германия натрупа до половин метър сняг в райони край Алпите - за радост на скиорите, но не и на пътуващите, предаде ДПА.\r\nНа мюнхенското летище много полети са отменени или закъсняват. \"Някои авиолинии имаха проблеми\", каза говорител на летището и прикани пътниците да проверяват по интернет дали се изпълняват полетите, преди да тръгнат към летището.\r\nНарушено е и движението по пътищата. Метеоролозите предупреждават за опасност от лавини.\r\nНякои хора обаче не са толкова развълнувани от времето, отбелязва ДПА. \"Зима е. Вали сняг. Не се е случило нищо драматично\", каза представител на команден център в Мюнхен. (БТА)", "date": "2019.01.05", "title": "Зимна буря в Бавария, много полети отменени в Мюнхен "}
{"url": "https://www.dnes.bg/football/2019/01/05/nikoi-evropeiski-grand-ne-iska-bojinov-ostava-v-niu-iork.398323", "text": "Звездата на Ботев Bp Валери Божинов ще стартира зимна подготовка с отбора, но до нейния край е възможно да напусне. Зелените започват на 8 януари (вторник).\r\n\"Ако не получи оферта от европейски отбор за голям трансфер, Валери е добре дошъл да остане при нас\", каза кметът на Враца Калин Каменов пред \"Тема спорт\".\n\r\n\"Най-вероятно той ще започне подготовка с Ботев. По отношение публикациите, че Левски го иска, ще кажа, че Божинов е достатъчно известен играч и е нормално да се шуми около неговото име\".\r\n \r\n\"Това няма да е последната новина, свързана с Валери. Ще се радвам да остане при нас, защото присъствието му е важно като цяло за отбора и манталитета ни. Ще направим всичко възможно, за да задържим нашето атомно нападение в лицето на Божинов и Домовчийски\", допълни Каменов.\r\n \r\nТой коментира накратко и ситуацията около крилото Петър Атанасов. Договорът му изтича през лятото, а интерес към него проявяват Етър и Арда. \"Нашето желание е да остане в отбора. Той е ключов наш състезател\", заяви Каменов.\r\n \r\n", "date": "2019.01.05", "title": "Никой европейски гранд не иска Божинов, остава в \"Ню Йорк\""}
{"url": "https://www.dnes.bg/obshtestvo/2019/01/05/uchitel-po-muzika-v-sandanski-izumi-s-erotichna-fotosesiia.398313", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Учител по музика от Сандански изуми учениците си със снимки, в които позира гол, прикривайки се с футболна топка. Оказва се, че провокативната фотосесия е част рекламен трик, а кадрите са заснети през 2008 година.\r\nКарамфил Божиков е народен певец, който повече от десетилетие се занимава професионално с музика. През далечната 2008 година в началото на кариерата си прави фотосесия, която десет години по- късно ще напомни за себе си, съобщава Bulgaria ON AIR.\r\nМлад, на 23-годишна възраст Карамфил се съгласява с ексцентричната идея за реклама на фестивал за песни на фолклорна основа.\r\nДесетилетие след снимката с топката Карамфил е назначен за учител по музика. Ден след това снимките отново изплуват. Този път с нова сила и редици въпроси от морално естество.", "date": "2019.01.05", "title": "Учител по музика в Сандански изуми с еротична фотосесия"}
{"url": "https://www.dnes.bg/notifikacii/2019/01/05/oon-zasedava-zaradi-prezidentskite-izbori-v-kongo.398312", "text": "Съветът за сигурност на ООН внимателно следи ситуацията в ДР Конго, заяви френският посланик в ООН Франсоа Дьолатр след заседанието при закрити врата, свикано от Франция снощи.\r\nСъветът не разпространи официална декларация, но ще обсъди отново ситуацията в ДР Конго след спорните президентски избори на публично заседание във вторник, 8 януари, предаде Асошийтед прес.\r\nПървите резултати от преброяването на гласовете от вота на 30 декември трябва да бъдат обявени на 6 януари, но има съмнения, че това ще стане.\r\nИзбирателната комисия обвини Националната епископална конференция на Конго (CENCO) в подстрекателство към бунт, след като влиятелната организация в тази предимно католическа страна заяви, че предварителните данни сочат ясен победител и призова комисията незабавно да публикува резултатите, \"зачитайки истината и справедливостта\".\r\n                \n                Църквата имаше около 40 000 наблюдатели на изборите. Според изборното законодателство обаче никой друг освен избирателната комисия няма право публично да обявява кой е явният победител. Управляващата партия нарече отношението на църквата \"безотговорно и анархистко\" и я обвини, че подстрекава към бунт. \n\r\nПрезидентът на сАЩ Доналд Тръмп съобщи вчера, че малък американски военен контингент е разположен в Габон за отговор на евентуални изблици на насилие в Демократична република Конго след спорните президентски избори, предаде Ройтерс.\r\nВ писмо до лидерите на Конгреса Тръмп заяви, че първите 80 военнослужещи са пристигнали в Габон в сряда, 2 януари. Те ще останат в региона, докато ситуацията със сигурността в ДР Конго стане такава, че присъствието им вече не бъде необходимо, поясни президентът. (БТА)\r\n ", "date": "2019.01.05", "title": "ООН заседава заради президентските избори в Конго"}
{"url": "https://www.dnes.bg/notifikacii/2019/01/05/nap-v-deistvie-s-taina-formula-shte-lovi-danychni-izmami.398311", "text": "Тайна формула на НАП вече лови данъчни измами, като съпоставя съотношението между стоки, описани като запаси, и приходите от продажби. Софтуерът на данъчните директно посочва имена на фирми, които декларират, че държат големи складови запаси, а продажбите им са в пъти по-малки.\n\r\nТака например инспектори стигнали до фризьорка, едноличен търговец, която трета година обявявала, че къта помади за над 45 000 лв. Най-често драстични разминавания имало при фирми, които търгуват с мобилни телефони и битова техника, затова данъчните се канят да започнат проверките оттам.\r\nТе ще броят реалните наличности в складовете и ще ги съпоставят с отчетите и с обема на продажбите, издадоха инспектори пред \n\r\n                \n                Те ще влизат в над 13 000 дружества, в чиито баланси за 2017 г. имало материални запаси, несъразмерни на приходите от продажби, съобщиха официално от НАП. Инвентаризация на място в складовете ще установи точния брой на стоката в склад.\n\r\nАнализ на риска на данъчните показал, че при определено съотношение на материалните запаси и продажбите възниква съмнение, че част от декларираното отдавна е продадено без документи и без платен ДДС и фирмен данък.\r\nНа всички рискови фирми още в края на миналата година са изпратени писма, с които им е даден едномесечен срок да извършат доброволна корекция, допълват от приходната агенция.\n\r\nПродължава и контролната кампания на данъчните спрямо фирми с големи касови наличности. Година след началото на проверките наличните суми в касите на дружествата намаляха с 5 млрд. лв., а приходите от данък дивидент се увеличиха със 130 млн. лв., казаха от НАП.\r\nПрез декември обаче при внезапни проверки били открити наличности в каса от 21 лв. при стойност по отчет 200 000 лв., както и внасяне на средства в деня преди инвентаризацията на касата и изтеглянето им на следващия ден. И на двете фирми, уличени в такова нарушение, са назначени ревизии, които ще изследват приходи, разходи и отчети за 5 г. назад.\n\r\n“Материалните запаси имат голям фискален потенциал. Ще насочим в тази кампания голям ресурс, за да гарантираме спазването на закона. Основната ни цел е да стимулираме доброволното спазване на задълженията”, коментира зам. изпълнителният директор на НАП Пламен Димитров.\r\n ", "date": "2019.01.05", "title": "НАП в действие: С тайна формула ще лови данъчни измами"}
{"url": "https://www.dnes.bg/eu/2019/01/05/v-shvedska-bolnica-pacient-sys-simptomi-na-ebola.398314", "text": "В Университетската болница в шведския град Упсала лекуват в изолация пациент, за когото има подозрения, че е заболял от ебола - силно заразна болест с потенциално смъртен изход, която от няколко месеца върлува в Демократична република Конго, съобщиха днес местните власти, цитирани от Франс прес и Ройтерс.\r\n\"Вероятно ще разполагаме с резултата от анализите довечера. За момента имаме само подозрения, възможно е да става въпрос за друго заболяване\", посочиха в комюнике здравните власти в Упсала, на 70 км северно от Стокхолм.\r\n\"Пациентът е лекуван в клиниката за заразни болести и е в изолация\", допълни комюникето, без да даде повече подробности за човека или за начина, по който може да се е заразил.\r\n                    \n                    \n                Преди да бъде прехвърлен в Упсала, пациентът е бил приет в спешно отделение в Еншьопинг. Отделението е затворено, а персоналът, който е бил в контакт с болния, е под наблюдениеe.\r\nСпоред Американските центрове за контрол и превенция на заболяванията симптоми, характерни за ебола, като треска и болки в стомаха, може да се появят до три седмици след контакт със смъртоносния вирус, припомня БТА.\r\nОт близо шест месеца в ДР Конго има епидемия от ебола. До момента са починали 356 души, а регистрираните заразени са 585. Това е десета такава епидемия в страната от появата за първи път на ебола през 1976 г.", "date": "2019.01.05", "title": "В шведска болница пациент със симптоми на ебола"}
{"url": "https://www.dnes.bg/politika/2019/01/05/zaradi-vinetkite-borisov-maha-dvama-shefove-v-api-i-syvetnik.398317", "text": "По разпореждане на министър-председателя Бойко Борисов двама ръководители в АПИ и един от съветниците на регионалния министър ще понесат отговорност заради недобрата организация при подготовката и въвеждането на електронната винетка, съобщиха от пресслужбата на Министерскиs съвет.\n\n\n\r\nКато член на Управителния съвет на Агенция \"Пътна инфраструктура\" ще бъде освободен Веселин Давидов, който отговаря за електронната система за събиране на такси за използване на републиканската пътна мрежа.\r\nС постовете си ще се разделят още Антон Антонов, директор на Националното тол управление в АПИ и Радослав Николов, съветник в Политическия кабинет на министъра на регионалното развитие и благоустройството.\r\n                    \n                    \n                От началото на новата година всички шофьори трябваше да си закупят е-винетка. Оказа се обаче, че системата дава грешки или блокира. Вчера премиерът се срещна с представители на общините и заяви, че до десетина дни трябва да се адаптира купуването на електронните винетки, така че максимално да се улеснят гражданите.\r\nЗа неуредиците около новите винетки премиерът коментира, че \"когато минаваш от хартия на електронен носител винаги има такива сътресения\".\n\r\n\"Надявам се в рамките на 10-15 дни да бъдат отрегулирани всички процеси. След това вече ще бъде много по-лесно за всички\", каза още Борисов.\r\n ", "date": "2019.01.05", "title": "Заради винетките: Борисов маха двама шефове в АПИ и съветник"}
{"url": "https://www.dnes.bg/index/2019/01/05/receptata-dnes-niskovyglehidratni-postni-sarmi.398288", "text": "\r\n \r\n3 ч. ч. карфиолен ориз\r\n \r\n2 моркова\r\n \r\n1 глава лук\r\n \r\n500 г пресни печурки\r\n \r\nсол\r\n \r\nчерен пипер\r\n \r\nпушен червен пипер\r\n \r\nолио от гроздови семки или зехтин\r\n \r\nлиста кисело зеле\r\n \r\nсухи чушки\r\n \r\nзелев сок\r\n \r\n\r\n \r\nВ блендер смиламе на ситно лука и морковите, обелваме гъбите и ги нарязваме на дребно. Карфиоления ориз приготвяме, като в блендера смиламе с пулсации карфиола до големина на оризово зърно. В дълбок тиган загряваме мазнина и задушаваме лука и морковите, когато омекнат прибавяме гъбите и бъркаме, докато се запържат. Прибавяме сол на вкус(не прекалявайте, че ще заливаме и със зелев сок)черен и пушен червен пипер. Прибавяме и карфиоленият ориз, разбъркваме добре и заливаме с 1 к. ч. вода. Готвим докато остане на мазнина.\r\n \r\nС така приготвената плънка завиваме сармичките и пълним чушките.\r\n \r\nПодреждаме ги в тавичка намазана с олио и поливаме с още малко олио отгоре. Покриваме ги със зелеви листа и заливаме със 1 ч. ч. зелев сок. Печем в умерена фурна, докато се изпари течността и останат на мазнина.\r\n \r\nАми това е рецептата, просто, лесно и много вкусно.\r\n \r\n", "date": "2019.01.05", "title": "Рецептата Dnes: Нисковъглехидратни постни сарми"}
{"url": "https://www.dnes.bg/sofia/2019/01/05/107-snegorina-sa-chistili-ulicite-na-sofiia.398316", "text": "Тази нощ в София са извършени обработки със смеси срещу заледяване на трасетата на обществения транспорт, опасни и стръмни участъци и основни улици в кварталите, съобщиха от Столичната община.\r\nОбщо 107 снегопочистващи машини са работили на терен. Обработено е и трасето на Южната дъга на Околовръстен път. Валежите от сняг са били предимно в южните райони, температурите остават ниски.\r\nВ планината Витоша е извършено опесачаване на пътищата Драгалевци – Алеко и Бояна – Златни мостове.\r\nВ момента градския транспорт се движи нормално по обичайните си маршрути.\r\nЕкипи на Столичен инспекторат и на Дирекция \"Аварийна помощ и превенция\" следят обстановката.", "date": "2019.01.05", "title": "107 снегорина са чистили улиците на София "}
{"url": "https://www.dnes.bg/index/2019/01/05/iordan-radichkov-dva-pyti-nominiran-za-nobelova-nagrada.398282", "text": "За ненадминатия майстор на словото Йордан Радичков ще си говорим в първата седмица на Новата година. Писателят е едно от най-емблематичните имена в новата българска литература, отличаващ се със самобитния си стил и запомнящите се фрази.\r\nЗатова и интересът към неговото творчество е толкова голям. Два пъти е номиниран за Нобелова награда за литература. Произведенията му са превеждани на 37 езика и са издадени в 50 страни по света. Напуска живота на 21 януари през 2004 година.\r\nДнес във \"Фамилно\" ще си спомним за него, благодарение на снаха му Мария Статулова, която е една от най-щурите, забавни и талантливи актриси, всенародна любимка, играла в най-емблематичните български филми.  \n                \n                \r\nВ рубриката за здравословно хранене Асен Манасиев ще ни води на обяд във Виетнам. Виетнамските рецепти включват рибен сос, соев сос, ориз, пресни билки, плодове и зеленчуци. Сред широкия спектър от използвани подправки се отличават най-вече лимонената трева, виетнамската мента, кориандърът и листата на тайландския босилек.\r\nТрадиционното виетнамско готвене се характеризира със свежестта на съставките, минималното използване на олио и широкото използване на различни ароматни билки и зеленчуци, поради което виетнамската кухня се счита за една от най-здравословните в света.\r\nГледайте ни от 10:30 часа по ", "date": "2019.01.05", "title": "Йордан Радичков – два пъти номиниран за Нобелова награда"}
{"url": "https://www.dnes.bg/notifikacii/2019/01/05/shefyt-na-bnb-s-30-minimalni-zaplati-na-mesec-16-849-lv.398319", "text": "Bъзнaгpaждeниeтo нa гyвepньopa на БНБ Димитъp Paдeв се увеличава на 16 849 лева на месец от началото на година. Сумата е равна на 30 минимални работни заплати, по-високо месечно заплащане ще получат и подуправителите на финансовата институция.\n\r\nРадев получаваше през последните три години 15 368 лeвa на месец, yвeличeниeто му е c 1481 лeвa. Πoдyпpaвитeлитe Hинa Cтoянoвa, Kaлин Xpиcтoв и Димитъp Kocтoв oт cвoя cтpaнa щe пoлyчaвaт пo 14 442 лeвa пpи нивo нa възнaгpaждeниятa oт 13 173 лeвa зa пpeдxoднaтa гoдинa или c 1269 лeвa пoвeчe. Toвa пoĸaзвaт пpoмeнитe, пpиeти c бюджeтa нa БHБ зa нacтoящaтa, пише \"Монитор\".\n\r\nРазходите за персонала в държавния трезор за 2019 г. са почти 32,5 млн. лева, като се увеличават с 2,9 млн. лева, или с 9.9% спрямо утвърдените за 2018 г. средства, и представляват 28.8% от общите разходи на нацианалната ни банка. Oбщo paзxoдитe възнaгpaждeния зa члeнoвeтe нa УC ce yвeличaвaт c 0,4% в cpaвнeниe c пpeдxoднaтa гoдинa.\n                \n                \r\nB бюджeтa e зaлoжeнo yвeличeниe c 9% нa зaплaтитe нa cлyжитeлитe нa БHБ. Taĸa пpeз 2019 гoдинa зaeтитe в гpyпaтa \"pъĸoвoдeн пepcoнaл\" щe пoлyчaвaт 5244 лeвa, cпeциaлиcтитe - 2380 лeвa, a пoддъpжaщият пepcoнaл - 1302 лeвa.\n\r\n\"Πo oтнoшeниe нa възнaгpaждeниятa нa члeнoвeтe нa Упpaвитeлния cъвeт пpoвeдeнoтo пpoyчвaнe нa нивaтa нa възнaгpaждeния в бaнĸитe ĸъм 1 юли 2018 г. пoĸaзвa изocтaвaнe нa cpeднитe oбщи мeceчни възнaгpaждeния нa члeнoвeтe нa Упpaвитeлния cъвeт нa БHБ в cpaвнeниe c възнaгpaждeниятa нa pъĸoвoдитeлитe в бaнĸитe c 9,63%\", ce пocoчвa ĸaтo мoтив зa yвeличeниeтo нa възнaгpaждeниятa в oфициaлния дoĸyмeнт, пpeдcтaвeн нa Hapoднoтo cъбpaниe.\n\r\nЦелта на увеличението на парите за заплати е, за да се наема и задържа \"нeoбxoдимия зa изпълнeниeтo нa фyнĸциитe нa бaнĸaтa виcoĸoĸвaлифициpaн пepcoнaл oт бaнĸoви cпeциaлиcти”. В сметките са взети предвид и пpeдвидeнoтo yвeличeниe нa зaплaтитe в бюджeтния ceĸтop c 10%, “cпpямo ĸoитo бaнĸaтa cлeдвa дa пpeдлaгa нe пo-лoши ycлoвия нa зaплaщaнe нa тpyдa c oглeд пoддъpжaнe нa нeoбxoдимитe cпeциaлиcти\".\n\r\nБHБ глacyвa caмa бюджeтa cи, вĸлючитeлнo ĸaĸви възнaгpaждeния щe пoлyчaвaт cлyжитeлитe и pъĸoвoдcтвoтo й. B дoĸyмeнтa e пocoчeнo, чe cpeдcтвaтa в нeгo ca финaнcиpaни \"изцялo cъc coбcтвeни pecypcи\".\n\r\nВ крак със закона в щатното разписание на банката за 2019 г. са включени 85 бройки за заемане от лица с намалена работоспособност. За застраховане на служителите, допълнително доброволно пенсионно осигуряване, медицинско обслужване, средства за социален статус на служителите БНБ отделя 2,3 млн. лева.\r\n ", "date": "2019.01.05", "title": "Шефът на БНБ с 30 минимални заплати на месец - 16 849 лв."}
{"url": "https://www.dnes.bg/snimka-na-denia/2019/01/05/studena-ianuarska-sybota-na-mesta-shte-prevali-slab-sniag.398318", "text": "Днес преди обяд над северните райони ще е предимно слънчево, но около обяд от северозапад отново ще се заоблачи и късно вечерта в крайните северозападни райони ще завали слаб сняг. През деня главно в югоизточните райони ще продължи да превалява сняг. Ще духа слаб до умерен вятър от запад-северозапад, който по-късно след обяд временно ще се ориентира от запад-югозапад. Според максималните температури ще са между минус 2° и 3°. Минус 16 градуса са отчетени тази сутрин в Кнежа.\r\nОчакваните последващи застудявания ще започнат от неделя и ще продължат в понеделник. От утре от северозапад ще започнат нови валежи от сняг. Валежите в понеделник ще са най-вече в Северна България. Количествата обаче няма да са значителни. Към края на следващата седмица се очакват по-значителни валежи от сняг. Ще е и ветровито. \n                \n                \r\nСняг днес вали в областите Кърджали, Перник, Кюстендил, Пазарджик, Монтана, Смолян, София и Стара Загора. Пътните настилки са предимно сухи, на места мокри, по усойните и планински райони частично заледени, обработени и проходими при зимни условия, информират от АПИ.\r\nПо Северното Черноморието облачността ще е разкъсана, а по Южното ще се задържи облачно с превалявания от сняг. Ще духа до умерен вятър от север-северозапад. Максималните температури ще са 1°-3°. Температурата на морската вода е около 7°. Вълнението на морето ще бъде 2-3 бала.\r\nНад планините облачността ще е значителна и в Рило-Родопския масив и Странджа-Сакар ще продължи да превалява слаб сняг. Над Стара планина ще има и слънчеви часове. Ще духа умерен до силен североизточен вятър, който около обяд ще започне да се ориентира от запад-северозапад. Максималната температура на височина 1200 метра ще е около минус 7°, на 2000 метра – около минус 12°.\r\nАтмосферното налягане е малко по-високо от средното за месеца. С преминаването на средиземноморски циклон през Егейско море към Мала Азия през деня налягането в страната ще се понижава", "date": "2019.01.05", "title": "Студена януарска събота, на места ще превали слаб сняг"}
{"url": "https://www.dnes.bg/eu/2019/01/05/anglichani-oceniavat-ryanair-kato-nai-loshata-aviokompaniia.398320", "text": "Нискотарифната \"Райънеър\" (Ryanair) е определен като най-лошата авиокомпания във Великобритания за шеста поредна година в годишната класация на \"Уич травъл\" (Which Travel) - консултантска фирма, изследваща потребителското удовлетворение, предаде ДПА.\r\nПътниците са дали най-лошата възможна оценка за чекиране, удобство на седалките, атмосфера в пътническия салон и храна и напитки. \r\n\"Райънеър\" получава потребителски рейтинг от 40 процента, изоставайки от другите нискотарифни авиокомпании за кратки разстояния \"Томас Кук еърлайнс\" (Thomas Cook Airlines) - с рейтинг 52 процента, и \"Уизеър\" (Wizz Air) - 54 процента, които изпълняват полети главно до дестинации в Източна и Централна Европа.\r\n                    \n                    \n                Пасажерите посочват като фактори за негативната си оценка недоволството си от отменени полети, вечно променящи се правила за багажа и все по-лошо спазване на разписание. Хиляди анкетирани заявили, че \"никога повече няма да летят с \"Райънеър\", дори ако е по-евтина от конкурентите си\". (БТА)", "date": "2019.01.05", "title": "Англичани оценяват Ryanair като най-лошата авиокомпания"}
{"url": "https://www.dnes.bg/balkani/2019/01/05/zaradi-snega-gkpp-kulata-e-zatvoren-za-kamioni.398326", "text": "ГКПП-Кулата беше затворен за камиони, съобщава bTV.\r\nРешението е на гръцките власти и се налага заради разчистване на пътя. Забраната е в сила от 7:30 ч. тази сутрин.\r\nТрафикът на леките автомобили не е сериозен. Те обаче се пускат само с вериги.\r\nВ Солун вали сняг.", "date": "2019.01.05", "title": "Заради снега ГКПП-Кулата е затворен за камиони"}
{"url": "https://www.dnes.bg/kino/2019/01/05/da-se-sreshtnesh-sys-sebe-si-v-oblacite-na-sils-mariia.397159", "text": " \r\nЗа преходността на актьорската професия ни разказва Оливие Асаяс в \"Облаците на Силс Мария\". Режисьорът ни среща с Мария Ендърс (Жулиет Бинош) - актриса в апогея на световната си кариера, поканена да играе в нова версия на пиеса, която я е направила известна преди 20 години - \"Змията на Малоя\" от Вилхем Мелхиор.\r\nТогава Ендърс се превъплъщава в младата изкусителка Зигрид, която засенчва своята шефка. Сега на Мария е предложена ролята на зрялата Елен, а за нейна асистентка е избрана млада холивудска актриса (Клои Грейс-Мориц).\r\nБинош, която е и сценарист на филма се изправя срещу собствените си страхове в професията. Именно нейна е идеята за продукцията. На героинята й се налага да застане от другата страна и да проследи \"залеза\" в кариерата си. Сблъсъкът на реалността не е лесен. Хубавите и примамливи роли са останали в миналото, а тези, които някога е играла вече се дават на други.\r\n                    \n                    \n                Вярна спътничка в това преживяване е асистентката й Валентина (Кристен Стюарт). Двете, като че ли играят себе си -  Героинята на Бинош е със съхранено достойнство и силно его, а спътничката й е интелигентна и емоционално крехка.\r\nБинош е изклютелна - екранното й присъствие - внушително, без грим, фалш, но с аксесоари на модна къща \"Шанел\", финансирали филма да бъде заснет на 35 мм лента.\n\r\nКристен Стюарт също прави силен образ и е първата американска актриса със \"Сезар\" за поддържаща роля и втора след Ейдриън Броуди, спечелил наградата за главна роля в \"Пианистът\" /2002/.\r\nГледайте \"Облаците на Силс Мария\" на 5 януари от 23.00 часа по телевизия .", "date": "2019.01.05", "title": "Да се срещнеш със себе си в \"Облаците на Силс Мария\""}
{"url": "https://www.dnes.bg/science/2019/01/05/istinskite-myje-v-cherno-koito-prikrivat-syshtestvuvaneto-na-nlo.398251", "text": "Популярно твърдение е, че човешкият мозък не може да измисли нещо, което никога не е виждал.\r\nСега нека си спомним една от най-емблематичните роли на Уил Смит като агент Джей от \"Мъже в черно\".  Той трябваше да опази в тайна от човеците живеещите сред тях извънземни. А ще повярвате ли, че филма и дори комиксите, по които е създаден, са по действителен случай?\r\n27 юни 1947 година. Мъж, момче и куче в една лодка. Ето каква е навярно истинската история за първата среща с реалните мъже в черно.\r\nХаролд Дахл е на охранителна мисия в езерото \"Пюджет саунд\", близо до острова Маури, когато вижда няколко метални обекта с формата на понички да се снижават към лодката му. Следва дъжд от метални отломки, някои от които удрят сина му Чарълс по ръката, а и убиват кучето им.\r\n                    \n                    \n                Първата реакция на Дахл е да извади камерата си и да направи снимка на обекта. След това го показва на скептичния си супервайзор, който действа по правилото – око да види, ръка да пипне. Затова се отправя директно към посоченото място и сам вижда странния летателен апарат.\r\nНа другия ден мъж в черен костюм посещава Дахл и го заплашва, че ако разкаже нещо за инцидента, ще му се случат много лоши неща. Дори ФБР се интересува от ракетите във форма на понички, защото по случая има създадено и досие.\r\nДо 1956 г. никой не подозира за този случай, докато историята не вижда бял свят в книгата на  Грей Баркър \"Те знаят прекалено много за източниците на летене\".\r\nКато ракетно гориво, тази история по действителен случай, запалила стотици конспирации за истинските мъже в черно и се оказва, че не само Дахл е имал шанса да ги види.\r\nПрез 1955 година, доктор Албърт Бендер подготвя доклад, с който иска да разобличи правителството на САЩ. Според него, то има данни за съществуването на НЛО, които крие, а обществото трябва да знае.\r\nМалко преди документа да види бял свят, доктор Бендер променя решението си, ала насилствено. Трима мъже, облечени изцяло в черно, се появяват в дома му и когато си тръгват от там, експертът вече не е същия. Той не само не публикува проучването си върху НЛО, а и останалите му трудове стават трудни за четене. Живеел в постоянна тревога, под постоянен стрес и до смъртта си през 2002 г. получавал мистериозни обаждания. Телефонът звънял, но от другата страна на линията нямало никого.\r\nСлучаите са много, но сценарият – почти един и същ.\r\nМъжете винаги са облечени в черно, носят тъмни очила и карат черни коли. Никаква емоция не пропълзява по лицата им. Те са студени, някак прокълнати, говорят с роботизирани гласове, които навеждат на мисълта, че Мъжете в черно дори не са хора. Не се представят с имена, а само с номер.\r\nПосещават два типа хора – такива, които са видели НЛО и такива, които го проучват. \r\nДоктор Хърбърд Хопкинс и дъщеря му правят проучване, свързано с извънземните. Годината е 1976. Късно вечерта телефонът в домът им звъни, гласът от другата страна се представя за учен от института в Ню Джърси, който има интерес да направи рецензия на работата му.\r\nХопкинс се съгласява и в момента, в който оставя слушалката вижда, че мъжът вече се приближава към къщата му – гологлав, без вежди, без мигли. Кожата му била снежно бяла, като на кукла, а устните – кърваво червени. Гласът му бил все едно от машина.\r\nОт джоба си извадил монета и казал: \"Наблюдавай я\". Тя започвала да си променя цвета, ръждясала, а след това... напълно изчезнала. Хопкинс не се колебал много преди да изпълни нареждането и да унищожи проучването си.\r\nНабезите на мъжете в черно продължават и през наши дни. Една камера в хотел дори успява да ги заснеме.\r\nНо какво са те? Агенти на ЦРУ? Извънземни? Едва ли ще разберем, освен, ако не привлечем вниманието им.", "date": "2019.01.05", "title": "Истинските \"Мъже в черно\", които прикриват съществуването на НЛО"}
{"url": "https://www.dnes.bg/politika/2019/01/05/api-softuerni-problemi-i-hakerska-ataka-srinali-bgtoll-bg.398327", "text": "\r\n                    \n                    \n                \r\n\r\nЗаради скандала по разпореждане на премиера Бойко Борисов днес двама ръководители в АПИ и един от съветниците на регионалния министър бяха отстранени от поста си.\r\n\"Дейността на АПИ не се свежда само до продажбата на винетки. Има си членове на Управителния съвет, които отговарят за различни видове дейности. До вчера на обяд не знаех за тези рокади. Това е преценка на премиера”, коментира Глосов. По думите му не е изключено още хора да понесат отговорност за хаоса с винетките, като това ще стане ясно през следващата седмица.\n\r\nГлосов поясни, че до 15 януари ще се проявява толерантност към шофьорите, които не са успели да си купят винетка. Над 80% от действащите хартиени стикери са със срок до 31 януари. \n\r\n\"Системата на КАТ в момента се свързва с тази на ТОЛ управлението. КАТ обаче няма да глобяват за електронни винетки, а за липса на действаща книжна винетка, при положение че няма друга”, каза още Глосов.\r\nОтносно спорния въпрос дали е  законно да се иска от шофьорите имейл, на който да се изпращат глобите и  фишовете, Глосов увери, че системата е защитена и няма как да изтекат  данни. По имейл ще се праща и потвърждение за закупена електронна  винетка.", "date": "2019.01.05", "title": "АПИ: Софтуерни проблеми и хакерска атака сринали bgtoll.bg"}
{"url": "https://www.dnes.bg/eu/2019/01/05/gnevna-franciia-kym-makron-narodyt-ne-e-otrepka.398321", "text": "След ареста в сряда на един от изявените им представители - Ерик Друе, \"жълтите жилетки\" призовават за осми ден на протести срещу правителството днес във Франция, предаде Франс прес.\r\nЗа първия ден на протест за 2019 г. \"жълтите жилетки\" предвиждат демонстрации в Париж и други градове. В Париж са обявени две акции: шествие от общината до Националното събрание и събиране на булевард \"Шанз-елизе\" - основно място на протестите в предишните уикенди.\r\nДруе бе арестуван близо до прочутия парижки булевард в сряда вечер и задържан за десетина часа, което предизвика недоволството на опозицията. \"Жълтите жилетки\" нарекоха ареста политически и обявиха засилване на протестите.\r\nДнешното \"осмо действие\" ще бъде тест за тяхното движение, което предизвиква сътресения в правителството от месец и половина, но през последните седмици сякаш отслабва, посочва АФП.\r\n                    \n                    \n                По данни на министерството на вътрешните работи в \"седмото действие\" на 29 декември във Франция са били преброени 12 000 протестиращи по обед. На 22 декември те са били 38 600, а на 17 ноември, когато възникна движението на \"жълтите жилетки\", по улиците на френските градове са били 282 000 души.\r\nВ отворено писмо до президента Макрон, разпространено в четвъртък, водачите на \"жълтите жилетки\", които нарекоха себе си \"Гневна Франция\", заявиха: \"Гневът ще прерасне в омраза, ако продължавате, от вашия пиедестал, да се отнасяте към хората от народа като отрепки, беззъби, нищожества\", припомня БТА.\r\n\"Гневна Франция\" реши да промени стратегията си и призова своите последователи да не обличат жълти жилетки днес, а \"да излязат по улиците като обикновени граждани, каквито са всъщност\", добавя АФП.", "date": "2019.01.05", "title": "\"Гневна Франция\" към Макрон: Народът не е отрепка"}
{"url": "https://www.dnes.bg/notifikacii/2019/01/05/66-godishen-strelial-po-biblioteka-v-pleven.398329", "text": "В Плевен полицията е задържала 66-годишен за стрелбата в новогодишната нощ срещу Регионалната библиотека. Установено е, че е стрелял със законно притежаван пистолет, съобщи Областната дирекция на МВР в Плевен.\r\nСигнал за инцидента постъпи 10 минути след полунощ на 1 януари. При огледа криминалистите установиха, че няма пострадали, но са нанесени материални щети - фирмената табела на библиотеката е счупена, повредени са четири витринни стъкла и стъклопакет на входна врата. \n\r\nСлужители на сектор \"Противодействие на криминалната престъпност\", Първо РУ и сектор Базова научно-техническа лаборатория са установили и задържали извършителя, който не е криминално проявен. Иззето е оръжието, с което е стреляно.\r\n                \n                При претърстване на дома му, близо до библиотеката, са иззети законно притежаван боен пистолет \"Валтер - П22\" с два пълнителя, разрешително за оръжие, около 700 патрона, три незаконно притежавани бойни патрона. На тераса към жилището са открити седем гилзи.\r\nИзясняват се мотивите на 66-годишния, довели до стрелбата. По случая е образувано досъдебно производство, назначени са експертизи.", "date": "2019.01.05", "title": "66-годишен стрелял по библиотека в Плевен"}
{"url": "https://www.dnes.bg/usa/2019/01/05/strelba-v-bouling-igrishte-v-kaliforniia-ima-postradali.398330", "text": "Полицията в Торънс, крайбрежен град на 30 км южно от Лос Анджелис в щата Калифорния, съобщи за много пострадали при стрелба на боулинг игрище рано тази сутрин, предаде Асошиейтед прес.\r\nПолицията в Торънс написа в Туитър, че \"има съобщения за изстрели с много жертви\" в боулинга \"Кейбъл хаус\". Полицията прикани хората да избягват района на игрището за боулинг, съобщи БТА.\r\n ", "date": "2019.01.05", "title": "Стрелба в боулинг игрище в Калифорния, има пострадали "}
{"url": "https://www.dnes.bg/notifikacii/2019/01/05/6-nachina-da-eliminirate-izlishnite-technosti.398253", "text": "Обилно похапване в комбинация с газирани и алкохолни напитки, повече почивка... Обичаме празниците, защото тогава се отпускаме и консумираме любимите си храни.\r\nНо след като те отминат винаги се чувстваме и изглеждаме подпухнали, уморени... След всяко празнично преяждане установяваме, че сме задържали излишни течности. Как да ги елиминираме?\r\nВижте няколко лесни стъпки.\r\n\r\nФизическата активност е един от най-добрите начини за намаляване на излишните течности в организма в краткосрочен и дългосрочен план. Всяка форма на упражнения увеличава потенето, което означава, че тялото ви елиминира излишните течности.\r\nСредната загуба на течност за един час упражнения е между 0,5 и 2 литра на час, в зависимост от фактори като топлина и облекло. Въпреки това, не забравяйте по време на тренировка да приемате достатъчно количество вода. Друга добра възможност за увеличаване загубата на излишни течности е сауната.\r\n                \n                \r\nИзследвания показват, че сънят е не по-малко важен за здравето от спорта и здравословното хранене. Той може да има влияние върху симпатиковите нерви в бъбреците, които регулират натриево водния баланс в организма.\r\nПълноценният сън помага на тялото да контролира нивата на хидратация и да сведе до минимум задържането на излишни течности.\r\n\r\n ", "date": "2019.01.05", "title": "6 начина да елиминирате излишните течности"}
{"url": "https://www.dnes.bg/world/2019/01/05/buriata-pabuk-poshtadi-turisticheski-ostrovi-v-tailand.398332", "text": "Двата популярни туристически центрове в Южен Тайланд - остров Пукет и архипелага Пи Пи, останаха почти незасегнати от тропическата буря Пабук, която навлезе в Андаманско море днес, съобщиха местни служители, цитирани от ДПА.\r\nНяма жертви и пострадали, не се съобщава и за сериозни щети на островите. Полетите до и от Пукет се обслужват нормално, паднало е само известно количество валежи. Снимки, пуснати в социалните медии, показват ясно небе и туристи на плаж в Пукет, каза Прапан Канпрасанг - шеф на островната служба за борба с извънредните ситуации.\r\nСтотици туристи бяха евакуирани през последните два дни от островите Пи Пи като предпазна мярка, но мнозина предпочетоха да останат там.\r\n                    \n                    \n                Асошиейтед прес съобщава, че днес са възобновени и фериботните съобщения с островите. Бурята, преминала над Тайландския залив, се е изнеса на Запад към Андаманско море и е пощадила световно известните курорти. В континенталната част на страната обаче има известни поражения - прекъснати далекопроводи с нарушено електроподаване, наводнения в някои провинции край източния бряг.\r\nДвижещата се от изток на запад буря е засегнала най-вече източното крайбрежие на Тайланд и е загубила сила, преминавайки към западния бряг и Андаманско море със средна скорост от 10 км/ч. Максималната сила на вятъра не е надхвърлила 55 км/ч на отделни места.\r\nНай-засегната е била риболовната индустрия. На риболовните кораби и рибарските лодки е било наредено да останат в пристанищата и край брега, за да не бъдат пометени от вятъра и вълните. Един рибар, не успял да се прибере навреме, е загинал след преобръщане на лодката му в морето вчера, друг негов колега от 6-имата на борда е изчезнал.\r\nТъй като валежите в някои райони продължават, властите предупреждават за риск от внезапни речни прииждания и наводнения. Все още се очакват от 3 до 5-метрови вълни както в Тайландския залив, така и в Андаманско море. (БТА)\r\n ", "date": "2019.01.05", "title": "Бурята Пабук пощади туристически острови в Тайланд "}
{"url": "https://www.dnes.bg/notifikacii/2019/01/05/niu-iork-taims-izvestni-i-bogati-turci-napuskat-stranata-si.398333", "text": "През последните години редица състоятелни и известни турци са започнали да напускат страната си. Става дума за известни фамилии и личности, които са допринесли за развитието на икономиката, културата, изкуството, социалния просперитет на турското общество. Това се твърди в публикация на в. \"Ню Йорк таймс\", която помества турският вестник \"Хюрриет\".\n\r\nПодчертава се, че тази тенденция е започнала преди около три години и се случва за пръв път в историята Републиканска Турция от създаването й /1923 г./ до наше време.\n\r\nМедията се позовава на проучване на Афрасия Банк, посветено на присъствието на глобалната миграция. Според огласените данни, през 2016-2017 г. най-малко 12 хиляди доларови милионери са прехвърлили авоарите си в чужбина - едни в Европа, а други в Обединените арабски емирства.\n                \n                \r\nИстанбул се посочва на седмо място сред мегаполисите, от които са били изнесени капитали през този период.\n\r\nЕдин от основните начини за прехвърляне на авоарите в чужбина е \"получаване на гражданство срещу закупен имот\". Гърция, Португалия и Испания са страните, които са предпочитани от турските богаташи за заселване.\n\r\nСред причините за миграцията на турските богаташи се посочват факторите \"непотизъм\" и \"дискриминация\" .\n\r\nПо данни на Турския статистически институт през 2018 г. от страната са емигрирали 253 640 турски граждани, с 42 процента повече сравнение с предходната 2017 година.\n\r\n\"Ню Йорк таймс\" цитира собственичка на модна къща в елитния истанбулски квартал Нишанташъ Мерве Байъндър, която казва, че \"в Турция има прекалено голяма дискриминация, както в културно, така и в личностно отношение. Проявите на насилие и гняв, които царят в обществото, са вече непоносими\", посочва тя.\n\r\nТези дни в една своя публична реч турският президент Реджеп Тайип Ердоган нарече \"вероломни\" и \"предатели \" онези, които прехвърлят авоарите си в чужбина и напускат Турция.\r\n ", "date": "2019.01.05", "title": "\"Ню Йорк таймс\": Известни и богати турци напускат страната си"}
{"url": "https://www.dnes.bg/stranata/2019/01/05/nimh-v-sredata-na-sedmicata-temperaturite-do-minus-17-c.398335", "text": "Най-ниската измерена температура тази сутрин е в Кнежа – минус 16 градуса, застудяването продължава и през следващите дни, съобщиха от НИМХ пред \"Фокус\". В Севлиево е измерена температура от минус 14 градуса.\r\nВ момента сняг вали в южните райони на страната, а най-голяма снежна покривка от изминалата нощ в момента има в района на Петрич. В равнините снежната покривка е между 1 и 5 см, в Кнежа е 11 см.\r\nПрез следващите дни се очаква ново нахлуване на студен въздух от север, като температурите ще продължат да се понижават и ще паднат с още 5-7 градуса.\r\nВторник и сряда на места сутрешните температури ще достигат до минус 15 и минус 17 градуса. Затопляне се очаква в четвъртък и петък, когато температурите ще са между 0 и 5 градуса. През седмицата често ще превалява предимно сняг, в Източна България ще има и дъжд.\r\n                    \n                    \n                От НИМХ съветват хората да следят прогнозата за времето и да са добре информирани. Метеоролозите уточняват също, че няма нищо необичайно в атмосферното налягане за януари и отчитаните ниски температури са меки за климата на страната.\r\n ", "date": "2019.01.05", "title": "НИМХ: В средата на седмицата температурите - до минус 17°C"}
