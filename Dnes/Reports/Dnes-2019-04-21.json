{"url": "https://www.dnes.bg/akoshtete-vqrvaite/2019/04/21/shte-poznaete-li-koga-jenata-e-iadosana.408191", "text": "Не е лесно да общуваме с различни по характер хора. Но когато става дума за комуникацията между мъжа и жената, всеки е на мнение, че представителките на нежния пол са доста по-трудни за разбиране. Може да чуете от своята половинка, че всичко е наред, но по езика на тялото ѝ да осъзнаете, че ви лъже.\n\r\nНякои невербални жестове подсказват какво мисли човекът на среща, нищо че не говори. Ако имате конфликт с жена си и се чудите как да се помирите, разкодирайте онова, което се случва в главата ѝ, като наблюдавате внимателно къде държи ръцете си и какви движения прави с тях. Така може да познаете, че ви е много ядосана преди да го изрече.\r\nКогато жената се подразни от нещо, винаги кръстосва ръцете си пред тялото. В много редки случаи това може да стане в притеснителен момент, когато се чуди къде да си сложи ръцете. Смята се, че при скандал дамите използват най-много тази позиция. Тя подсказва, че човек е несигурен и не се чувства комфортно. Ако пък приятелката ви посреща така като се приберете у дома, се настройте за напрегнат разговор.\n                    \n                    \n                \r\n\r\nТази позиция означава, че жената се е настроила за неприятен разговор. Когато е скръстила ръцете и е свила пръстите в юмруци, то положението за вас не е никак розово. Тоест тя „ви е набрала“ достатъчно много и вече не може да търпи, а е готова да „излее“ всичко онова, което я тревожи, независимо от последствията, едно от които може да е раздялата.\r\nВижте още за жестовете в ", "date": "2019.04.21", "title": "Ще познаете ли: Кога жената е ядосана?"}
{"url": "https://www.dnes.bg/eu/2019/04/21/po-goliamata-chast-ot-notr-dam-e-spasena-ot-razrushavane.408290", "text": "\"Парижката Св. Богородица\" е почти изцяло стабилизирана след пожара, съобщи днес френският министър на културата Франк Ристер, цитиран от ТАСС.\n\n\r\nУкрепени и стабилизирани са всички по-слаби места, появили се в резултат на пожара - северният и южният портал, също и частта от западния портал, разположена между двете камбанарии, каза министърът пред телевизия \"Франс-2\". \"Това е чудесна новина\", подчерта той.\r\nПо думите на Ристер обаче предстои още много да се работи по каменния свод на храма, където има \"още няколко нестабилни точки\".\r\n\"По тях работят експерти от френското министерство на културата и строителни фирми. Те извозват отломки и фрагменти, останали след пожара, и постепенно покриват с брезент пролуките в каменния свод. Щом приключи тази дейност, ще можем да смятаме катедралата за спасена\", добави министърът.\r\n/БТА/", "date": "2019.04.21", "title": "По-голямата част от \"Нотр Дам\" е спасена от разрушаване"}
{"url": "https://www.dnes.bg/index/2019/04/21/zadyrjaha-sedem-zapodozreni-za-atakite-v-shri-lanka.408288", "text": "Властите на Шри Ланка са задържали седем заподозрени за участие в атентатите, които разтърсиха страната днес и причиниха смъртта на най-малко 215 души, съобщиха световните агенции.\n\n\n\r\nЗасега не се съобщават подробности за задържаните. Осем взрива избухнаха в църкви, хотели, близо до столичния зоопарк и в района Дематагода. В болници с наранявания са приети 450 души, пише БТА. \n\r\nЗасега нито една групировка не е поела отговорност за нападенията. Трима полицаи са били убити при акция в жилище в Коломбо след атаките, допълниха властите, цитирани от Ройтерс.\r\nГенералният директор на Интерпол Юрген Щок заяви днес, че международната полицейска организация е готова да съдейства на Шри Ланка в разследването, допълва ТАСС.\n                \n                \r\nСпоред предварителната версия на разследващите взривовете може да са били извършени от радикални ислямисти. Местни медии съобщават, позовавайки се на източници, че те са дело на камикадзета.\r\nНяма данни за пострадали български граждани при осемте терористичните атаки в църкви и хотели в Шри Ланка. Информацията е на посолството ни в Индия към този момент. Съобщава се за общо над 185 загинали, вследствие на експлозиите, съобщи Министерството на външните ни работи.\n\r\nВ един от пострадалите хотели в град Коломбо се намират шестима български граждани, които са в безопасност. Те имат връзка с посолството в Делхи, с оглед оказване на съдействие при необходимост.\n\r\nВицепремиерът и министър на външните работи Екатерина Захариева изпрати съболезнователна телеграма до Тилак Марапана, министър на външните работи на Шри Ланка, и осъди насилието във връзка с терористичните атаки в страната, довели до множество жертви и ранени.\n\r\nПравителството на Шри Ланка е обявило вечерен час от 18.00 вечерта до 06.00 сутринта местно време, който влиза в сила веднага след обявяването му.\n\r\nКъм момента летището в Коломбо функционира в нормален режим със засилена охрана, но придвижването към него е затруднено, поради вечерния час.\n\r\nПрепоръчително е българските граждани в Шри Ланка да избягват места, в които се провеждат религиозни прояви или в близост до религиозни храмове, а също и да проявават предпазливост, ако са в близост до големи събирания на хора, протести или демонстрации.\n\r\nПри нужда българските граждани могат да се свържат с посолството на Република България в Делхи на тел.: + 91 11 26115549; +91 11 26115550 или при извънредна ситуация и в извън работно време на тел.: + 91 9910999498.\n\r\nСигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.", "date": "2019.04.21", "title": "Задържаха седем заподозрени за атаките в Шри Ланка"}
{"url": "https://www.dnes.bg/eu/2019/04/21/alternativa-za-germaniia-nabira-populiarnost.408289", "text": "Антимигрантската \"Алтернатива за Германия\" печели подкрепа сред избирателите, а консервативният алианс на Християндемократическия съюз (ХДС) и Християнсоциалния съюз (ХСС) губи популярност, показва проучване на социологическата агенция \"Емнид\", цитирано от ДПА.\n\n\r\nПопулярността на консервативния алианс на канцлера Ангела Меркел е спаднала с 2 пункта тази седмица, достигайки 28 на сто. Това е най-ниското й равнище за тази година. Зелените печелят подкрепа от 19 на сто. На трето място е Германската социалдемократическа партия (ГСДП), която е на трето място с 18 на сто, пише БТА. \n\r\n\"Алтернатива за Германия\", която спечели известност след мигрантската вълна през 2015 и 2016 г., е четвъртата политическа сила. Подкрепа за нея са изразили 13 на сто от избирателите, а в Източна Германия популярността й надхвърля 23 на сто.\n                    \n                    \n                \r\nПодкрепата за Левите остава непроменена - 9 на сто, а Свободната демократическа партия е спаднала до 8 на сто.\n\r\nПроучването на \"Емнид\" е извършено между 11 и 17 април с участието на 2709 респонденти.", "date": "2019.04.21", "title": "Алтернатива за Германия набира популярност "}
{"url": "https://www.dnes.bg/sofia/2019/04/21/hiliadi-posetiha-fermerskiia-pazar-v-sofiia.408287", "text": "Хиляди столичани и гости от страната и чужбина изпълниха днес ул. \"Оборище\" за традиционния национален фермерски пазар на Цветница, съобщиха от \"Пазари Юг\" ЕАД. Евродепутатът Ева Майдел и зам. кметът на София Тодор Чобанов са открили събитието с новината, че пазарът става месечен.\n\n\r\n\"Пазарът е чудесен и всеки голям европейски град има такъв. Радвам се, че в София вече ще се прави всеки месец. Това е чудесен начин да подпомогнем трудолюбивите български производители и да ги срещнем с потребителите в големия град. София има нужда от това\", е заявила Ева Майдел. След откриването на пазара е имало културна програма.\n                    \n                    \n                \r\nПо данни на организаторите от столичното дружество \"Пазари Юг\" на пазара се очакват над 20 000 посетители. Фермерите от цялата страна са над 100 и предлагат всичко за Цветница и Великден. Осигурени са и се подаряват над 7000 дръвчета. Организаторите са обещали и занапред да има културна програма, както и да бъде открита сцена за млади таланти.\n\r\nОбщинските съветници в София гласуваха миналата седмица всеки месец да се организира национален фермерски пазар на ул. \"Оборище\", се напомня в прессъобщението. Организатори на събитията са \"Пазари Юг\" ЕАД, Столичната община и няколко фермерски организации. Те са под егидата на столичния кмет Йорданка Фандъкова.", "date": "2019.04.21", "title": "Хиляди посетиха фермерския пазар в София"}
{"url": "https://www.dnes.bg/akoshtete-vqrvaite/2019/04/21/5-uroka-za-braka-vdyhnoveni-ot-deivid-baui-i-iman.408193", "text": "Любовната история на музикалната легенда Дейвид Бауи, когото за съжаление, светът загуби през 2016 г. и неговата съпруга Иман, е вдъхновяваща и пленителна.\r\nКрасивият супермодел и талантливият музикант сключват брак през 1992 г. и живеят заедно до смъртта на Бауи през 2016 г. Несъмнено трагичната загуба белязва живота на бившия супермодел, но тя пази спомена за голямата любов и за всички щастливи мигове, които е споделила с Бауи. Днес поглеждаме към тяхната красива връзка и уроците, на които ни научи любовта на тези две вдъхновяващи личности.\r\n\r\nМузикалната икона се влюбва в първия миг, в който се среща със супермодела, по негови думи в интервюта в медиите. Но не така се случва при Иман. По нейни думи в интервю тя споделя, че не е била готова за връзка по това време и със сигурност не е искала връзка с толкова известен музикант като Бауи. И все пак, две години след срещата си, те се женят и остават женени през следващите 23 години.\r\n                    \n                    \n                 \r\n\r\nВ интервю за The Guardian през 2014 г. Иман казва: „Аз се влюбих в Дейвид Джоунс. Не се влюбих в Дейвид Бауи. Бауи е просто образ. Той е певец, изпълнител. Дейвид Джоунс е мъжът, когото аз срещнах.“\r\nМакар малко да са хората, женени за такива звезди като Бауи, все пак е добър урок да помним, че отношението към партньора ни във връзката е от значение и трябва да приемем другия такъв, какъвто е. Не по професия или титла, а личността.\r\n", "date": "2019.04.21", "title": "5 урока за брака, вдъхновени от Дейвид Бауи и Иман"}
{"url": "https://www.dnes.bg/notifikacii/2019/04/21/zelenski-pokaza-izbornata-si-biuletina-globiha-go.408295", "text": "Водещият кандидат на президентските избори в Украйна Володимир Зеленски бе глобен днес, защото показа публично попълнената си бюлетина, съобщи ръководителя на кампанията му, цитиран от Ройтерс.\n\r\nТази сутрин, разговаряйки с медиите в избирателната си секция, кандидатът за президент показа вече попълнената си бюлетина, преди да я пусне в урната. Той гласува за себе си. В Украйна показването на попълнена бюлетина се счита за административно нарушение. Разпоредбата има за цел да се запази анонимността на изборния процес.\r\n\"Всеки трябва да спазва закона\", каза ръководителят на кампанията Дмитрий Разумков. Изявлението му бе придружено от снимка на полицай, който попълва документ заедно със Зеленски, пише БТА. \r\nГлобата може да е в размер от 510 до 850 гривни (от 19 до 31 долара), допълва ТАСС. Зеленски се бори за президенсткия пост с действащия държавен глава Петро Порошенко.", "date": "2019.04.21", "title": "Зеленски показа изборната си бюлетина, глобиха го"}
{"url": "https://www.dnes.bg/blizak-iztok/2019/04/21/arabski-strani-podkrepiha-sudan-s-blizo-3-mlrd-dolara.408292", "text": "Саудитска Арабия и Обединените арабски емирства (ОАЕ) са предоставили 3 млрд. долара в подкрепа на Судан, съобщи днес саудитската информационна агенция САП, цитирана от Ройтерс.\n\n\n\r\nПомощта включва депозит от 500 млн. долара в суданската централна банка, а останалата част ще бъде под формата на храни, лекарства и петролни продукти, пише БТА. \r\nНа 11 април след многомесечни протести на фона на тежката икономическа ситуация в страната армията отстрани от власт управляващия от 30 години президент Омар ал Башир, припомня ТАСС. Военните поеха управлението, създавайки преходен военен съвет. \r\nПо-рано тази седмица Асоциацията на профсъюзите, която бе сред главните сили в протестното движение, представи пред временния съвет своя програма за управление на страната.", "date": "2019.04.21", "title": "Арабски страни подкрепиха Судан с близо 3 млрд.долара"}
{"url": "https://www.dnes.bg/akoshtete-vqrvaite/2019/04/21/koga-e-nai-dobre-da-skliuchite-brak-spored-zodiiata.408189", "text": " Ние всички търсим партньор за цял живот, но кога ще го намерим никой не знае. Астролозите обаче са изчислили оптималното време за брак на всеки от нас.\n\r\n\n\r\nОвните са много нетърпеливи и дори се ядосват, ако трябва да изчакат за нещо дори една допълнителна минута. Ето защо те незабавно вземат съдбоносни решения и са готови да се обвържат само след няколкомесечна връзка. Въпреки това, звездите препоръчват да изчакате малко и да се уверите, че вашите чувства са реални.\n\r\n\n\r\nКогато става въпрос за обвързване при Телците, те дълго и задълбочено го обмислят. В допълнение, те вярват във вечната любов и могат да чакат достатъчно дълго перфектния партньор. За тях най-добрата възраст за брак е около 30 години.\n                    \n                    \n                \r\n\n\r\nПредставителите на този знак обичат партньорите си, но трябва да си кажем и истината – обичат най-много себе си. Те мразят скуката и ако техният любовник не е готов през цялото време за нови приключения и забавления, тогава пътеките им лесно могат да се разминат. Ето защо Близнаците много често се женят няколко пъти. Но ако искате да бъде завинаги, най-добрата възраст е 36.\r\nВижте за останалите зодии в ", "date": "2019.04.21", "title": "Кога е най-добре да сключите брак, според зодията"}
{"url": "https://www.dnes.bg/sport/2019/04/21/osem-pobedi-i-svetovna-titla-na-wako-pro-za-bylgariia-ot-vtoroto-izdanie-na-senshi.408293", "text": "Oсем победи и нов световен шампион на WAKO PRO в категория до 71.8 кг. е равносметката за България от второто издание на професионалните бойни гала вечери SENSHI. Двубоите и зрелищното шоу в „Арена Армеец“ снощи изправиха публиката на крака и още веднъж показаха изключителната класа на българските бойци. Капитанът на националния ни отбор по кикбокс Атанас Божилов демонстрира изключителна техника, ловкост и опит и успя да надделее над опонента си от Беларус Макс Сподаренко. Двубоят се игра в пет пълни рунда, като българинът беше значително по-свежият представител на ринга. Срещата приключи със съдийско решение (3:0) в полза на капитана на националния ни отбор. С това той взе пояса от предишния му носител – Владимир Вълев-Питбула, и успя да се пребори Световната титла на WAKO PRO да остане в България. Втората голяма среща от бойната карта на SENSHI не приключи със същия успех. Деян Топалски загуби спора за европейската титла на WAKO PRO от босненеца Ахмед Крънич. 11-кратният републикански шампион по кикбокс и ММА се би с Крънич по правилата на кикбокс, в стил К-1, категория до 88,6 кг. Двубоят се проведе в 5 пълни рунда, като през тях българинът показа много добра съпротива и успя да нанесе няколко сериозни крошета на опонента си, но победата все пак отиде при боеца от Босна и Херцеговина. Това беше и единствената среща на SENSHI, в която участва българин, но победата не отиде при него. Гала вечерта започна с абсолютна доминация за родните състезатели. Бойният спектакъл беше открит със среща по карате киокушин, която изправи един срещу друг Петър Стойков и руснака Омар Магомедов по правилника на Световния киокушин съюз (KWU) – International Professional League. 22-годишният Стойков достигна до победата, след като съдиите край ринга отсъдиха категорично 3:0 в негова полза. След убедителната си победа на първото издание на гала вечерта във Варна, и сега Николай Йоргов не разочарова феновете си. Той постигна убедителна победа срещу опонента си от Холандия Томас Дуве, който е от отбора на световната кикбокс легенда Петер Артс. В първите два рунда Николай Йоргов доминираше в двубоя. Третият рунд бе най-равностоен, а боецът на Артс пласира няколко силни удара към българина, но и това не сломи родния боец. Съдиите отсъдиха 3:0 за Йоргов, с което той бележи втори успех на професионалния ринг на SENSHI. Третият двубой на гала вечерта също завърши в полза за България. По правилата на KWU Professional International League на ринга се изправиха Кристиян Георгиев и Маркос Зинхани от Бразилия. Българинът завоюва уверено победата и спечели с единодушно съдийско решение. Министърът на младежта и спорта Красен Кралев специално връчи купата на Георгиев. С огромни овации и аплодисменти в зала „Арена Армеец“ беше посрещнат най-добрият български муай тай боец Антон Петров. Той се изправи срещу Танасис Кукуфикис от Гърция. Още в първия рунд българинът успя да вземе надмощие и след сравнително спокойното начало, Петров затисна съперника си в ъгъла, засипвайки го с мощни лакти и прави. Срещата приключи с лекарска забрана още в началния рунд за 29-годишния Кукуфикис, който не бе в състояние да продължи. Категорията на двамата бе 67 кг. Андриян Димитров грабна специалната титла на SENSHI. В петата среща от бойната карта той се изправи срещу изключително опитния български боец Христо Йорданов, който снощи в „Арена Армеец“ направи и своя бенефис. Андриян се възползва по чудесен начин от височината и дължината на ръцете и краката си, като от дистанция маркираше по-ниския си, но и далеч по-опитен противник. Йорданов изчакваше своите моменти в мача, но това не беше достатъчно. Двуметровият състезател от Варна взе победата и получи първата специална титла на SENSHI. Доминацията за България продължи и в следващите мачове. Многократният ни медалист от световни и континентални първенства Костадин Костов продължи безупречното представяне на родните бойци, побеждавайки японеца Юта Учида със зверско ляво кроше в главата. Надеждите се оправдаха напълно и за представянето на Богдан Шумаров, който победи чрез единодушно съдийско решение 3:0 възпитаника на Петер Артс – Иляс Букаюа в мач по правилата на К-1, кат. до 72.5 кг. Двубоят започна с дебнене от двете страни, като Шумаров пръв нанесе по-сериозна атака чрез двоен лоу кик. Решаващ за срещата беше финалният рунд, в който Шумаров притисна опонента си сериозно и съдиите отсъдиха единодушно 3:0 в полза за българина. При чуждестранните сблъсъци за вечерта победите отидоха при Германия, Холандия и Русия. В кикбокс двубой боецът на Петер Артс – Бадр Фердаус, надделя над Саша Драгич от Сърбия в мач по правилата на K-1 в категория до 95 килограма. Това се оказа и единствената победа за момчетата на холандската кикбокс легенда на SENSHI. Германия победи Япония в четвъртия киокушин двубой за вечерта. Японецът Акира Умемура се изправи на ринга срещу Сергей Браун от Германия в категория до 90 кг. Срещата приключи във втория рунд, когато Браун пласира точен въртящ удар с пета на японеца. Последният за вечерта двубой по карате киокушин се проведе между руснака Андрей Чехонин и представителя на Казахстан Аслан Садвакасов. Руснакът постигна изразителна победа, отказвайки още в първия рунд съперника си. ", "date": "2019.04.21", "title": "Осем победи и Световна титла на WAKO PRO за България от второто издание на SENSHI"}
{"url": "https://www.dnes.bg/index/2019/04/21/biznes-za-miliardi-kokainovata-magistrala-ot-venecuela-kym-sasht.407913", "text": "През 2017 година само един или два самолета, натоварени с кокаин, поемат по опасния път от Венецуела към САЩ.  Но бизнесът с наркотици процъфтява, в него участва военният и политически елит на страната, раздирана от конфликт.\r\nСега, през 2018 г., трафикът на кокаин с малки, немаркирани самолети е по-интензивен от всякога. Полети се изпълняват всеки ден, а понякога и по няколко едновременно. Американските власти дори зачитат пет самолета във въздуха през нощта, пътувайки по един и същи маршрут, пишат от CNN.\r\nМашините, натоварени с колумбийски кокаин се товарят преди година излитали от безлюдно, отдалечено място в джунглата на Венецуела. Но сега, когато бизнесът се развива толкова добре, те дори не се крият толкова усърдно. Самолетите тръгват от по-развитите северозападни райони на страната, за да съкратят пътя си към Хондурас. \r\n                \n                Там, те се приземяват, наркотикът се товари на камиони, които го откарват в Мексико, а от там – през границата в Америка.\r\nВсъщност, начинът на търговия е абсурден според властите, които се борят с този смъртоносен бизнес. Всяка пратка е толкова доходоносна за Венецуелското правителство, че самолетите, които се използват от трафикантите не струват почти нищо. Повечето се използват само веднъж, а после биват изоставяни на брега в Хондурас.\r\nСпоред информацията на американските власти, от Венецуела до САЩ са стигнали 240 тона кокаин, а по данните на службата за борба с наркотиците на ООН, предоставени на CNN, наркотикът струва 39 милиарда долара.\r\nОт години САЩ обвинява венецуелското правителство в трафик на наркотици. Разширяването на този бизнес днес показва неотложна нужда от средства за подпомагане на  хиперинфлационната икономика на Венецуела и буйната корупция сред висшите служители. Според американските власти, сред важните фигури е групата ELN, която работи за военните служби на Мадуро. Множество политици, заемащи високи позиции в страната, са били обвинявани и санкционирани от САЩ, но и до днес правителството яростно отрича да има нещо общо с трафика на кокаин.\r\nА нуждата от пари излага пилотите на риск. Близо 30 самолета са катастрофирали в района през последните месеци. Пилотите на някои от тях са бивши служители на големи авиокомпании, които някога са превозвали хора. Всички самолети летят с изключени чипове, които се засичат от радарите.\r\nЧесто самолетите са сваляни от армията в Хондурас. Някои лежат под повърхността на реката, видими за останалите летящи машини. Други са взривени от мините, които военните са заложили. Но и това не представлява толкова голям проблем за венецуелските трафиканти.\r\nТе са сключили сделки с някои от рибарите в района, които се съгласяват да „спасят“ кокаина от самолети, претърпели инцидент. Пилотите са така обучени, че ако усетят, че ще бъдат заловени, те изхвърлят товара от машината, прикрепен към плаващо устройство. Такива пакети тежат около 30 килограма, а за връщането им на картелите, рибарите получават по 150 хил. долара.\r\nВ повечето случаи хората, които помагат за трафика на наркотици – пилоти, шофьори и рибари, са принудени да го правят от глад, като преди да започнат своята работа, венецуелските власти дават разяснения. Тези, които не се съгласят с тях - изчезват... \r\n ", "date": "2019.04.21", "title": "Бизнес за милиарди: Кокаиновата магистрала от Венецуела към САЩ "}
{"url": "https://www.dnes.bg/eu/2019/04/21/polski-bijuter-syzdava-prikazni-iaica-sys-zybolekarska-mashinka.408294", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Полски бижутер превръща гъши яйца в произведения на изкуството използвайки не друго, а зъболекарска машинка. Силвия Красън-Новинска се влюбва в материала заради изяществото и белоснежния му цвят, информира . \n\r\nИ постепенно превръща хобито си в бизнес. Всяко от яйцата е със свой собствен уникален дизайн. За още по-бляскав ефект Новинска ги боядисва и ги декорира с мъниста, перли и кристали \"Сваровски\".\r\nФиналният щрих е восъчно покритие с аромат на ванилия или портокал. На полски гравираните яйца се наричат \"писанки\" и са любима украса за великденските празници.\r\n ", "date": "2019.04.21", "title": "Полски бижутер създава приказни яйца със зъболекарска машинка"}
{"url": "https://www.dnes.bg/notifikacii/2019/04/21/kraiat-na-poroshenko-zelenski-sys-sykrushitelna-pobeda-v-ukraina.408301", "text": "Володимир Зеленски спечели съкрушителна победа на президентските избори в Украйна срещу сегашния президент Петро Порошенко - израз на недоволството на избирателите от действащата власт, предаде Франс прес.\n\n\n\r\nКомикът е спечелил 73,2% от гласовете на днешния балотаж, срещу 25,3% за неговия съперник, според сондаж на излизане от изборните секции, реализиран от консорциума \"Exit Poll National\", обединяващ три социологически института, предаде Франс прес, цитирана от БТА. \n\r\nРезултатите от националния екзитпол бяха публикувани веднага след затварянето на изборните секции, предаде ТАСС. Анкетата е организирана от Украинския център за икономически и политически изследования \"Александър Разумков\", фондация \"Демократични инициативи\", носещ името на Илка Кучерива и Киевския международен институт по социология.\r\n                \n                \"Няма да има някакъв патос, просто искам да кажа \"Благодаря!\" на моите родители за подкрепата, на моята съпруга - за силата и издръжливостта, на украинците, които ме подкрепиха - благодаря, на тези, които направиха друг избор - обещавам, че никога няма да ви подведа, каза Володимир Зеленски пред своите привърженици.\r\nТе го посрещнаха с ликуване в щаба му веднага след обявяването на резултатите от екзитпола след затварянето на избирателните секции, които показаха убедителната му победа на президентските избори със 73 процента от гласовете на втория тур. Самият той реагира спокойно, беше немногословен и излезе от залата веднага след изявлението си, предаде ТАСС.", "date": "2019.04.21", "title": "Краят на Порошенко, Зеленски със съкрушителна победа в Украйна"}
{"url": "https://www.dnes.bg/balkani/2019/04/21/arabski-taini-agenti-vlezli-v-turciia-s-bylgarski-avtomobil.408299", "text": "Двама агенти на Обединените арабски емирства (ОАЕ) бяха арестувани при съвместна операция на истанбулската полиция и турското разузнаване в Истанбул, пише \".\n\n\r\nСпоред турските медии двамата араби са влезли в Турция от България, като са използвали автомобил със софийска регистрация. Турската прокуратура съобщава, че разследват връзките на арабските агенти с убийството на журналиста на \"Вашингтон пост\" Джамал Кашоги, който изчезна през октомври миналата година, след като отиде в Консулството на Саудитска Арабия в Истанбул.\n\r\nДвамата араби, чиито имена не се посочват, са арестувани в истанбулския квартал \"Есенйурт\".\n                    \n                    \n                \r\nСпоред турското разузнаване МИТ арестуваните агенти са събирали данни за граждани от арабските страни – бизнесмени, студенти и други, които са били в опозиция с управляващите в арабската страна. Освен това двамата са събирали и разузнавателна информация от военен характер.", "date": "2019.04.21", "title": "Арабски тайни агенти влезли в Турция с български автомобил"}
{"url": "https://www.dnes.bg/muzika/2019/04/21/otboryt-na-mihaela-fileva-s-iznenada-predi-koncerta-i.408296", "text": "Отборът на Михаела Филева от „Гласът на България“ изненада поп дивата минути преди тя да излезе на сцената на зала 1 на НДК за първия си самостоятелен концерт. Талантите от тима на красивата брюнетка бяха дошли в бекстейджа да я подкрепят и да й подарят колаж от свои снимки.\n\r\nДа се присъедини към тях не успя единствено един от участниците в най-гледаното музикално шоу - Калоян Николов, който нашумя като двойник на актьора Джейсън Момоа. За компенсация той изпрати на треньорката си специално подготвен видео поздрав.\n\r\n„Много обичам всеки от моя отбор в „Гласът“. Нямам търпение да бъда в публиката на първия самостоятелен концерт на някое от тези момичета и момчета, а защо не и на всички“, каза развълнувано Михаела.\n                    \n                    \n                \r\nСекунди по-късно тя вдигна на крак пълната зала 1 и показа, че е родена за голямата сцена. Повече от два часа Филева пя най-големите си хитове и танцува с момичетата от „Trinity“. Сред гост-звездите на шоуто бяха Графа, Свилен Ноев, Прея, Дивна, VenZy, Pavell & Venci Venc'. След концерта почитателите на изпълнителката чакаха повече от час на опашка за автограф и снимка с нея.\n\r\nА тази неделя Михаела Филева ще изправи един срещу друг част от отбора си във втори епизод от вокалните двубои на „Гласът на България“. Треньорът ще има тежката задача да реши кой от талантите в нейния тим ще продължи напред в шоуто – гледайте на 21 април в 20 часа по bTV.", "date": "2019.04.21", "title": "Отборът на Михаела Филева с изненада преди концерта й"}
{"url": "https://www.dnes.bg/obshtestvo/2019/04/21/krainodesni-ot-ciala-evropa-uchrediha-nova-organizaciia-v-sofiia.408300", "text": "Националистически съюз от европейски крайнодесни формации беше учреден в София. Организацията се нарича “Крепост Европа”  и се основа по идея на Българския национален съюз ден след рождения ден на Адолф Хитлер, съобщава bTV. \n\n\n\r\nКрайнодесни движения от Германия, Франция, Полша, Чехия и Унгария се събраха по покана на БНС у нас. Въпреки призивите срещу събранието от страна на антифашистки организации, то се състоя в малка зала на бул. „Сливница”. Кризисният център на руското външно министерство дори предупреди, че се очакват демонстрации в района. \n\r\nВ програмната си декларация Съюзът си поставя за задача „пълно ликвидиране на влиянието на марксизма, ционисткото лоби, масонството, левите партии и организации, джихадистките групи”. „Те трябва да бъдат разглеждани като заплаха за сигурността и самото оцеляване на нашите народи\", се казва в документа.\n                    \n                    \n                \r\nЛидерът на БНС Звездомир Андронов беше категоричен, че сбирката не е свързана с никакво историческо събитие. „Взехме решение да създадем обща организация, шапка на всички организации тук. Основната цел е да спасим   Европа от тотална гибел. Ние сме националисти, а ако имате спектъра ляво и дясно, това не говори на никого нищо”, отбеляза той.", "date": "2019.04.21", "title": "Крайнодесни от цяла Европа учредиха нова организация в София"}
{"url": "https://www.dnes.bg/index/2019/04/21/broeni-dni-do-velikden-kak-da-boiadisate-iaicata.408190", "text": "Традицията повелява на Велики четвъртък всяко семейство да боядисва своите яйца. Това трябва да стане рано сутрин или след ден – на Велика събота.\r\n \r\nЯйцата трябва да са обагрени точно преди Възкресение Христово. Първото задължително трябва да е червено – символизиращо кръвта на Христос. С него стопанката на дома боядисва челата на децата и всички останали, като прави кръст. То се оставя настрани и трябва да стои в къщата до другия Великден – за здраве и берекет в дома. Второто е със същия цвят, като се оставя в църквата по време на литургията.\r\n \r\nНесъмнено боядисването на яйцата е любимо занимание на много хора. Ако искате тази година те да бъдат по-оригинални, ви предлагаме няколко техники, които може да използвате. Те са много лесни, стига да имате необходимите материали.\r\n \r\n\r\n \r\nОсновното което ви трябва, са бели яйца и шарени салфетки с различни мотиви, които могат да се поберат на цялата им площ. Отделно си пригответе поне 1-2 сурови яйца, от които ще използвате само белтък.\r\n \r\nС ножичка изрежете внимателно мотивите от салфетката, например цветя. Сложете белтък в малка чашка и с помощта на четка нанесете малко върху свареното яйце. После с потупващо движение залепете върху него изрязаното парче от салфетка. Така може да получите „цветни яйца“ и всякакви други шарки, с които определено ще блеснете пред гостите си на Великден. Оставете яйцата настрани, за да изсъхнат хубаво, след около 15-20 минути ще са напълно готови.\r\n \r\n\r\n \r\nНашите прадеди са използвали люспите от лук, за да придадат някакъв по-различен цвят на варените яйца. Тогава просто са ги варили във вода, пълна с люспи. Но в наши дни може да променим малко техниката като нарежем събраните в кухнята люспи на тънки ленти. Слагаме всяко яйце в малко парче чорапогащник и разпределяме парчетата върху него. Завързваме в ластик и варим яйцата 10-15 минути на бавен огън. Получава се така наречената „мраморна“ окраска по черупката.\r\n \r\n", "date": "2019.04.21", "title": "Броени дни до Великден: Как да боядисате яйцата?"}
{"url": "https://www.dnes.bg/health/2019/04/21/6-polzi-ot-sporta-za-jenskoto-zdrave.408186", "text": "Повишено либидо, усещане за красота, вътрешен баланс... Това са три неща, които всяка жена би искала да има във всеки един ден. Много са факторите, от които зависят те, единият от които е редовната физическа активност. Ползите от спорта за женското здраве са редица. Например, намалява риска от появата на остеопороза, подобрява храносмилането, репродуктивното здраве, както и:\r\n\r\nЗнаем че редовната физическа активност, спомага за изграждането на мускулна маса. С напредване на възрастта, тялото ни губи мускулна маса. Ето защо е важно да спортуваме редовно, за да поддържаме и мускулите си в добра форма. Увеличаването на мускулната маса, спомага за поддържането на добър метаболизъм, подобрява издръжливостта и изглеждаме по-стегнати и оформени.\r\n                    \n                    \n                \r\nРедовната физическа активност подобрява кръвообращението. Това от своя страна спомага до всяка част на тялото да достигат достатъчно кислород и хранителни вещества. По този начин се подобрява състоянието на кожата и косата. Според проучвания, спортът може да помогне да регулираме по естествен път хормоналните колебания, причиняващи появата на акне. \r\n", "date": "2019.04.21", "title": "6 ползи от спорта за женското здраве "}
{"url": "https://www.dnes.bg/notifikacii/2019/04/21/atakite-v-shri-lanka-sa-teroristichen-akt.408284", "text": "Държавният министър на отбраната на Шри Ланка Руван Виджевардене заяви, че поредицата от експлозии срещу хотели и църкви днес са терористична атака, предаде ДПА.\n\r\nНа пресконференция министърът каза, че независимо чие дело са атентатите, властите няма да допуснат нито една екстремистка групировка да действа в страната, пише БТА.\r\nВ Шри Ланка днес отекнаха осем експлозии в хотели и църкви. Осмата е причинена от атентатор самоубиец, който се е взривил в сграда в предградието Оругодавата на столицата Коломбо. Загинали се трима полицаи.\r\nИнформацията за убитите и ранените постоянно се променя. По последни данни на АФП жертвите са най-малко 160. Според други агенции, броят им надхвърля 185.\r\nКъм световните лидери, осъдили атентати, се присъедини и френският президент Еманюел Макрон, който изрази солидарност с народа на Шри Ланка и съпричастност към близките на загиналите.", "date": "2019.04.21", "title": "Атаките в Шри Ланка са терористичен акт"}
{"url": "https://www.dnes.bg/index/2019/04/21/elektricheski-avtomobil-po-byrz-ot-f-16-vyzmojno-e.408151", "text": "Представете си кола, която е по-бърза от F-16 и стига от 0 до 100 км/ч за по-малко време от болид на F1. Към тези характеристики прибавете и задвижване само на ток и ще получите  Pininfarina Battista – най-мощната и луксозна електрическа кола, която е създавана в Италия. Поне според Top Gear.\r\nПод капака си красивият италиански автомобил крие мощност от 1900 конски сили, като това му позволява не само да стигне 100 км/ч по-бързо от болид във Формула 1, но и преминава 290 км/ч по-бързо от F-16 и ще продължи да лети докато не стигне максималната си скорост от 350 км/ч.\r\nPininfarina Battista се захранва от 120 киловатова батерия и с едно зареждане може да измине около 450 километра.\r\n                \n                Цената й никак не е скромна – красавицата  ще струва 2 милиона, но според компанията Battista тя ще донесе \"удоволствие и лукс, без вина“ на своите собственици, първите от които, вече са поръчали своя автомобил.\r\nСамо 150  Pininfarina Battista ще бъдат произведени – по 50 за САЩ, Европа и Китай. Доставките им ще започнат през 2020 година.\r\nBattista e по-позната като компания за автомобилен дизайн, отколкото за коли като цяло. Това е първият самостоятелен модел на марката, който обаче ще даде началото на още много. Той носи името на основателя на фирмата Бариста \"Пини“ Фарина, който полага началото на Battista през 1930 година, а през 2020 г. дизайнерската фирма ще отпразнува своя 90-ти рожден ден.\r\nСинът на Фарина – Серджо, който почина на 85 години през 2012 г., бе дизайнерът на едни от най-емблематичните коли в автомобилостроенето. Сред тях са Ferrari Testarossa, Ferrari Enzo и Ferrari Dino.\r\nСега компанията е в ръцете на внука на Серджо – Паоло, който прекарва десетилетия в правене на дизайн на автомобили за други компании.\r\n\"Дядо ми винаги казваше, че някой ден ще има самостоятелен модел кола Pininfarina“, споделя Паоло пред Top Gear.\r\nАко си мислите, че само защото Pininfarina Battista се задвижва от електричество, то тя няма да издава звук – грешите. Специален софтуер ще направи карането на колата още по-голямо удоволствие, като издава акустични звуци. ", "date": "2019.04.21", "title": "Електрически автомобил по-бърз от F-16? Възможно е!"}
{"url": "https://www.dnes.bg/sofia/2019/04/21/razkriha-mashtabna-krajba-na-tok-v-luksozna-sgrada.408282", "text": "Кражба на електроенергия разкриха служители на \"ЧЕЗ Разпределение България\" със съдействието на полицията, съобщиха от компанията. Кражбата е осъществена чрез директно присъединяване към електромерното табло на кабел с голяма мощност в нова, модерна сграда в столицата на бул. \"България\". Чрез кабела за месец са отклонявани 35 000 киловатчаса електроенергия на стойност около 7000 лева. Това е месечната консумация на около 70 домакинства.\n\n\n\n\r\nПрисъединението е използвано за захранване на бойлери и на климатичната система на сградата и на общите й части, са установили разследващите. За да прикритият нарушението, извършителите са прерязали кабелите под напрежение, предизвиквайки късо съединение и прекъсване на електрозахранването за цялата сграда. По този начин те са застрашили не само своя живот, но и сигурността на живеещите в нея и нейните ползватели. По случая е заведено досъдебно производство.\n                    \n                    \n                \r\n\"Кражбите на електроенергия ощетяват не само дружеството, но и коректните клиенти и представляват опасност за здравето и за човешкия живот. Нашите служители и полицията работят усилено за разкриване на незаконните присъединявания, е коментирал Филип Йорданов, ръководител \"Нетехнически загуби\" в \"ЧЕЗ Разпределение България АД. През миналата година сме установили 6672 нарушения, а от началото на годината до края на март разкритите кражби са 1551, е допълнил той, като е изтъкнал, че за да се подобри разкриваемостта, от компанията са взели всички възможни мерки, въведени са нови технологии, но това не е било достатъчно. Необходими са по-строги и ефективни санкции срещу кражбите, които не само да наказват извършителите, но и да имат възпиращ ефект, е заявил Филип Йорданов.", "date": "2019.04.21", "title": "Разкриха мащабна кражба на ток в луксозна сграда "}
{"url": "https://www.dnes.bg/sofia/2019/04/21/vijte-kyde-niama-da-ima-voda-v-sofiia-na-22-april.408283", "text": "На 22 април 2019 г. (понеделник), във връзка с изпълнение на инвестиционен проект за подмяна на уличен водопровод на ул. „Яков Крайков“ кв. „Крива река“ , се налага спиране на водоподаването от 09:00 до 19:00 часа на клиентите на „Софийска вода”, живеещи в района на: по ул. „Яков Крайков“ от ул. „Св. Георги Софийски“ до ул. „Виктор Григорович“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Яков Трайков“ ъгъла с ул. „Даскал Манол“.\r\nСлед възстановяване на водоснабдяването е възможно временно повишаване  мътността на водата.\r\nНа 22 април 2019 г. (понеделник), във връзка с изпълнение на инвестиционен проект за подмяна на уличен водопровод на ул. „Професорска“ с. Кътина , се налага спиране на водоподаването от 09:00 до 18:00 часа на клиентите на „Софийска вода”, живеещи в района на:\r\nул. „Сливница“ (четни номера), ул. „Младежка“, ул. „Летец“, ул. „Професорска“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Сливница“ ъгъла с ул. „Младежка“.\r\nСлед възстановяване на водоснабдяването е възможно временно повишаване  мътността на водата.\r\nСлед реализацията на тeзи инвестиционнr проектr клиентите на „Софийска вода” живеещи в района ще почувстват значително подобреното качество на предоставяните услуги.\r\nНа 22 април 2019 г. (понеделник), във връзка с подмяна на сградно водопроводно отклонение на ул. „Свети Спас“ с. Лозен, се налага спиране на водоподаването от 09:30 до 17:30 часа на клиентите на „Софийска вода”, живеещи в района на: ул. „Свети Спас“, по ул. „Рудината“ от ул. „Сергин Сердарски“ до ул. „Георги Бенковски“.\r\n                    \n                    \n                При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Рашовец“ ъгъла с ул. „Свети Спас“.\r\nНа 22 април 2019 г. (понеделник), във връзка с прекъсване на сградно водопроводно отклонение на ул. „Богданци“ жк. „Гевгелийски“, се налага спиране на водоподаването от 10:00 до 17:0 0 часа на клиентите на „Софийска вода”, живеещи в района на: по ул. „Богданци“ от ул. „Мировци“ до ул. „Гевгели“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Богданци“ ъгъла с ул. „Мировци“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -.\r\n“Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.04.21", "title": "Вижте къде няма да има вода в София на 22 април"}
{"url": "https://www.dnes.bg/health/2019/04/21/5-napitki-s-koito-da-stopite-korema.408187", "text": "Да стопим коремните мазнини може да бъде истинско предизвикателство. Понякога дори редуцирането на общото телесно тегло не може да коригира достатъчно излишните натрупвания в областта на талията. Това не бива да ни отказва от мечтаното плоско коремче. Иска се постоянство – редовна спортна активност, воля – да внимаваме какво хапваме и разбира се да включим някои напитки в менюто си, които могат да допринесат за постигането на целите ни.\r\nОсвен зеления чай, споделяме още 5 вкусни и полезни напитки за плосък корем.\r\n\r\nГрейпфрутът е един от най-добрите плодове за изгаряне на излишните килограми. Той е богат на витамини, минерали, антиоксиданти. Заедно с канелата ще спомогне за стимулиране на метаболизма ви. Пригответе си пресен сок от грейпфрут и прибавете малко количество канела на прах.\r\n                    \n                    \n                \r\nСпоред проучване публикувано в Journal of Ayurveda и Integrative Medicine, лимоновият сок може да помогне за редуциране на мазнините и да подобри липидните профили. За да приготвите тази напитка, пригответе си фреш от 1 лимон, 1 портокал и 2 краставици. Комбинирайте съставките и се насладете на вкуса им.\r\n", "date": "2019.04.21", "title": "5 напитки, с които да стопите корема "}
{"url": "https://www.dnes.bg/notifikacii/2019/04/21/rumen-radev-atakite-v-shri-lanka-sa-varvarski-akt.408285", "text": "Държавният глава Румен Радев изрази съболезнования на президента Майтрипала Сирисена по повод загиналите и ранени много граждани при днешните атентати в Демократична социалистическа република Шри Ланка, съобщава президентският пресцентър. \n\r\n \r\n„Няма кауза, която да оправдава смъртта на хора, мирно честващи един светъл празник на възраждането и добродетелта“, е позицията на президента Радев. Държавният глава определя нападенията срещу религиозни храмове и невинни граждани, при които бяха убити и ранени стотици души, като особено отвратителен и варварски акт.\r\n \r\nРумен Радев изразява от името на българския народ и от свое име най-дълбоки съболезнования на семействата на загиналите граждани на Шри Ланка и отправя пожелание за  бързо и успешно възстановяване на пострадалите при нападенията.", "date": "2019.04.21", "title": "Румен Радев: Атаките в Шри Ланка са варварски акт "}
{"url": "https://www.dnes.bg/science/2019/04/21/izobretiha-ustroistvo-za-elektrichestvo-polucheno-ot-snegovalej.408286", "text": "Американски химици разработиха първото по рода си устройство, което генерира електричество от естествен снеговалеж, съобщи Сайънс алърт.\n\n\r\nНовата технология използва принципите на трибоелектричния ефект, при който се генерира електрически заряд от контакта на два материала, както и от положителния електрически заряд на снежните частици.\n\r\nСнежинките освобождават електрони, ако си взаимодействат с подходящо отрицателно заредено вещество, пише БТА. \n\r\nСнежният трибоелектричен наногенератор, създаден от специалистите от университета на Калифорния в Лос Анджелис, използва силиций за функционален слой. Контактният механизъм може да варира - снегът да пада пряко, или да се плъзга по него.\n                    \n                    \n                \r\nЗасега полученото по този начин количество електричество не е голямо, но учените мислят, че ще е лесно да вградят подобни устройства в слънчеви панели. Така те ще генерират енергия и когато вали сняг и слънчевата ефективност е минимална или нулева. ", "date": "2019.04.21", "title": "Изобретиха устройство за електричество, получено от снеговалеж"}
{"url": "https://www.dnes.bg/eu/2019/04/21/sboguvaneto-veche-zapochna-no-shte-upravliava-li-merkel-do-2021-g.408153", "text": "Ангела Меркел вече преотстъпи лидерския пост в партията, но се кани да изкара управленския си мандат докрай. Звучи нелогично, но колко дълго още ще управлява тя зависи не от ХДС, а от ГСДП, се казва в материал на \r\nВ началото на април Ангела Меркел свали две картини от стената на кабинета си, за да ги изпрати в музей. Двете произведения на художника Емил Нолде са притежание на Фондацията за пруското културно наследство и до септември ще бъдат част от специална изложба, посветена на политическата близост на Емил Нолде с националсоциалистите. По тази причина Ангела Меркел не желае след закриването на изложбата картините да се връщат в канцлерството.\n                    \n                    \n                \r\nСлед 14-годишно управление Ангела Меркел вече е на финалната права. Тя вече преотстъпи лидерския пост в партията - Анегрет Крамп-Каренбауер е новата председателка на ХДС. Обществена тайна е и фактът, че тя иска да наследи Меркел и на канцлерския пост. Но кога и как да стане това?\n\n\nЗа това вече се говори усилено в Берлин - особено след като канцлерката почти не се вижда в предизборната кампания на ХДС за евроизборите. Трезво погледнато, както това винаги прави Ангела Меркел, е по-добре старата председателка на партията да не навлиза в орбитата на новата председателка. Меркел освобождава пространство за Анегрет Крамп-Каренбауер, за да може тя да утвърди позицията си и да спечели тежест.\n\r\nАнегрет Крамп-Каренбауер следва свой собствен път и очевидно иска да промени курса на партията. Не става дума за някакви големи реформи, но от погледа не убягва, че новата председателка на ХДС е за значително по-консервативна политика. Дали по темата за миграцията, хомосексуалните бракове или за европейската интеграция – Крамп-Каренбауер стои на много по-нелиберални позиции от Меркел. \n\r\nА това радва дясното крило в партията и Фридрих Мерц, който също се кандидатира за председателския пост през есента. Днес все по-често го виждаме на страната на своята бивша съперничка – именно с него Крамп-Каренбауер влезе в кампанията за Европейските избори, а не с Меркел. А самият Мерц пък изобщо не крие амбициите си да стане министър в един кабинет на Крамп-Каренбауер.  \n\r\nОфициално Ангела Меркел възнамерява да изкара докрай мандата си - сегашният законодателен период приключва през 2021 година. Зад кулисите обаче се прави всичко възможно за осигуряване на възможно най-добрите шансове за наследничката на Меркел. Досега няма случай на персонална рокада на канцлерския пост, пък и в Германия това не е толкова просто, защото канцлерът се избира от Бундестага. Там ХДС/ХСС и ГСДП имат мнозинство, но социалдемократите вече обявиха, че няма да подкрепят Анегрет Крамп-Каренбауер за канцлерка. С това те не искат да дават поводи на Меркел да се оттегля преждевременно, което би осигурило на наследничката ѝ в партията бонус от участието ѝ в управлението. \n\r\nТака ГСДП обаче би поела риска да се стигне до предсрочни избори, което никой в партията на този етап не желае. Защото от месеци социалдемократите не могат да отлепят от дъното - подкрепата за тях се движи около 17 процента - с 3 на сто по-малко, отколкото на последните парламентарни избори през 2017. Според последните анкети ХДС/ХСС също губят три процента. В такъв случай при едни нови избори широката коалиция няма да има мнозинство в Бундестага.\n\r\nАнегрет Крамп-Каренбауер може да се опита да изкове коалиция със свободните демократи и Зелените. Такъв вариант съществуваше също и след последните избори, но преговорите тогава се провалиха, след като свободните демократи отказаха участие в управлението. Две години по-късно Зелените изглеждат склонни на същия ход: през 2017 година те взеха по-малко от 9 процента от гласовете, а сега подкрепата за тях е скочила на цели 20 процента.\n\r\nВ крайна сметка може би наистина от ГСДП ще зависи колко дълго Меркел ще остане на канцлерския пост. Самата тя продължава да твърди, че е решена да изкара пълния си мандат до 2021 година. Дали обаче тримата партньори в широката коалиция - ХДС, ХСС и ГСДП - ще искат да останат заедно толкова дълго? В коалиционния договор е записано, че по средата на мандата трябва да бъде направена равносметка и да бъде взето решение дали да продължи съвместното им управление.\n\r\nГСДП иска да стори това на партийния си конгрес през декември. Какви ще бъдат настроенията там ще зависи много и от изборните резултати през тази година: на 26 май ще се гласува не само за нов ЕП, но и за Ландтаг в Бремен. За местни парламенти или общински съвети ще се гласува и в още 9 федерални провинции.\n\r\n\n\r\nЕдно повторно лошо представяне на социалдемократите на тези избори би наляло вода в мелницата за онези в партията, които винаги са били против участие в широка коалиция с ХДС/ХСС. А те не са никак малко. И ако на конгреса през декември те успеят да се наложат за излизане от управлението, тогава ГСДП ще излезе в опозиция. А това би бил и краят на управлението на Ангела Меркел.\n\r\nТеоретично тя би могла да се опита да направи коалиция със свободните демократи и Зелените, но това е малко вероятно. Тогава ще удари часът на Анегрет Крамп-Каренбауер, която - с или без нови избори - ще смени Меркел на канцлерския пост още догодина. И тогава може би все пак на стената зад нея ще се появят нови картини?\r\n", "date": "2019.04.21", "title": "Сбогуването вече започна. Но ще управлява ли Меркел до 2021 г.?"}
{"url": "https://www.dnes.bg/obshtestvo/2019/04/21/pochina-bylgarska-aktrisa-violeta-gindeva.408291", "text": "Напусна ни голямата българска актриса Виолета Гиндева. Тя си отиде на 72-годишна възраст след кратко боледуване, съобщиха от Народния театър \"Иван Вазов\". \n\r\nЩе я запомним като част от най-обичаните лица на българското кино и театър, преподавател, журналист, но преди всичко като човек с непоклатим дух, устоял на повратностите на времето.\r\nВиолета Гиндева е родена на 14 юни 1946 г. в Сливен. Дъщеря е на професора по философия Панайот Гиндев. Първото ѝ докосване до театъра е чрез опитите за детскопредставление в двора на баба ѝ в кв. Клуцохор, като саморъчно изработва декорите и куклите.\n\r\nТя завършва актьорско майсторство в класа на професор Желчо Мандаджиев във ВИТИЗ през 1968 година.\n                    \n                    \n                \r\nИграе в Драматичния театър „Сава Огнянов“ Русе, Народния театър „Иван Вазов“, Театър „София“, театър „Сълза и смях“ (от 1994). Директор е на кафе-театъра в кафе-бар „София“ от 1998.\n\r\nВиолета Гиндева си партнираше със Стефан Данаилов и Йосиф Сърчаджиев в „Черните ангели“ на режисьора Въло Радев през 1970 г. През 1975 г. се снима в „Сватбите на Йоан Асен“ заедно със Стефан Данаилов, Апостол Карамитев и Коста Цонев. В „Чичо Кръстник“ на режисьора Стефан Димитров отново играе с Коста Цонев, а също и на Стефан Мавродиев и Катя Паскалева (1988 г.).\n\r\nОт 2003 до 2007 г. е заместник-кмет на Пазарджик, от квотата на БСП.\n\r\nОт 2008 г. Виолета Гиндева ръководеше своя първи самостоятелен клас по актьорско майсторство в Пловдивския университет „Паисий Хилендарски“.", "date": "2019.04.21", "title": "Почина българска актриса Виолета Гиндева "}
{"url": "https://www.dnes.bg/stranata/2019/04/21/kuche-nahapa-3-godishno-dete.408297", "text": "3-годишно дете е било нахапано жестоко от домашно куче в кърджалийското село Македонци. Инцидентът станал в петък.\n\r\nДетето е било нападнато докато си играело на двора на къщатата, в която живее. По това време майка му се занимавала с домакинска работа. Изведнъж се чули викове и плач. Майката веднага изкочила на двора и видяла детето цялото в кръв. Жената успяла да прогони кучето.\r\nДетето било с множество рани по цялото тяло, а близките му веднага повикали екип на спешна помощ.\r\nПървоначално пострадалото дете е прието в кърджалийската болница, където медици са го стабилизирали в продължение на около 3 часа. След това е било откарано в пловдивска болница.\r\nСпоред жители на Македонци кучето, нападнало детето, е стояло винаги вързано. Вероятно по някакъв начин е успяло да се освободи от синджира и е нападнало играещото си дете. Животното е откарано в кучешкия приют в Кърджали.", "date": "2019.04.21", "title": "Куче нахапа 3-годишно дете "}
{"url": "https://www.dnes.bg/temida/2019/04/21/alo-izmamnicite-ot-gorna-oriahovica-ostavat-v-aresta.408298", "text": "Всички задържани след спецакцията срещу „ало” мафията в Горна Оряховица остават в ареста. Те получиха обвинение за участие в организирана престъпна група, съобщи bTV.\n\n\n\n\r\nНаказанието по закон е от 3 години до 10 години затвор. Според съда, има достатъчно доказателства за това, че са извършили престъпленията, за които са обвинени. \n\r\nПри разследването са използвани СРС-та – телефоните на задържаните са подслушвани, а на някои от тях и следени.\n\r\nПо делото има трима тайни свидетели, които разказват за дейността на групата, чийто лидер е на Борислав Димитров, известен като Бобито.\n\r\nНиколай Николов е сочен за логистик на групата. Като доверен куриер е заподозрян Георги Василев от Горна Оряховица.\n                    \n                    \n                \r\nКато помагачи са обвинени семейство Първанови – майка, баща и дъщеря от София.\n\r\nВ записите са описани разговори за предаване на пратки и пликове пари. 314 хил. лв., 24 хил. долара и близо 30 хил. евро, както и множество златни накити – това е прибрала от една от жертвите – столичанката Жасмин Куртева.\n\r\nСпоред съда става дума за сума от над половин милион лева, взети само от нея. Някoлко стотин хиляди са взети от друга възрастна жена от София – Виолета Ларсен. Нейните показания днес бяха добавени към делото срещу групата.\n\r\nОрганизаторът – Бобито е арестуван в Румъния с още четирима души и се очаква те да бъдат екстрадирани у нас.\n\r\nГрупата е опасна за обществото. Според прокуратурата има опасност, ако получат по-лека мярка да попречат на разследването и да извършат други престъпления.", "date": "2019.04.21", "title": "Ало измамниците от Горна Оряховица остават в ареста"}
{"url": "https://www.dnes.bg/balkani/2019/04/21/pyrvi-izborni-rezultati-v-severna-makedoniia.408302", "text": "Кандидатът за президент на управляващите в Северна Македония Стево Пендаровски води на първия тур на изборите. \n\r\nРезултатите се оповестени от Държавната избирателна комисия в страната при обработени близо 17 на сто от гласовете.\r\nСтево Пендаровски получава 41,77%. Кандидатът на ВМРО-ДПМНЕ Гордана Силяновска-Давкова – 38,69%, а Блерим Река – 15,65%.\r\n ", "date": "2019.04.21", "title": "Първи изборни резултати в Северна Македония"}
{"url": "https://www.dnes.bg/notifikacii/2019/04/21/sled-vylnata-atentati-policeiski-chas-v-shri-lanka.408281", "text": "Министерството на отбраната на Шри Ланка съобщи, че след вълната от атентати с много жертви на острова въвежда за неопределено време полицейски час, който влиза в сила незабавно, предаде Франс прес.\r\nПравителство обяви също, че временно блокира социалните мрежи, за да попречи да се разпространява неточна и фалшива информация във връзка с атентатите.\n\n\n\r\nОбщо осем експлозии отекнаха в хотели и църкви в столицата Коломбо, в столични предградия и в източната част на Шри Ланка. До момента никой не е поел отговорност за актовете, отбелязва ТАСС..\r\nЕвропейски и световни лидери, заявиха, че са потресени от случилото се, осъдиха атентатите, изразиха съчувствие и солидарност, предложиха помощ на шриланкийските власти, посочват Асошиейтед прес.\r\n                \n                Сред тях са германският канцлер Ангела Меркел и президентът Франк-Валтер Щайнмайер, руският президент Владимир Путин, британският премиер Тереза Мей и турският президент Реджеп Ердоган, австрийският канцлер Себастиян Курц афганистанският президент Ашраф Гани, индийският министър-председател Нарендра Моди, външното министерство на Пакистан, министър-председателката на Нова Зеландия Джасинда Ардърн.\r\nПредседателят на Европейската комисия Жан-Клод Юнкер каза, че е научил за атентатите с ужас и е дълбоко опечален.\r\nВ изявления три страни от Арабския полуостров - Бахрейн, Катар и Обединените арабски емирства - също заклеймиха атаките. ОАЕ призова \"международната общност да сплоти редиците си и да изкорени бича на тероризма в името на международния мир и сигурност\", а Бахрейн изтъкна, че \"тези актове на тероризъм са несъвместими с религиозните принципи и човешките и нравствени ценности\".\r\nАрхиепископът на Коломбо призова отговорните за насилието да бъдат жестоко наказани. Архиепископът на Париж Мишел Опти написа в Туитър: \"Защо толкова омраза в деня, когато честваме любовта? На този Великден в мислите и чувствата си сме с нашите убити братя и сестри в Шри Ланка\".\r\nВълната от насилие осъди от Ерусалим и Католическата църква в Светите земи.", "date": "2019.04.21", "title": "След вълната атентати: Полицейски час в Шри Ланка"}
{"url": "https://www.dnes.bg/notifikacii/2019/04/21/komandosyt-poiskal-podkup-za-otkradnata-kola-v-aresta.408280", "text": "Съдът остави в ареста командоса от отряда за борба с тероризма. Мъжът бе задържан, защото предложил съдействие за връщане на откраднат автомобил срещу 11 000 лева откуп. Задържан е в момента, в който получавал парите, предаде Нова тв.\n\r\nВ залата той заяви, че е набеден и настояваше заседанието да е закрито. Искането му, обаче беше отхвърлено. Защитата на обвиняемия заяви, че няма доказателства, че е взимал пари, а това били само твърдения на свидетели.\r\nСъдът отхвърли тези доводи и обяви, че имало данни за условията, при които се провеждали срещите между командоса и един от свидетелите – те да бъдат в отсъствието на собственика на луксозния автомобил, който е откраднат, а парите да бъдат поставени в плик, без да ги докосва, след което да бъдат отнесени в неизвестно чейндж бюро.\r\nВсички тези разговори командосът провеждал от чужда сим карта. Решението може да бъде обжалвано в 3-дневен срок в Софийския градски съд.", "date": "2019.04.21", "title": "Командосът, поискал подкуп за открадната кола в ареста"}
{"url": "https://www.dnes.bg/stranata/2019/04/21/vyzduhyt-v-bg-nai-mrysen-vyv-vidin-a-sofiia-ne-e-v-top-3.408259", "text": "По време на отоплителния сезон въздухът в градовете и селата става по-мръсен. Оказва се, че във Видин са дишали най-лошия въздух, показват измерванията на гражданското сдружение \"AirBG\" за зимния период от септември до април, предава Нова тв.\r\nОт общината в града с най-мръсен въздух, признават, че печките  са причината за замърсяване през зимата с 5 пъти над нормите.  Местните власти вече са изготвили проект за пречистване на атмосферния  въздух на стойност над 12 милиона лева, който чака одобрение.\n\n\n\r\nСпоред Световната здравна организация дните с мръсен въздух не трябва да превишават 35 годишно. От общо 160 дни отоплителен сезон обаче цели 91 са били с повишение на фините прахови частици във Видин. На второ място в класацията е Русе, следван от Пловдив.\n                    \n                    \n                \r\nВъпреки едни от най-сериозните оплаквания, в столицата въздухът не е най-мръсен и София не попада в топ 3, а е в средата на класацията с 41 дни с лошо качество на въздуха.В столицата основният замърсител на въздуха за отминалата година остава  трафикът. На 1000 души се падат близо 700 автомобила, като в повече от  половината от тях се вози само по един човек.\r\nСпоред експерти причината е в благоприятния климат тази зима. Градовете с най-добри показатели са Бургас и Стара Загора.\n\r\nЖертви на мръсния въздух в световен мащаб стават 7 милиона годишно. Според наши лекари лошият въздух допринася за смъртта на над 14 000 души годишно в България. Като най-честите причина за смъртността са сърдечните заболявания, пневмониите и инсултите. Медиците предлагат мерките за борба да започват още от университетите.\n\r\nОт организацията \"Спаси София\" съветват, че най-важните мерки за по-чист въздух е да се увеличат  честотите на движение на градския транспорт, увеличаване на скоростта чрез бус ленти и трамвайни коридори и ремонт на спирките, така че те да бъдат адекватно укритие от атмосферните влияния.", "date": "2019.04.21", "title": "Въздухът в BG:  Най-мръсен във Видин, а София не е в топ 3"}
{"url": "https://www.dnes.bg/obshtestvo/2019/04/21/cvetnica-e-vnesete-vyrbovi-klonki-v-doma-si.408260", "text": "Православната църква празнува днес големия Господски празник Вход Господен в Йерусалим, който се нарича още Цветница или Връбница. Католическата църква празнува днес Възкресение Христово - Великден.\r\nПразникът Цветница се отбелязва в неделята след Лазаровден, една седмица преди Великден и е един от най-хубавите пролетни празници. Посветен е на тържественото посрещане на Исус Христос в Йерусалим с маслинови и лаврови клонки, предаде БТА.\r\nСпоред евангелските текстове Христос влиза на магаре в Йерусалим, където го посрещат вярващите с клонки от маслина и го прославят като месиански цар с възгласи \"Осанна\". Предишния ден Христос е върнал към живота мъртвия Лазар и е посрещнат от жителите на Йерусалим като възкресител. Христос отива в храма и с царствена власт изгонва оттам събралите се в двора му продавачи и купувачи на разни стоки и извършва множество изцеления на слепи, хроми и недъгави.\n\r\n                    \n                    \n                Денят на влизането на Христос в Йерусалим бележи началото на най-скръбната, но и най-наситената с духовни послания седмица в живота на вярващия християнин - времето, в което Исус Христос приема страданието и кръстната смърт, за да изкупи греховете на човечеството и чрез своето възкресение от мъртвите да му дари надеждата за спасение и вечен живот. Дните след Цветница до Възкресение Христово се наричат Страстна седмица и означават мъка и страдание. Затова на Цветница християнската църква припомня тържественото влизане на Исус Христос в Йерусалим в дните преди еврейската Пасха.\r\nНа службата в храмовете на Цветница християните държат в ръцете си осветени върбови клонки, които заменят палмовите клонки - вайи, сякаш отново посрещат своя Спасител. Осветяването на върбичките се извършва на всенощното бдение в събота вечер. След богослужението християните отнасят осветените върбови клонки в домовете си за здраве и предпазване от болести и зло. Вярва се, че осветената върба има предпазна и възпроизвеждаща сила, затова тя се запазва цяла година пред домашната икона.\r\nНародът нарича празника Цветница, Цветна неделя, Вая, Кукленден. Цветница е празникът на цветята и на цъфтежа. Според старите български обичаи имен ден празнуват всички, носещи имена на цветя, растения, храсти и дървета - Камелия, Цена, Цено, Цветан, Върбан, Върбинка, Виолета, Здравко, Здравка, Лилия, Латинка, Теменуга, Теменужка, Цвета, Цветанка, Цветелина, Ясен, Явор и други.\r\nСутринта над портите на всяка къща се закичват венчета от върбови клонки, които предпазват от зло и от неплодородие. Лазарувалите предишния ден моми се събират на реката, като всяка носи свое венче и омесения предварително обреден хляб /кукла/ и изпълняват обичая \"кумичене\". Венчетата и парчета от хляба се нареждат на дъсчица и се пускат по течението. Момата, чието венче излезе най-напред, се избира за \"кумица\" и тя повежда моминското хоро към своята къща.\r\nГлавно в Североизточна България на този ден се извършват и обреди, свързани с вярването, че на Връбница \"разпускат умрелите\", т. е. те излизат от гробовете си и очакват родствениците си да им донесат нещо. Преди изгрев слънце жените отиват на гробища с върбови клонки, плява /или царевични стъбла/, кандило и вода. Прекадяват и преливат гробовете на своите родственици. След това забиват клончета от върбата до гробните паметници и с плявата запалват огън. Въпреки строгия великденски пост, на този ден се разрешава консумирането на риба.\r\n ", "date": "2019.04.21", "title": "Цветница е! Внесете  върбови клонки в дома си"}
{"url": "https://www.dnes.bg/obrazovanie/2019/04/21/kandidatstudenti-probvat-sili-s-izpiti-v-sofiiskiia-universitet.408262", "text": "С изпити по физика, по химия и със събеседване за специалността \"Графичен дизайн\" днес завършва първата кандидатстудентска сесия в Софийския университет \"Св. Климент Охридски\" за учебната 2019/2020 година. Това съобщи пресцентърът на висшето училище.\r\nИзпитът по физика е от 9.00 часа и продължава четири часа. Той се състои от тест и от една задача върху учебния материал по физика за средните училища. Задачата има за цел да провери умението на кандидатите да прилагат знанията си за решаването на конкретен физически проблем. Тестът е съставен от 20 въпроса, обхващащи всички дялове на физиката. Целта е проверка на познаването на физичните величини и закони.\r\nНа изпита по физика се допуска използването на калкулатори. Не се разрешава ползването на електронни бележници, на портативни компютри и на калкулаторите към мобилните апарати.\r\n                    \n                    \n                Конкурсният изпит за специалността \"Графичен дизайн\" също е от 9.00 часа и е под формата на изпит-събеседване, на който кандидат-студентите представят портфолио с авторски творби. Портфолиото може да бъде в един от следните варианти: творби в оригинал; творби под формата на фотографии на хартиен носител; творби в електронен вариант - на личен лаптоп.\r\nКандидатстудентският изпит по химия е от 14.00 часа и продължава четири и половина астрономически часа. Изпитът се състои от два компонента. Първият от тях се оценява с числова оценка по шестобалната система. Тази числова оценка се използва за балообразуваща за всички, които кандидатстват с изпит по химия в Софийския университет. Компонентът е от две части. Първата част включва 20 тестови въпроса с изборен отговор /един от пет/ върху материала по неорганична и органична химия. Във втората част има четири логически задачи - две по неорганична и две по органична химия.\r\nВторият компонент от изпита по химия е задължителен само за кандидатите за специалността \"Медицина\" в Софийския университет. Той представлява развиване на тема от учебния материал от седми, осми, девети и десети клас. До участие в балообразуването и класирането за специалността \"Медицина\" се допускат само кандидат-студентите, получили резултат \"Да\" на този компонент.", "date": "2019.04.21", "title": "Кандидатстуденти пробват сили с изпити в Софийския университет"}
{"url": "https://www.dnes.bg/snimka-na-denia/2019/04/21/i-dnes-e-vreme-za-chadyr-temperaturite-do-18-gradusa.408258", "text": "Атмосферното налягане ще е по-високо от средното за месеца. Днес по-значителна облачност ще има над Североизточна България. Вятърът ще отслабне, в западната половина на страната и ще стихне. Там на места ще се образуват слани.\r\nПрез деня облачността ще е променлива, главно в източните райони ще превали слаб дъжд. Минималните температури ще са между 1 и 6 градуса, максималните - предимно между 13 - 18 градуса, предаде БТА.\r\nНад Черноморието облачността ще е променлива, често значителна. Ще духа слаб изток-югоизточен вятър. Максималните температури ще са 12 - 14 градуса. Температурата на морската вода е 11-13 градуса. Вълнението на морето ще е 2-3 бала.\r\nНад планините ще има променлива облачност, на отделни места със слаби превалявания от дъжд, над 1800 м - от сняг. Ще духа слаб до умерен северозападен вятър. Максималната температура на 1200 метра ще е около 7 градуса, а на 2000 метра - около нула градуса", "date": "2019.04.21", "title": "И днес е време за чадър: Температурите до 18 градуса"}
{"url": "https://www.dnes.bg/notifikacii/2019/04/21/ukraina-se-gotvi-za-prezident-zelenski-ili-poroshenko.408265", "text": "Украйна се мъчи да свикне с недопустимата доскоро мисъл, че актьорът и новак в политиката Володимир Зеленски може да спечели президентската надпревара. Това ще означава скок в неизвестното за страната, която води война и същевременно полага усилия да стане член на Европейския съюз, предаде Франс прес в навечерието на днешния втори изборен тур.\r\nМалцина приеха сериозно 41-годишния шоумен, обявил на 31 декември, че се кандидатира за държавен глава. С течение на времето победата му се очерта като възможна и повечето коментатори в Киев я смятат вече за свършен факт - стига да не видим някой изненадващ обрат, с каквито е богата украинската история.\n\n\n\r\n                \n                Спечелил с голяма преднина първия тур, Зеленски изглежда ще събере над 70 на сто от гласовете, както сочат анкети преди балотажа, който ще го изправи днес срещу 53-годишния президент Петро Порошенко, избран преди пет години след бягството на проруския предходен лидер в разгара на прозападния бунт, познат като Майдан.\r\nПетро Порошенко \"май все пак ще изгуби\", констатира в петък Михайло Дубинянски, колумнист на сайта \"Украинска правда\". \"Шансовете на действащия президент за победа на втория тур са от сферата на теорията и фантазията. Всички изглежда са приели това\", добави той. Според него държавният лидер не е успял \"да усети кога един ръководител става персона, непоносима в очите на страната\".\r\nЗалозите са големи за Украйна, бивша съветска република, озовала се в необичайно положение, след като стана независима през 1991 г. След като Порошенко пое властта, Русия анексира полуостров Крим, а в източните украински региони избухна война, взела за пет години близо 13 000 жертви. Кризата изостри напрежението между Русия и Запада, които въведоха взаимни санкции, предаде БТА.\r\nНезависимо от обещанието му да поддържа прозападния курс на Украйна, воден от 2014 г. насам, бъдещата политика на Зеленски остава неясна, при все че той се опита между двата тура да спечели повече доверие, като се заобиколи с по-опитни съветници и помести изявления в печата.\r\nНо според Анатолий Октисюк от аналитичния център \"Дим демократии\" вероятната победа на актьора се дължи най-вече на недоверие към \"старите политици\", предизвикано от \"неспирните корупционни скандали, някои реформи, спада в жизненото равнище, бедността . . .\"\r\nСимпатизантите на Порошенко изтъкват като негови заслуги, че е сближил Украйна със Запада, укрепил е армията и е избегнал риска от фалит на страната - една от най-бедните в Европа. Няма обаче нито един високопоставен служител, осъден за корупция, а конфликтът с проруските сепаратисти на Изток явно е в безизходица.\r\nПорошенко се представя като единствен защитник на Украйна от Владимир Путин. По време на дебати със Зеленски вчера той разкритикува \"пълната некомпетентност\" на своя съперник - \"един актьор без опит не може да воюва с руския агресор\", заяви сегашният президент. Киев и Западът обвиняват Москва, че предоставя военна помощ на сепаратистите.\r\nУчастието на актьора в тази предизборна битка се очакваше с нетърпение след кампанията му, водена почти единствено в социалните мрежи. Натрупал 20 години сценичен опит, той не се обезсърчи и засили шокиращите си словесни атаки, като изтъкна, че се изправя като \"обикновен човек\" срещу \"най-богатия президент\" в историята на Украйна.\r\n\"Убеден съм, че ще успеем да разрушим системата\", заключи след едночасова дискусия Володимир Зеленски, съпроводен с викове и ръкопляскания от хилядите активисти на двата лагера, събрани на стадиона.", "date": "2019.04.21", "title": "Украйна се готви за президент: Зеленски или Порошенко"}
{"url": "https://www.dnes.bg/obshtestvo/2019/04/21/papa-francisk-prizova-ne-pogrebvaite-nadejdata.408266", "text": "На този ден католиците честват  Възкресение Христово. Освен в София големите католически общности у нас, според различни данни са и в Пловдив, Хисар, Русе и др.\n\r\nТази година католици и православни празнуват светлия празник на различни дати. Православните ще отбележат възкресението на Иисус Христос на 28 април.\n\r\nВеликден е денят, в който всички християни празнуват възкресението на Божия син - Иисус Христос, съобщава Дарик. В християнската религия на Възкресение Христово се чества възкръсването на Иисус Христос на третия ден, след като е разпънат на кръст и погребан. Празната гробница е видяна от жените мироносици, посетили гроба. След това Иисус Христос се явява на Мария Магдалена, а после и на апостолите.\n                    \n                    \n                \r\nПодготовката за честването му започва в седмицата преди Великден, наричана Страстна седмица. Тя е последната седмица от живота на Иисус Христос. Започва с тържественото му влизане в Йерусалим и завършва с Неговото възкресение.\n\r\nВсеки ден от тази седмица се нарича велик - Велики понеделник, Велики вторник и така нататък. Тя е последната седмица на Великия пост и на всеки един ден от нея се извършват специални църковни служби. Тази седмица завършва с Великден.\r\nНа традиционно Великденско бдение в базиликата \"Св. Петър\" снощи папа  Франциск призова вярващите да се съпротивляват на цинизма и  преследването на блясъка на богатството, като избягват да търсят смисъла  на живота в преходните неща, предаде Асошиейтед прес.\r\n\"Не погребвайте надеждата!\", призова папата, отбелязвайки, че когато нещата вървят на зле \"се отчайваме и започваме да вярваме, че смъртта е по-силна от живота\". \"Ставаме цинични, негативни и падаме духом\", добави Франциск, цитиран от БТА.\r\nЗа християните Великден е ден на радост и надежда, защото отбелязва тяхното вярване, че Исус е победил смъртта чрез възкресението, след като е бил разпънат, отбелязва АП.\r\n\"Грехът прелъстява, обещава нещата бързо и лесно, благоденствие и успех, но оставя само самота и смърт\", каза папата. \"Грехът е търсене на живот сред мъртвите, търсене на смисъла на живота в преходните неща\". \"Защо да не предпочетем Исус, истинската светлина, пред блясъка на богатството, кариерата, гордостта и удоволствията?\", призова Франциск.\r\nВ началото на бдението папата внесе бавно запалена свещ в базиликата, където светлините бяха угасени, преди да бъдат запалени внезапно. Пред стъпалата на олтара бяха събрани кардинали, а зад тях на скамейките се намираха дипломати и съпругите им, редови католици, туристи и поклонници. Освен тях в базиликата бяха и осем възрастни от Италия, Албания, Еквадор, Индонезия и Перу, които папата покръсти по време на литургията.\r\nКулминацията на Страстната седмица ще бъде традиционното послание и благословия \"Урби ет Орби\" (Към града и към света), които Франциск ще отправи днес, навръх католическия Великден, на площад \"Свети Петър\" във Ватикана.", "date": "2019.04.21", "title": "Папа Франциск призова: Не погребвайте надеждата!"}
{"url": "https://www.dnes.bg/notifikacii/2019/04/21/terorizym-na-velikdenska-liturgiia-pone-42-ma-ubiti-v-shri-lanka.408268", "text": "Най-малко 42-ма души са загинаха днес в Шри Ланка при шест експлозии в хотели и в църкви, където се отслужвала Великденска литургия, съобщи за Франс прес представител на полицията.\r\nОбект на атаките били три луксозни хотела, посещавани от чуждестранни туристи, и църква в столицата Коломбо, както и две църкви извън столицата - едната северно от Коломбо, а другата - в източната част на острова.\r\nДанните за жертвите и ранените варират. Според Асошиейтед прес, която цитира говорителя на Националната болница в Коломбо, при поредицата експлозии са загинали поне 30 души, а ранените са над 280. Според ДПА, която се позовава на полицията, жертвите са най-малко 50, а ранените - над 200, пише БТА.\r\nШестте експлозии са станали почти едновременно. Властите предполагат, че поне две от тях са предизвикани от атентатори самоубийци, каза представител на силите за сигурност.", "date": "2019.04.21", "title": "Тероризъм на Великденска литургия: Поне 42-ма убити в Шри Ланка"}
{"url": "https://www.dnes.bg/notifikacii/2019/04/21/atanas-bojilov-vze-svetovnata-titla-na-wako.408267", "text": "Капитанът на националния отбор по кикбокс на България Aтанас Божилов е новият носител на престижната световна титла на WAKO.\n\n\r\nНа второто издание на SENSHI в зала \"Арена Армеец\" той успя да извоюва световния трофей, с което продължи и делото на Владимир Вълов – Питбула, който беше досегашният му носител, предаде.\r\nДвубоят на Божилов беше срещу най-добрия кикбоксьор на Беларус Макс Сподаренко. Срещата им се разигра в 5 пълни рунда. И през петте рунда и двамата състезатели показаха впечатляваща техника и умения. Българинът обаче успя да надделее, което му отсъди и световната титла на WAKO PRO. Владимир Вълев-Питбула връчи на Божилов тържествено пояса на ринга на SENSHI.\r\nОще новини за спорта четете в  . \r\n ", "date": "2019.04.21", "title": "Атанас Божилов взе световната титла на WAKO"}
{"url": "https://www.dnes.bg/stranata/2019/04/21/ginem-po-pytishtata-koga-stavat-nai-chestite-tejki-ptp-ta.408264", "text": "Все по-невнимателни и нетолерантни сме по пътищата. Катастрофите зачестяват, а мнозина губят и живота си. Според данни на МВР всъщност тежките пътнотранспортни произшествия в страната са с 204 по-малко от предходната година. Намаление има и в броя на загиналите.\n\r\nПрез 2018 г. на пътя живота си са загубили 611 души - 71 по-малко от 2017 г., когато са регистрирани 681 загинали. За същия период са регистрирани по-малко ранени в следствие на тежки пътнотранспортни инциденти - 8466 ранени (с 214 по-малко от 2017 г.). Данните обобщи началникът на отдел \"Пътна полиция\" в Главната дирекция \"Национална полиция\" комисар Росен Рапчев по време на форум на Българската браншова асоциация по пътна безопасност. Срещата се проведе в Хисаря и бе посветена на изграждането на безопасната пътна инфраструктура.\r\n \r\nОтчита се, че най-голям е броят на тежките пътни инциденти в часовия пояс около 17.00 ч, пише \"Дарик\". Тогава се регистрират най-много тежки пътнотранспортни произшествия със загинали и ранени. От данните прави впечатление, че с напредването на деня - в интервала между 8.00 и 9.00 ч. сутрин, броят на тежките произшествия рязко започва да се покачва, в обедните часове бележат известен спад, но следобед отново започват да зачестяват. Пикът е привечер и едва около 20.00 ч. честотата бележи спад, сочи още анализът на \"Пътна полиция\".\n                    \n                    \n                \r\nНамаление на тежките пътнотранспортни инциденти се отчита по всички класове пътища, става ясно още от изнесената статистика. Най-сериозно е по първокласните - от 175 за 2017 г. на 131 за 2018 г.", "date": "2019.04.21", "title": "Гинем по пътищата: Кога стават най-честите тежки ПТП-та?"}
{"url": "https://www.dnes.bg/kino/2019/04/21/vij-ti-animaciiata-polezna-i-za-vyzrastnite-ne-samo-za-decata.408257", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Уикендът е време за семейни забавления. Според ново проучване гледането на анимационни филми може да е не само забавно, а и полезно, особено когато децата ги гледат.\n\r\nСилвия и седемгодишният ѝ син Алекс са си създали традиция да гледат поне един анимационен филм на ден заедно. Децата имат нужда да почиват и да си развиват въображението.\n\r\nВ изследването са взели участие 107 семейства, като родителите са имали за задача да изгледат с децата си филмче, а след това извадят изводите и поуките заедно. Над 20% от малките зрители казват, че детските филмчета са ги научили да бъдат по-добри с хората. Ползи, оказва се, има и за родителите.\n                    \n                    \n                \r\nНачалото на анимационното изкуство слага френският изобретател Емил Рейно през 1877 г., като използва перфорирана лента с желатинови пластинки за прожекция на своите рисунки, припомня.\n\r\nДо днес едва ли има някой, чийто най-запомнящи се моменти от детството да не са повлияни именно от анимацията. Според психолозите освен да отключи детето в нас, анимацията може да ни помогне и да се справяме с някои ежедневни задачи като \"супергерои\".\n\r\n ", "date": "2019.04.21", "title": "Виж ти: Анимацията - полезна и за възрастните, не само за децата"}
{"url": "https://www.dnes.bg/notifikacii/2019/04/21/zaradi-vyzdushen-udar-tripoli-zatvori-edinstvenoto-si-letishte.408263", "text": "Либийските власти затвориха единственото функциониращо летище в Триполи след въздушен удар срещу столицата, предаде Ройтерс.\r\nЛетището е затворено с цел да се гарантира безопасността на въздушния транспорт, се казва на сайта му. Самото то не е засегнато от ударите.\r\nОчевидци са забелязали самолет или безпилотен самолет, който обикалял въздушното пространство на Триполи повече от 10 минути, преди да открие огън по южно предградие, където се водят някои от най-тежките боеве между силите на Либийската национална армия, командвана от маршал Халифа Хафтар и правителството на националното единство, базирано в Триполи.\r\nНяколко ракетни удара изглежда са ударили военен лагер на лоялните към правителството сили, предаде БТА.\r\n                \n                Засега силите на ЛНА изглежда не успяват да пробият отбраната на правителствените сили от юг. Ако обаче се потвърди информацията за нападение с безпилотен самолет, това ще говори за използване на по-усъвършенствани оръжия от досега. До момента силите на Хафтар използваха предимно хеликоптери и съветски самолети от армията на сваления през 2011 г. Муамар Кадафи, отбелязва Ройтерс.", "date": "2019.04.21", "title": "Заради въздушен удар: Триполи затвори единственото си летище"}
{"url": "https://www.dnes.bg/zvezdi/2019/04/21/bez-poveche-liubov-adel-se-razdeli-sys-sypruga-si-saimyn.408261", "text": "Певицата Адел се е разделила със съпруга си Саймън Конеки, предадоха световните агенции.\r\nВестта за раздялата беше оповестена от говорителите на певицата Бени Тарантини и Карл Фиш. \"Адел и нейният партньор са се разделили. Те са се споразумели заедно да отгледат сина си с нужната любов. Те молят за опазване на личното им пространство. Няма да има повече коментари по въпроса от тяхна страна\", гласи имейлът, изпратен от Тарантини и Фиш.\r\nАдел роди сина си Анджело през 2012 година. Носителката на награди \"Грами\" британска суперзвезда винаги е била много дискретна относно личния си живот. Тя бегло спомена, че се е омъжила за Саймън Конеки, след като през 2017 година завоюва \"Грами\" в категорията албум на годината. По време на награждаването тя благодари на звукозаписната академия, на своя мениджър, на съпруга си и на своя син, предаде БТА.\r\n                    \n                    \n                Конеки е известен с това, че е съосновател на екологичния бранд \"Еко Уотър\" за бутилирана вода. Средства от тази компания постъпват в благотворителната организация на Конеки - \"Дроп фор дроп\", която подпомага с питейна вода държави, изпаднали в беда.", "date": "2019.04.21", "title": "Без повече любов: Адел се раздели със съпруга си Саймън"}
{"url": "https://www.dnes.bg/televizia/2019/04/21/bezmilostno-zavryshtane.408048", "text": "Още с дебюта си Андрей Звягинцев дава категорична заявка, че е сред най-добрите майстори на кино разказа.  \"Завръщане\" му носи \"Златен лъв\" в конкурсната програма на кинофестивала във Венеция през 2003 г. и веднага специалистите правят аналогия с \"Иваново детство\" на Андрей Тарковски, носител пък на \"Златен лъв\".\r\nСюжетът ни запознава с едно семейство. Внезапно появил се след дълго отсъствие баща решава да опознае синовете си като ги заведе на риболов. Сближаването е неловко, трудно. Отчуждеността не може толкова лесно да се преглътне. Звягинцев повежда персонажите си из руската северна пустош. Тоновете са студени, бледи, носещи белезите на пропукването в отношенията на фамилията.\r\n                    \n                    \n                Дългите кадри на оператора Миша Кричман вдишват високите дървета, дълбоката вода и едновременно с това държат на респектиращо разстояние персонажите, сякаш за да отразят човешката немощ пред силата на природата.\n\r\nЗвягинцев е безмилостен, надниквайки в самотата на всеки един от героите. Гледайте \"Завръщане\" на 21 април от 23.00 часа по телевизия .\r\n ", "date": "2019.04.21", "title": "Безмилостно \"Завръщане\" "}
{"url": "https://www.dnes.bg/stranata/2019/04/21/kmetyt-na-orizari-mojeshe-tragediiata-da-e-po-goliama.408270", "text": "Разследването на самолетната катастрофа край пловдивското село Оризари продължава и днес. Очаква се специалисти да направят втори оглед на машината. Окръжната прокуратура в Пловдив наблюдава разследването.\n\r\nВ инцидента, станал вчера загинаха двама души - 45-годишният пилот и 18-годишен младеж, който се е обучавал.\n\n\n\n\r\nНай-вероятната причина за инцидента е повреда в крилото. Според очевидци то се е отчупило, докато машината е била във въздуха, припомня Нова тв.\n\r\nСамолетът е излетял около 10.00 часа от малко частно летище край Белозем. Той заходил над стадиона в Оризари, където по-късно трябвало да се проведе състезание с дронове. Наградата била 15-минутен полет със злополучния самолет. Машината обаче пада в коритото на река Марица.\n                    \n                    \n                \r\nВ ранния следобед в частната база, откъдето е излетял самолетът, влязоха следователите. Иззета е документация. Проверява се дали машината е минала технически прегледи и била ли е проверена преди да излети.\n\r\n \"Можеше да стане много по-голяма трагедия, ако беше паднал в някоя от къщите в селото\", обясни кметът на Оризари Йордан Тотев.", "date": "2019.04.21", "title": "Кметът на Оризари: Можеше трагедията да е по-голяма"}
{"url": "https://www.dnes.bg/notifikacii/2019/04/21/kyrvav-velikden-v-shri-lanka-zaginalite-sa-nad-130.408274", "text": "\n  Най-малко 137 души са загинали при поредица атентати срещу три луксозни хотела и три църкви по време на Великденска литургия в Шри Ланка. Сред жертвите има поне девет чужденци, съобщи полицията, цитирана от Франс прес.\r\nДанните на информационните агенции са различни и постоянно се променят. Според болнични източници се очаква числеността на жертвите да нарасне поради големия брой ранени при тази вълна от особено брутално насилие.\n\r\nИзточник от полицията каза, че загиналите в столицата Коломбо, където са атакувани три хотела и една църква - \"Св. Антоний\", са поне 45. Още 67 души са загинали в църквата \"Св. Себастиан\" в град Негомбо, който се намира непосредствено до столицата и има преобладаващо католическо население, а 25 са намерили смъртта си при взрив в църква в Батикалоа, в източната част на острова. Представител на болницата в Батикалоа каза, че са ранени 300 души, пише БТА.\r\n                \n                Президентът на страната Маитхрипала Сирисена каза, че е в шок от случилото се, а премиерът Ранил Викремесингхе заклейми атентатите. \"Осъждам решително позорните атаки срещу нашия народ. Призовавам всички шриланкийци да останат единни и силни в тези трагични времена\", написа Викремесингхе в Туитър, уверявайки, че правителството взема \"незабавни мерки за овладяване на ситуацията\".\r\nКак точно са причинени експлозиите засега не е ясно. За момента никой не е поел отговорност за актовете, но началникът на националната полиция Пуджутх Джаясундара е алармирал преди десетина дни службите си, че ислямистко движение на име \"Нешънъл Таухид джамаат\" (National Thowheed Jama'ath, NTJ) планира \"самоубийствени атентати срещу важни църкви и Висшата индийска комисия\".\r\nНТД стана известна миналата година с оскверняването на будитстки статуи - будизмът е преобладаващата религия в Шри Ланка.\r\nВ страната с население от 21 милиона души живеят около 1,2 милиона католици. Будистите представляват около 70 процента от населението, 12 процента са хиндуисти, мюсюлманите са 10 процента, а 7 на сто са християни.", "date": "2019.04.21", "title": "Кървав Великден в Шри Ланка: Загиналите са над 130!"}
{"url": "https://www.dnes.bg/stranata/2019/04/21/zashto-bylgarskite-pacienti-chakat-nai-dylgo-za-novi-terapii.408269", "text": "Тежко болни пациенти у нас, страдащи от инвалидизиращо или животозастрашаващо заболяване, които не са включени в клинично проучване, наличните лекарства не им помагат и на практика всички възможности за лечение са изчерпани, ще имат достъп до експериментални медикаменти, предаде \r\nТова е т.нар. състрадателно лечение, при което на болните се дават лекарства, които са във финален етап на клинично проучване или то е приключило, има достатъчно данни за ефикасността и безопасността им, но се чака да получат разрешение за употреба от Европейската агенция по лекарствата (ЕМА).\n\n\n\r\n                    \n                    \n                По този начин се лекуват от години пациенти от над 20 страни в Европа, САЩ и Канада. У нас последната стъпка това да се случи - разписването на конкретни правила, които да регламентират прилагането на състрадателно лечение - бе изпълнена преди две седмици, когато здравното министерство публикува промени в наредбата за реда и условията за лечение с неразрешени медикаменти. Сега тече общественото й обсъждане. Европейският регламент завъвеждането на експерименталното лечение обаче е от 2004 г.\r\nСпециалистите уточняват, че все пак състрадателната употреба не е механизъм,  който ще облекчи и забърза достъпа до нови терапии. Според европейско  проучване на българските пациенти са сред тези, които чакат най-дълго за  нови терапии - около 550 дни, след разрешаването им за употреба от ЕС.  Проучването още показва, че през изминалите години от 2015 до днес ЕМА е  разрешила 120 нови терапии, от които обаче към края на 2018 г. у нас са  били достъпни само 20%.\r\nСпоред предложения регламент за възможните терапии, подходящи за състоянието им, пациентите ще получават информация от лекуващите ги лекари. Те пък ще се информират от агенцията по лекарствата, която ще обявява на сайта си медикаментите за състрадателна употреба, за които е дала положително становище. Лечението ще се случва само в болници и онкоцентрове, за да може пациентите да се проследяват от специалисти. Лекарствата ще са за сметка на компаниите, които ги изпитват, като условието е само клиничното проучване да се провежда в България или странат ни да е част от мултинационално проучване. Годишно у нас се провеждат около 200-300 експеримента.\r\n\"Прилагането на такива препарати определено може да е последен шанс за тежко болни пациенти. Състрадателното лечение би помогнало при тежки форми на всички видове заболявания, но от нещо ще бъдат обхванати най-вече онкоболните\", обясни Деян Денчев, директор на Асоциацията на научноизследователските фармацевтични производители в България (ARPharM).\r\nСтатистика колко са нуждаещите се от експериментално лечение у нас няма. \"Трябва да се знае, че състрадателната употреба е доброволен механизъм. В него няма задължения от страна на компания да осигури съответния медикамент и на лекаря да приложи това лечение.То изисква определена степен на координация и желание от страна, както на лекуващите лекари, така и от страна на компанията тази терапия да се придвижи. Няма как и не бива да се търси задължение от нито една страна. Единствено е задължение на държавата да осигури такава възможност, разписвайк ред, по който да се случва\", разясни Денев.\r\nПо думите му, механизмите за предоставяне на експериментално лечение са различни.Важно е да има легитимност и да е гарантирана експресността на решението за започването му, да има решение на лекар специалист в тази област и достатъчно документация, доказваща, че това лечение вече е с индикации за ефективност.\r\n ", "date": "2019.04.21", "title": "Защо? Българските пациенти чакат най-дълго за нови терапии"}
{"url": "https://www.dnes.bg/notifikacii/2019/04/21/do-11-00-chasa-niama-postradali-bylgari-v-shri-lanka.408276", "text": "По информация на посолството ни в Индия към 11:00 ч. няма данни за пострадали български граждани при терористичните атаки в три църкви и три хотела в Шри Ланка, съобщи пресцентърът на МВнР.\n\n\r\nПри необходимост от съдействие българските граждани могат да се свържат с посолството в Индия на дежурен телефон : +919910999498.\r\nСигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04 или имейл: crisis@mfa.bg.", "date": "2019.04.21", "title": "До 11.00 часа: Няма пострадали българи в Шри Ланка"}
{"url": "https://www.dnes.bg/stranata/2019/04/21/za-velikden-uj-bylgarsko-agneshko-se-okaza-makedonsko.408271", "text": "Преди отбелязването на Великден български производители видяха нарушения в продажбите на агнешко месо в големите търговски вериги.\n\n\r\nОт овцевъдната и козевъдна организация и държавата посъветваха да намерим българското месо. От там вече приеха регламент – червен печат за чуждо месо, син за българско. От организацията обаче имат съмнения за печатите и дадоха за пример македонско месо, което се продава в българската търговска мрежа.\n\r\n\"Има някакво подобие на печат. Подали сме сигнал и очакваме Агенцията по храните да си свърши работата\", коментира пред Нова тв Симеон Караколев. \"Това е нереално по-ниска цена. Било е предназначено за Гърция, но гръцките търговци са го върнали и те са го пратили тук\", предполага Караколев.\r\n                    \n                    \n                За потребителя излиза само с 20-30 стотинки по-малко. \"Превръщаме се в консуматорска нация\", предупреждава специалистът. По думите му, у нас има достатъчно българско месо за празника. \"Българските овцевъди спокойно могат да нахранят българския народ\", категоричен бе той.\n\r\n\"Извършваме проверки преди всички празници. Започнали сме проверки още от 15-и. Получихме сигнали за нечетлив печат и веднага направихме проверки. В единия обект установихме месо, отгледано в България с необходимите документи, както и новозеландско месо също с необходимите документи.\r\nВ другия обект установяваме агнешко с нечетлив печат на три от трупчетата. Там, където установим нечетлив печат, го възбраняваме\", заяви д-р Станимир Спасов, областна дирекция по безопасност на храните. Той увери, че от агенцията ще направят всички необходими проверки.", "date": "2019.04.21", "title": "За Великден: Уж българско агнешко се оказа македонско?!"}
{"url": "https://www.dnes.bg/politika/2019/04/21/stanishev-platil-sym-cenata-za-greshkite-si.408272", "text": "\"Аз съм първият в държавата, който се противопостави на ГЕРБ много ясно\", заяви категорично лидерът на ПЕС и кандидат в листата на БСП за европейските избор.\n\r\nТой отрече пред bTV да е тласкал партията към задкулисието, докато е бил лидер на БСП. \"Като лидер на опозицията в периода от 2009 до 2013 г. не съм имал нито една среща с лидера на управляващата партия господин Борисов. Една имах, по негова молба, на тема \"Белене\", защото той ме покани и каза, че има вариант за решаване. По думите му, Станишев е водил ясна и категорична битка с ГЕРБ. Той обясни, че е странял от икономически групировки, защото според него политиката трябва да стои далеч от тях.\r\n                    \n                    \n                Станишев призна като грешка предложението на Делян Пеевски за председател на ДАНС. \"Очевидно беше политическа грешка и това си пролича по реакцията на обществото. И аз съм платил цената. Който мисли само за миналото, никога няма да върви напред, защото винаги ще се спъва. Човек трябва да си прави поуки\", каза още той.\r\nЛидерът на ПЕС коментира и думите на премиера дали БСП има право да говори за корупция. \"Работата на опозицията е да сочи дефектите и слабостите на управляващите. От 10 години управляват ГЕРБ. За сегашното състояние на страната отговорност носят те\", заяви той.\r\nСергей Станишев също така коментира още едно изказване на Борисов, който нарече партията му \"чеверме-социалисти\". Станишев обясни, че политиката трябва да бъде битка на идеи.\" Когато политиците се замерят с обидата, това е обидно за гражданите, за тяхната интелигентност. Хората не са глупави и такива подмятания не отиват на никого, в това число и на министър-председателя\".\r\n ", "date": "2019.04.21", "title": "Станишев: Платил съм цената за грешките си"}
{"url": "https://www.dnes.bg/notifikacii/2019/04/21/sedma-i-osma-eksploziia-v-shri-lanka.408277", "text": "Полицията съобщи за нова, седма експлозия в Шри Ланка, близо до столицата, съобщи Ройтерс. До този момент се знаеше за шест бомбени атентата, част от които в католически храмове, а други в хотели в столицата Коломбо.\n\n\n\r\nПроехтяла е и осма експлозия. По първоначална информация, сред загиналите има поне девет чужденци, а общо броят на жертвите надхвърля 137 души. оказа се, че жертвите са много повече. До този момент те са 156, включително с 35 чужденци.  До 11.00 часа нямаше информация за загинали българи.\r\n\"Има много ранени, някои са в критично състояние\", заяви източникът, пожелал анонимност. Според него 254 души са приети в болница в Коломбо, а 60 са ранени при двете експлозии извън столицата.\r\n                \n                По данни на болнични източници, цитирани от ДПА, загиналите са поне 185, а ранените - над 400.\r\nМеждувременно в хотел в столичното предградие Дехивала стана седма експлозия, при която има поне двамата загинали, съобщи говорител на полицията, цитиран от АФП и БТА.\r\nКакто навсякъде по света, католиците в Шри Ланка се готвеха днес да отидат на църква за Великденската литургия, едно от основните събития в християнската религиозна година. В страната са отменени всички великденски празненства, съобщи местната архиепископия.\r\nСветовни лидери заклеймиха терористичните актове. Съболезнования и солидарност изразиха германският канцлер Ангела Меркел, руският президент Владимир Путин, британският премиер Тереза Мей и турският президент Реджеп Ердоган, афганистанският президент Ашраф Гани и индийският министър-председател Нарендра Моди. Вълната от насилие осъди от Ерусалим и Католическата църква в Светите земи.\r\n\r\n ", "date": "2019.04.21", "title": "Седма и осма експлозия в Шри Ланка!"}
{"url": "https://www.dnes.bg/balkani/2019/04/21/i-v-makedoniia-izbirat-dnes-prezident.408273", "text": "В Република Северна Македония рано тази сутрин започна гласуването на президентски избори, разглеждани като ключов тест за правителството след смяната на името на страната, което целеше да се сложи край на продължил десетилетия спор със съседна Гърция, предаде Асошиейтед прес.\r\nНад 3400 изборни бюра бяха отворени в 7,00 часа местно време (и българско) и ще затворят в 19,00 часа.\r\nПрезидентския пост с предимно церемониални функции ще си оспорват трима университетски преподаватели, съобщава БТА.\r\nГордана Силяновска-Давкова е подкрепяна от основната консервативна опозиционна партия ВМРО-ДПМНЕ, Стево Пендаровски е общ кандидат на управляващите социалдемократи и 30 по-малки партии, а независимият кандидат Блерим Река е подкрепен от две малки етнически албански партии - Алианс за албанците и Движение \"Беса\".\r\n                    \n                    \n                За да спечели още на първия тур, даден кандидат трябва да получи 50 процента плюс един глас. Регистрираните избиратели са 1,8 милиона.\r\nАко никой от кандидатите не спечели повече от половината от гласовете, каквито са и прогнозите, двамата с най-голяма подкрепа ще се явят на балотаж на 5 май.", "date": "2019.04.21", "title": "И в Македония избират днес президент"}
{"url": "https://www.dnes.bg/akoshtete-vqrvaite/2019/04/21/ribi-bliznaci-3-zodii-koito-natovarvat-okolnite.408132", "text": " Някои хора имат способността да заразяват със своето настроение и своите мисли. Когато нещо лошо им се случи, те не просто го споделят, но и говорят толкова много за него, и по толкова отрицателен начин, че могат да настроят негативно и другите. И така сякаш натоварват прекалено много със своите лични проблеми. Все едно пренасят своите емоции върху другите. Ето и кои са те. \r\n\r\nПонякога могат да се държат леко детински. Плачат и се противят, докато някой не им угоди и не им изпълни желанието. Изключително емиоционални и раними знаци са. Емоциите наистина ги връхлитат и събарят, никой, дори от най-близките им приятели, не е способен да ги разбере и да им помогне. Искат да получат нещо и ако не стане, негативната енергия струи около тях, докато някой не им помогне. Могат да разстроят всички около тях.\r\n\r\n\r\nПросто умеят да доминират във всяка среда. Не могат да допуснат, ако те са тъжни или разочаровани от нещо, другите да се забавляват и да се чувстват добре. Знаят как да накарат някой да им съчувства и да разсъждава върху техните проблеми. Близнаците умеят да манипулират. Когато са в лошо настроение, могат да направят денят на всеки кошмарен. Негативните им мисли завладяват всички околни.\r\n \r\n", "date": "2019.04.21", "title": "Риби, Близнаци... 3 зодии, които натоварват околните"}
{"url": "https://www.dnes.bg/sofia/2019/04/21/saityt-na-ns-ne-raboti-vtori-den.408275", "text": "Поради техническо-монтажни дейности, свързани с изграждането на новата пленарна зала в сградата на\r\nНародното събрание на пл. \"Кн. Александър Първи\" 1, е изключено електрозахранването на 20 и 21 април 2019 г.,\r\nсъобщава пресцентърът на Народното събрание.\r\nЗаради това са изключени и всички информационни и комуникационни системи на парламента.\r\nЗахранването ще бъде възстановено до края на деня на 21 април 2019 г., когато ще бъдат включени и информационните и комуникационни системи на Народното събрание.", "date": "2019.04.21", "title": "Сайтът на НС не работи втори ден"}
{"url": "https://www.dnes.bg/politika/2019/04/21/borisov-sys-syboleznovaniia-do-kolegata-si-v-shri-lanka.408279", "text": "Премиерът Бойко Борисов изпрати съболезнователна телеграма до министър-председателя на Шри Ланка Ранил Викремесингхе, съобщи пресцентърът на кабинета.\r\n\"Потресен съм от новината за ужасяващите атентати в църкви и хотели в Шри Ланка, довели до загубата на живота на толкова много хора и стотици ранени. Осъждам най-категорично тези жестоки актове на тероризъм, които не биха могли да бъдат оправдани с никакви каузи\", пише премиерът Борисов.\r\n\"От името на българското правителство и от свое име изказвам най-дълбоки съболезнования на Вас и близките на жертвите, както и най-искреното ни съчувствие към болката на приятелския народ на Шри Ланка. Пожелавам бързо възстановяване на всички пострадали\", посочва още Борисов, цитиран от БТА.\r\n                    \n                    \n                Вицепремиерът и министър на външните работи Екатерина Захариева изпрати съболезнователна телеграма до Тилак Марапана, министър на външните работи на Шри Ланка, и осъди насилието във връзка с терористичните атаки в страната, довели до множество жертви и ранени. Това съобщиха от българското министерство.\r\nТурция също остро осъди днешната серия терористични нападения в Шри Ланка, предаде Анадолската агенция.\r\n\"Осъждаме терористичните нападения, които бяха извършени на празника Великден срещу невинни хора в църкви и хотели в Шри Ланка\", заяви външният министър Мевлют Чавушоглу в Twitter.\r\nТой изтъкна, няма никакво значение какъв е бил мотивът и че това \"гнусно\" нападение е аналогично на това в Нова Зеландия - и двете са извършени \"страхливо, варварски и безжалостно\", посочва ТАСС.\n\n\n\n\r\nПо последни данни при нападенията в Шри Ланка са загинали между 156 и 185 души и са ранени стотици.\r\nПо информация на посолството ни в Индия към 12.00 ч. няма данни за пострадали български граждани при терористичните атаки в три църкви и три хотела в Шри Ланка, съобщи пресцентърът на МВнР.\r\nВзривни устройства бяха задействани в църквите Kochikade Church, Katuwapitiya Church и Church in Batticaloa, както и в хотелите Shangri La hotel, Cinnamon Grand Hotel и Kingsbury Hotel.\r\nВ един от пострадалите хотели - Shangri La Hotel се намират шестима български граждани, които са в безопасност. Те имат връзка с посолството в Делхи, с оглед оказване на съдействие при необходимост.\r\nПосолството на Република България в Делхи е в постоянен контакт по линия на местното консулско сътрудничество с посолството на страните от ЕС в Делхи, където се подава актуална информация от Коломбо, в тази частност и от Делегацията на Европейския Съюз (ДЕС).\r\nПрепоръчително е българските граждани в Шри Ланка да избягват места, в които се провеждат религиозни прояви или в близост до религиозни храмове, а също и да проявават предпазливост, ако са в близост до големи събирания на хора, протести или демонстрации.\r\nПри нужда, българските граждани могат да се свържат с посолството на Република България в Делхи на тел.: + 91 11 26115549; +91 11 26115550 или при извънредна ситуация и в извън работно време на тел.: + 91 9910999498.\r\nСигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.", "date": "2019.04.21", "title": "Борисов със съболезнования до колегата си в Шри Ланка"}
{"url": "https://www.dnes.bg/obshtestvo/2019/04/21/patriarh-neofit-oglavi-liturgiiata-za-cvetnica.408278", "text": "Българският патриарх Неофит възглави празничното богослужение за Вход Господен в Йерусалим в патриаршеската катедрала \"Св. Александър Невски\".\n\r\nВ последната неделя на Светата и спасителна Четиридесетница, която предшества седмицата на най-тежката скръб и страданията, преживени от нашия Господ Исус Христос, преживявани и до днес от Неговите ученици и следовници, Светата църква тържествено отбелязва влизането на Спасителя в Светия град Йерусалим и началото на последните, най-решаващи дни от Неговия земен живот. Това са дългите и мъчителни дни, които завършват на Голгота и в мрака на хладния гроб, но и които ще бъдат увенчани със славната победа над тлението и смъртта чрез дивното Христово Възкресение, каза в словото си патриарх Неофит.\r\n                    \n                    \n                Негово светейшество отбеляза, че православните народи са нарекли този ден и празник с най-различни живописни имена - Цветница, Връбница, Палмова неделя, споделяйки по този начин радостта и на йерусалимските жители, която те преживели, посрещайки в града си Божия син и приветствайки го с маслинови клонки и с пеене на \"Осанна\".\r\nВ този ден радостта от срещата с Христос е неизбежно примесена и със скръб и горест, поради онова, което предстои: предателството, залавянето и присъдата над Него - присъда, произнесена от грешни човеци над Едничкия Безгрешен, а след това и на кръстните страдания, разпятието и смъртта. Тази радостна тъга съпреживяваме и ние днес, събрани в храма за божествената Света литургия, в която сме не само свидетели, но и участници в най-важните събития от земния живот на Христа Спасителя, каза в словото си патриарх Неофит.\r\nНегово светейшество отправи благослов към вярващите в храма и към всички българи -\"Благодатта и мирът на Господа Исуса Христа, и общението в Светия Дух, да бъдат с всички нас\".", "date": "2019.04.21", "title": "Патриарх Неофит оглави литургията за Цветница"}
