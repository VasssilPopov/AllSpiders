{"url": "https://www.dnes.bg/notifikacii/2018/05/14/sylzi-rev-i-nakraia-boi-vyrna-gabi-zad-reshetkite.376395", "text": "20-годишната таньорка от Пловдив, която на 15 април отнесе 10 паркирани коли в Пловдив се върна в ареста.\r\nТози път Габриела Медарова се завърна зад решетките заради нанесена лека телесна повреда по хулигански подбуди на студентката Катя Андреева.\r\nОт прокуратурата съобщиха, че Медарова е задържана за 24 часа. На 11 май тя е ударила студентката с юмрук в лицето в присъствието на очевидци.\n\n\n\r\nНападнатото момиче паднало на земята и от носа й шурнала кръв, пише \"\". За престъплението, извършено от Медарова, законът предвижда наказание до 1 година или пробация.\r\nДосега Медарова беше на свобода срещу парична гаранция от 5000 лв.\r\nОт прокуратурата заявиха, че започват разпити на всички свидетели на нападението. \r\nЩе бъде изготвена медицинска експертиза за вида на нанесената телесна повреда и механизма на причиняването й.\r\n ", "date": "2018.05.14", "title": "Сълзи, рев... И накрая бой върна Габи зад решетките"}
{"url": "https://www.dnes.bg/notifikacii/2018/05/14/humannite-ryce-ot-iztochna-evropa-na-zapad-nujni-no-neoceneni.376415", "text": "В Германия има близо 3 млн. възрастни или болни хора, които се нуждаят от грижи. Две трети от тях биват обгрижвани по домовете им. Голяма част от жените, които поемат тези грижи, са от Източна Европа. Много от тях често работят до изнемога. Заплащането не е добро, а някои и не получават полагащото им се възнаграждение. Това сочи разследване на вестник ФАЦ. Политиците отдавна знаят за съществуването на проблеми в \"24-часовите грижи за възрастни и болни хора\". Учени и синдикалисти твърдят, че политиците не предприемат достатъчно мерки в това отношение.\n\r\nПо-нататък в публикацията на ФАЦ се казва, че не е известно точно колко жени от Полша, Хърватия или Унгария се грижат денонощно за възрастни и болни хора в Германия. Статистики за това все още няма. Според оценките, в 400 000 домакинства работят жени от Източна Европа. 90 на сто от тях работят на черно. Тези, които не искат да влязат в сивата икономическа зона, се обръщат към германски посреднически фирми, които ангажират болногледачките на трудов договор със социално осигуряване. За съжаление и в тази уж сигурна сфера има случаи като този на Кристина*, пише изданието. И разказва по-нататък нейната одисея в Германия. Била висшистка и имала сигурна работа, но след разпадането на Югославия останала без работа. Попаднала на оферта във Facebook на германска фирма за наемане на болногледачи в Манхайм. Пристигнала през есента на 2016 година в Германия, без да се е запознала лично нито с някой сътрудник на фирмата, нито със семейството, за което била наета да се грижи. \r\n\n\r\nДосега е работила за пет различни семейства. Получавала по 1 000 евро чисти на месец. Работела до изнемога, почти без да ползва почивни дни в продължение на осеммесечния си ангажимент. Изданието цитира извадка от германската пенсионна застраховка, която показва, че по време на отпуската си в родината Кристина е била отписана от застраховката.\n\r\nБернадет Петьо, която консултира източноевройци в Дортмунд, се сблъсква често с такива случаи, сочат авторите на публикацията и цитират юристката с думите: \"Очевидно работодателят не изплаща вноските за пенсионна и здравна застраховка. И жените научават впоследствие, че вече не са застраховани\". В случаите, когато могат да докажат, че имат здравна застраховка в родината си, германската здравна каса изисква големи суми, след като работодателят е спрял плащанията по застрахователната полица, пояснява изданието.\n\r\nВ публикацията се посочва още, че Манхаймската фирма \"Екип 24-часови грижи\" отхвърля обвиненията. Управителят Назим Юмзил признал в писмено становище за съществуването на \"някои грешки при изплащането на осигуровки в началните години\", които били \"коригирани\". След дигитализирането на фирмата, която бързо увеличила персонала от болногледачи на 300 души, не били допускани \"никакви грешки\" - според становището на фирмата. Тя плащала на своите болногледачи почасова ставка от 10,55 евро и имала за цел \"да даде своя принос за легализиране на бранша\", казва управителят, цитиран в публикацията. \n\r\n\n\r\nКристина не е единственият подобен случай. Журналистите от ФАЦ са разговаряли с десетки хора, които са потърсили помощ от консултантски фирми. Някои от тях се оплакали от непосилните трудови условия, от натиска от страна на работодателите и ниското възнаграждание. Много от болногледачите са подписали и специална клауза в трудовите си договори, която ги задължава да мълчат, се посочва в публикацията. Много често службите заплашвали жените със съд, както и с високи парични глоби и дори със затвор, ако открито обвинят работодателите си. Един 35-годишен поляк обаче не позволил да го шантажират. Чрез Facebook той многократно предупреждавал търсещите работа в Германия като болногледачи, като посочвал конкретно фирмата, за която е работил. Получил трудов договор едва след като работил цели две седмици като болногледач. Освен това не му изплащали редовно възнаграждението. Фирмата го предупредила, че ще го даде под съд, ако не изтрие постингите си във Facebook, пише ФАЦ. \n\r\nЗаплащането на болногледачите по принцип предизвиква доста въпроси. Жените от Източна Европа често получават по 1 000 евро нето, което отговаря на заплащането на 40-часова работна седмица. При това съвсем наскоро Европейският съд взе решение, че дори и нощният труд спада към редовното работно време и трябва да бъдe заплащан по минималната трудова ставка. \n\r\n\"Ако браншът вземе това решение насериозно, ще трябва да промени изцяло своите структури\", пише в коментар за ФАЦ експертът по трудово и социлно право от Бон Грегор Тюсинг. Той призовава политиците да се заемат сериозно с темата. Докато те не сторят това, в бранша ще продължи да важи принципът: където няма ищец, там няма и съдия.\n\r\nСпоред публикацията, има, за щастие, и добри примери. Повечето участници в анкета по поръчка на Сдружението за домашни грижи за възрастни и болни хора са заявили, че трудовоправните им взаимоотношения са честни. Съществуват обаче юридически проблеми, които са структурно обусловени. Много от болногледачите работят без правно основание, т.е. без трудова защита и без здравна и социална застраховка, обобщава ФАЦ.   \n\r\nаг, фац, бб\n\r\n\n\r\n: \"\"\r\n", "date": "2018.05.14", "title": "Хуманните ръце от Източна Европа на Запад: Нужни, но неоценени"}
{"url": "https://www.dnes.bg/notifikacii/2018/05/14/nosish-i-ne-peresh-prashki-forever-che-i-priiatno-mirishe.376399", "text": "Датска фирма пусна бельо, което може много дълго да не се пере, като е внедрила технология, използвана от НАСА, съобщава в. \"Метро\".\n\r\nСпоред производителя \"Органик Бейсикс\" артикулите са \"удобни за носене, трайни и убиват неприятните миризми\". Това позволява на бикините и слиповете от серията \"Силвър тек 2.0\" много дълго време (17 дни) да не бъдат сменяни и давани за пране.\n\r\nБельото е напоено с тайна съставка, която убива до 99% от бактериите, като в същото време ликвидира и неприятните миризми. \n\r\nДатчаните са използвали същата технология, която позволява на НАСА да пречиства водата в Международната космическа станция.\n\r\nПроизводителите хвалят стоката си, защото в най-висока степен опазва околната среда, тъй като не се нуждаела от често пране и хабене на водни ресурси. \r\nА... заседявали ли сте се толкова дълго в тоалетната, че краката ви да изтръпнат? Във времето на новите технологии, в което хората са неразделни с мобилните си джаджи, отговорът най-вероятно е \"Да\". \n\r\nАко е така, на помощ идва тоалетният таймер, чиято е задача е да ви напомня да не се \"забравяте\" в санитарното помещение, пише БТА.\n\r\nТаймерът с изобразена в тоалетната фигура с мобилен телефон всъщност представлява пясъчен часовник. Пясъкът изтича след 5 минути - време, напълно достатъчно човек да задоволи физиологичните си нужди.\n\r\nТаймерът - пясъчен часовник, който може да бъде закупен от интернет срещу 15 долара, разбира се може да бъде обръщан отново и отново. \n\r\nВ този случай \"забравилият\" се в тоалетната потребител е добре да си припомни предупреждението на експертите, че продължителното заседяване е вредно за здравето.", "date": "2018.05.14", "title": "Носиш и не переш – прашки forever. Че и приятно мирише!"}
{"url": "https://www.dnes.bg/health/2018/05/14/obshtestven-seshoar-za-ryce-udobstvo-da-higiena-ne.376371", "text": "Миенето на ръцете е най-ефективният начин за отстраняване на бактериите, с които влизаме в досег непрекъснато.\r\nОказва се обаче, че хигиенизиращият ефект се губи почти мигновено, когато ползваме сешоар за ръце, особено на обществени места и особено когато той работи с мощна и гореща струя въздух.\r\nПроучване на екип от университет в Кънектикът, САЩ, показва, че обществените изсушители за ръце са своеобразни бактериални бомби, изстрелващи големи количества микроби към ръцете ни с всяко ползване. Това невинаги са опасни или патогенни микроорганизми, но рискът от попадане и на такива върху почистените ни ръце е факт. \r\nПоставянето на автоматични сешоар и за ръце на обществени места се практикува все по-масово като ефективно природосъобразно средство за намаляване ползването на хартия и редуциране количеството на отпадните продукти.\r\n \r\nОказва се обаче, че по отношение на хигиенизиращия ефект сешоарите за ръце сериозно отстъпват на ретро методите за подсушаване на ръцете.\r\n \r\n\r\n ", "date": "2018.05.14", "title": "Обществен сешоар за ръце? Удобство – да, хигиена – не!"}
{"url": "https://www.dnes.bg/sofia/2018/05/14/sled-zabelejka-myj-naryga-mladej-v-trolei.376426", "text": "33-годишен мъж извади нож в тролей №7 в столицата и наръга 18-годишен. Кървавата случка се разиграла, докато двамата пътували в превозното средство. С пострадалия е била и приятелката му, съобщи .\n\r\nДо спречкването се стигнало, след като група от няколко деца на около 10 години от ромски произход пускали семки по пода и плюли в тролея. Пострадалото момче прави забележка на групичката, след което мъж от ромски произход се намесва в спора.\r\nДвамата се спречкват и след сбутване момчето паднало и изкрещяло: \"Прободоха ме\", разказа за \"24 часа онлайн\" свидетелка на кървавата сцена.\n\r\n\"Този очевидно беше луд и ненормален\", каза още тя, коментирайки нападателя.\r\n                    \r\n                    \r\nТролеят спира на ъгъла на ул. \"Опълченска\" и бул.\"Сливница\". На мястото са повикани линейка и полиция. Пострадалото момче е откарано в \"Пирогов\", както и неговата приятелка, тъй като при гледката, която видяла, тя припаднала. Няма опасност за живота на пострадалия. \n\r\nНападателят е заловен от органите на реда. На мястото има около 4 шишета метадон и окървавен нож. \n\r\nВероятно извършителят е познат на полицията. Все още тече разпит на свидетелите на място.", "date": "2018.05.14", "title": "След забележка: Мъж наръга младеж в тролей"}
{"url": "https://www.dnes.bg/zvezdi/2018/05/14/bedstvie-sled-gyrdi-na-kredit-kristin-v-dar-na-abiturient.376406", "text": "Името Кристин Каменова едва ли заслужава и един ред, но пък момата дефилира спокойно в национален ефир и крачи към голямата си мечта – да бъде известна. Не е важно с какво.\n\r\nСамо преди няколко месеца тя ни занимава със своите финанси и ни осведоми, че е теглила кредит, за да си сложи силиконов бюст и да отлети при любимия си арабин в Дубай. Единственото, което остана скрито за публиката бе лихвения процент на потребителския кредит, което, съгласете се, е изключително важно за всяко момиче с изгладен до блясък от силикона мозък.\n\r\nПрез уикенда пък Кристин ни разказа за развитието на изпъстрения си с обрати живот и какъв истински катарзис преживяла. Пак в национален ефир.\r\n                    \r\n                    \r\nОказа се, че Дубай за нея вече е в миналото, а Мохамед, който ѝ предложи брак на летището в емирството, е отписан. \n\r\n\"Мислих, че е истински мъж, такъв, който ще ме подкрепя, но се оказа, че няма нищо общо с мъжкарството. След като разкрих историята си пред цяла България, много евтини бръмчалки са му писали, за да се възползват от него, да отидат безплатно в Дубай, тогава той не ме подкрепи. Няма какво да правя с мъж като него\", сподели Кристин.\n\r\nИ не пропусна да се похвали, че не допускала в живота никого да ѝ налага правила. Усещате ли как принципите на всеки плитък ум сякаш са взети от напътствията на всеки плиткоумен лайфкоуч. Как те не правят компромиси в живота, следват мечтите си, как повтаряйки своите желание – те се сбъдват.\n\r\n\"Мохамед не ми липсва, махнах го от всички профили. Много пъти ми писа, но аз не желая да комуникирам с него. След това преживяване нямам потребност някой да ме издържа, искам да се справям сама и да постигна всичко, което искам, сама. След това може да имам някой до себе си“, довери ни Каменова.\n\r\nМила ми Кристин. Когато постигнеш всичко сама се обърни към Кобилкина. Такива като теб бързо ще \"открият муж на живота си\".\n\r\nИначе приветстваме новата инициатива Кристин да \"се подари\" на абитуриент, който ще може да се хвали с най-известните гърди на бала. \n\r\n\"Аз се подарявам за няколко часа, ще си покрия сама разходите за рокля, грим и прическа, ще придружа момчето на бала, но няма да стоя през цялата нощ с него\", категорична е Кристин.\n\r\nАз пък се надявам, че расте нормално поколение и няма да се намери нито един желаещ да прави реклама на тъпотията, която ни залива.\r\nВижте още новини за звездите в", "date": "2018.05.14", "title": "Бедствие: След гърди на кредит - Кристин в дар на абитуриент"}
{"url": "https://www.dnes.bg/obshtestvo/2018/05/14/po-moreto-muzikata-na-otkrito-do-23-chasa.376407", "text": "Музиката на открито в морските ни курорти ще продължава до 23 часа. Това стана ясно от думите на вицепремиера  Валери Симеонов на пресконференция във Варна. И сега в действащия закон има пълна забрана за озвучаване на открити площи от 23.00 до 7.00 часа, припомни той.\r\n\"Законът  е един и той трябва да се спазва, нормите са същите и в новия Закон за  шума, който е на финална права. Ако някой иска цяла нощ да озвучава, за  да  привлича клиенти, което да е за сметка на останалите почиващи туристи,  това няма да бъде допуснато\", каза още Симеонов и допълни, че и през  този летен сезон контрол ще има.\r\nПрогнозите към момента за лято 2018 са чуждестранните туристически посещения по Черноморието да са с  около 5% повече в сравнение с лято 2017 г., когато те бяха над 5,3 млн. и  достигнаха увеличение от 5,7 на сто, каза министърът на туризма Николина Ангелкова на среща с  контролните органи за готовността за сезона.\r\r\n                    \r\n                    Тя  поясни, че и ранните резервации, и предварително заявените полети на  морските летища Варна и Бургас за лято 2018 г. сочат ръст спрямо миналия  сезон, съобщиха от Министерството на туризма.\r\nМинистърът посочи, че важен успех по отношение на морските плажове е,  че броят на неохраняемите ивици този сезон ще е по-малък спрямо  миналия. Благодарение на усилията на министерството плажовете, които ще  останат без стопанин са 86, обясни тя.\r\nТези резултати ни  задължават да задържим високото качество на българския туристически  продукт и нарастващия интерес на туристи от висок клас. Още повече, че с  големите туроператори вече договаряме лято 2019 г., заяви министърът.\r\nТази година 13 плажа в България са със син флаг, което означава, че  предлаганото качество се повишава. При някои от тях  водата за къпане  през миналата година е била оценена като \"много добра“, а тази година  вече като \"отлична“, информира министърът.\r\nСпоред данните от  мониторинга на РЗИ преди началото на сезона на 5 морски плажа качеството  на водата се е подобрило спрямо миналата година.\r\nМинистърът  обеща, че контролът това лято ще е още по-стриктен. Концесионерите и  наемателите на морските плажове са запознати със задълженията си и ние  ще следим дали ги изпълняват. Проверките и на ивиците, и на местата за  настаняване ще продължат, но ще бъдат правени така че да не пречат на  работата на бизнеса и спазвайки българското законодателство, допълни  Ангелкова.\r\nЩе следим съвместно с колегата Нено Димов дали всички преместваеми  обекти са свързани към канализационната мрежа, така че да не се заустват  в морето, каза още министър Ангелкова. И допълни, че това е една от  причините за замърсяването на водата.\r\nЩе има санкции за тези, които извършват  нерегламентирано къмпингуване на територията на морския плаж, заяви Ангелкова. По отношение на Закона за  устройство на Черноморското крайбрежие и морските плажове къмпингуването  и разполагането на палатки на територията на морския плаж е  забранено, припомни тя.\r\nТя добави, че съществуващите от 20 години къмпинги вече не  отговарят на съвременните изисквания на Закона за туризма и  категоризацията, за да предлагат качествен туристически продукт.\r\nВ  събитието участваха вицепремиерът Валери Симеонов, министърът на  околната среда и водите Нено Димов, кметът на община Варна Иван Портних и  областният управител на Варна Стоян Пасев, представители на местната  власт, туристически бизнес, контролни органи, концесионери и др.", "date": "2018.05.14", "title": "По морето: Музиката на открито – до 23 часа!"}
{"url": "https://www.dnes.bg/cars/2018/05/14/toyota-vdigna-cenata-na-krosouvyra-c-hr.376400", "text": "Японският автомобилен производител Toyota вдигна цената на компактния си кросоувър C-HR . Поскъпванете обаче ще засегне само автомобилите от моделната 2019 г. Най-бюджетната модификация на Toyota C-HR 2019 ще се предлага вече за 21 999 долара, а топ версията на кросоувъра ще струва 27 045 долара.\r\nПредставителите на Toyota обясниха, че поскъпването на модела е свързано с разширяванего на списъка с функции за комплектациите LE и XLE. Последната ще се предлага на цена от 24 025 долара.\r\nВ новата базова версия на компактния кросоувър влизат 17-инчови джанти, система за предупреждаване при сблъсък и за разпознаване на пешеходци, система за внезапно спиране, за поддържане на избраната лента за движение и адаптивен круиз контрол.\r\n\r\n ", "date": "2018.05.14", "title": "Toyota вдигна цената на кросоувъра C-HR"}
{"url": "https://www.dnes.bg/obshtestvo/2018/05/14/balovete-idvat-kolko-struva-edin-abiturient-na-mama-i-tate.376370", "text": "Между 1000 и 4000 лева излиза подготовката на един абитуриент за бала.\r\nДо старта на баловете остават броени дни, а по традиция най-голямо перо в бюджета на родителите е облеклото. Най-скъпи излизат роклята или костюмът, особено ако са шити по поръчка, пресмята \"Фокус\" – Сливен.\r\nНемалко български фирми предлагат на абитуриентите специални облекла за бала, като една рокля струва между 300 и 600 лв. Конфекцията, внесена от чужбина, пък е значително по-евтина – около 200-400 лева за рокля или костюм.\r\nРизите за младежите са около 100 лв., а обувките родно производство могат да бъдат закупени за около 120 – 150 лв. Ако се изберат качествени италиански обаче, цената мога да скочи до 300 – 500 лв.\r\r\n                    \r\n                    Разбира се, ако се избере дизайнерско облекло или рокля, цените скачат значително.\r\nГолямо перо при момичетата е и чантичка за бала, прическа, грим и маникюр, които вдигат цената с още 100 – 200 лв.\r\nСледват различните цени на кувертите, които в зависимост от града варират. За балната вечер допълнително се заплаща и за DJ, фотографски услуги и видео.\r\nНе малко абитуриенти избират да прекарат дните след бала на море или в планина. Един ден в хотел ще коства на родителите между 70 и 120 лв. Тридневна екскурзия в Турция или Гърция пък излиза между 180 и 300 лв, като към стандартния пакет туроператорите предлагат посещения на нощни клубове и екскурзии по море.\r\nОсвен това в повечето случаи има и почерпка на роднини в деня на бала или дните преди това, която също излиза средно между 200 и 400 лв.\r\nВсичко това кара родителите нерядко да кредит, за да посрещнат нуждите за абитуриентския бал.", "date": "2018.05.14", "title": "Баловете идват! Колко струва един абитуриент на мама и тате?"}
{"url": "https://www.dnes.bg/sofia/2018/05/14/velosipedistyt-blysnal-dete-v-parka-ostava-v-aresta.376423", "text": "Съдът уважи внесеното от Софийската районна прокуратура искане за вземане на мярка за неотклонение \"задържане под стража\" по отношение на 24-годишния Борислав Миланов и той остава в ареста, съобщиха от прокуратурата, предаде \"Труд\".\n\n\n\r\nТой блъсна дете с велосипеда си и после избяга.\r\nСъдът изтъкна като изключително укоримо поведението на обвиняемия именно поради обстоятелството, че той е избягал и не е оказал помощ на детето, опитвайки се да прикрие своята самоличност.\r\nНа следващо място съдът посочва, че е налице опасност от извършване на ново престъпление от Миланов, с оглед факта, че той вече е трикратно осъждан, като два пъти му е налагано наказание \"пробация\" - за едно и също деяние.", "date": "2018.05.14", "title": "Велосипедистът, блъснал дете в парка, остава в ареста"}
{"url": "https://www.dnes.bg/akoshtete-vqrvaite/2018/05/14/v-imeto-na-kurajliviia-donald-beitar-erusalim-pribavia-trymp.376361", "text": " \r\n\r\nДокато в Ерусалим текат последните приготовления за преместването на посолството на САЩ – най-големият отбор в града реши да отдаде почит на президента Доналд Тръмп като буквално се преименува в негова чест.\r\nПрез декември Тръмп взе решението да премести посолството на САЩ в Ерусалим въпреки отпора на международната общност и де факто да признае града за столица на Израел. Действията му разгневиха палестинци и мюсюлмани из целия свят, които смятат Ерусалим за изконно палестински град, пише \"Guardian\".\r\nНо израелците са доволни. Сред тях очевидно и футболният клуб Бейтар Ерусалим.\r\n\"В продължение на 70 години Ерусалим очакваше международно признание, докато президентът Доналд Тръмп, със смел ход, призна Ерусалим за вечна столица на Израел\", пише в изявление във Facebook страницата си футболния клуб.\r\n\"Президентът Тръмп показа кураж и истинска любов за израелците и тяхната столица и други страни следват неговия пример и признават статута на Ерусалим\", пише още в поста.\r\nПредседателят на клуба, собственикът Ели Табиб и мениджърът Ели Охана са решили да прибавят в името на клуба фамилията на американския президент, който взе историческото решение. И така сега вече клубът ще се казва... Бейтар Тръмп Ерусалим. Не е ясно дали обаче решението е постоянно.\r\nОтборът е печелил 6 пъти първенството на Израел, като в момента са на второ място в класацията.\r\nНе е и случайно, че клубът така обича Тръмп. Бейтар е единственият израелски футболен отбор, който никога не е наемал арабски футболист и много от феновете им са обвинявани в расизъм.\r\nКогато през 2013 г. двама чеченски мюсюлмани подписаха с клуба феновете плюеха и удряха играчите. По-късно офиси на Бейтар Ерусалим бяха подпалени от фенове, гневни на чеченците.", "date": "2018.05.14", "title": "В името на куражливия Доналд: Бейтар Ерусалим прибавя \"Тръмп\""}
{"url": "https://www.dnes.bg/obshtestvo/2018/05/14/na-edin-podpis-razstoianie-otjivelica-li-e-brakyt.376424", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Статистиката показва, че през последните години браковете в България стават все повече. Въпреки това обаче все повече млади двойки решават да живеят на семейни начала, без да полагат подпис. Според данните 60% от децата се раждат в семейства без брак.\r\nВ навечерието на Международния ден на семейството - отживелица ли е подписът или постепенно се зараждат брачните ценности – коментар в предаването \"Директно\" по  на Михаела Джоргова от Асоциацията \"Общество и ценности\".\n\r\n\"Този процент на родените извънбрачни деца действително е висок. Това от една страна е дълбоко смущаващо, но се забелязва, че някои двойки все пак решават да сключат брак, след като детето дойде\", сподели Михаела Джоргова.\r\n                    \r\n                    \r\nКакво означава бракът и какво променя подписът във взаимоотношенията? Промениха ли се семейните ценности и начинът, по който се възпитават децата днес?\n\r\n\"Ако търсим надеждно и дългосрочно взаимоотношение, бракът е по-доброто решение\", коментира председателят на Асоциацията \"Общество и ценности\".\n\r\nИ още: Отдавна няма четири сезона и на всеки от нас е ясно, че всяка година времето става все по-топло. Всичко това ни дава повод да се замислим – до какво ще доведе глобалното затопляне? 15 май е обявен за Световен ден на климата – какво става на Земята?\n\r\nЧасове преди да отлети за Аржентина, Христо Пимпирев застава пред камерата на \"Директно\".\r\n\"Времето се промени драстично и вече няма преход към различните сезони. Нямаше пролет, нямаше и зима. Направо минахме на лято. Това е важен проблем за човечеството. Именно затова правим този щурм в научните изследвания в Антарктида. Там най-ясно са очертани климатичните промени, които настъпиха\", коментира Пимпирев.", "date": "2018.05.14", "title": "На един подпис разстояние – отживелица ли е бракът?"}
{"url": "https://www.dnes.bg/akoshtete-vqrvaite/2018/05/14/novata-tendenciia-po-noktite-zybi.376414", "text": "След като видяхме маникюр с косми, смятахме, че няма какво да ни изненада. За радост или не, козметичната индустрия и бюти тенденциите ни обориха с новия хит в маникюра. \r\nТази новост идва директно от Русия и спечели много фенове в социалните мрежи.\r\n \r\nТенденцията представя десет пръсти, върху които вместо класически маникюр виждаме изобразени с 3D ефект зъби. И то не какви да е, а кътници.\r\n \r\nЗа да е по-реалистичен маникюрът, на някои от „зъбите“ са направени и кариеси, постигнати с черен лак.\r\n \r\n", "date": "2018.05.14", "title": "Новата тенденция по ноктите: Зъби!"}
{"url": "https://www.dnes.bg/notifikacii/2018/05/14/sasht-veche-s-posolstvo-v-erusalim-trymp-prekrasen-den.376427", "text": "САЩ официално откриха посолството си в Ерусалим в изпълнение на обещанието на президента Доналд Тръмп, който призна града за столица на Израел, предаде Ройтерс.\r\n\"Днес откриваме посолството на САЩ в Ерусалим, Израел\", заяви посланикът на САЩ в Израел Дейвид Фридман на церемонията по откриването, на която присъстваха израелски лидери и високопоставена делегация от Вашингтон.\r\nДъщерята и помощник на президента Тръмп Иванка Тръмп и американският финансов министър Стивън Мнучин откриха табелката на новото посолство на САЩ в Ерусалим, предаде ТАСС. Самият Тръмп, който не присъства на церемонията, написа в Туитър, че днес е \"прекрасен ден за Израел\", предаде Ройтерс.\rВъв видеопослание Тръмп увери, че САЩ остават напълно ангажирани в търсенето на трайно мирно споразумение между израелци и палестинци. \"Най-голямата ни надежда е надеждата за мир. САЩ остават напълно ангажирани да осигурят трайно мирно споразумение. САЩ винаги ще бъдат голям приятел на Израел и партньор в каузата за свобода и мир\", каза Тръмп.\r\nЗетят на Доналд Тръмп и негов съветник за Близкия изток Джаред Къшнър заяви, че САЩ са показали на света, че може да им се има доверие. \"Когато президентът Тръмп даде обещание, той го спазва. Днес бе показано и американското водачество. С преместването на посолството ни в Ерусалим отново показахме на света, че на САЩ може да се има доверие. Ние стоим редом с нашите приятели и съюзници и най-вече показахме, че САЩ ще правят, каквото е правилно\", заяви Къшнър. Той добави, че и двете страни в израелско-палестинския конфликт могат да спечелят от сключването на мирно споразумение и че Ерусалим трябва да остане град, който събира хора от всички вероизповедания.\r\nОт израелска страна на церемонията присъстваха премиерът Бенямин Нетаняху, президентът Реувен Ривлин и председателят на парламента Юлий Еделщайн. Американската делегация бе ръководена от първия заместник-държавен секретар Джон Съливан, предаде ТАСС.\r\nНетаняху каза, че \"днес е вълнуващ ден за народа на Израел и държавата Израел\". \"Това е велик ден за Ерусалим и за държавата Израел. Този ден ще се отпечата в националната ни памет за поколения наред\", заяви Нетаняху и благодари на Тръмп, \"че е имал смелостта\" да спази обещанието си да премести американското посолство от Тел Авив в Ерусалим. \n\r\nЗдравните власти в Газа съобщиха, че общо 52 палестинци са били убити днес, а над 1200 са ранени при израелска стрелба в ивицата, предаде Асошиейтед прес.\r\nГоворител на израелската армия каза, че в сблъсъците днес са участвали до 40 000 палестинци в 13 различни района по границата на ивицата Газа с Израел. Той добави, че \"е била засечена и отразена атака на три напълно екипирани и добре въоръжени терористични групи, които опитали да прикрепят взривни устройства към разделителната ограда (на границата)\". \"Нито един от терористите не е съумял да влезе на територията на Израел\", заяви говорителят.\r\nПалестинският представител в ООН Рияд Мансур каза, че сред загиналите днес от израелски куршуми има \"осем деца на възраст под 16 г.\", предаде Франс прес. По негови данни убити са 45 души, а повече от 2000 са ранени. \r\nПалестина и арабските страни обмислят възможността за свикване на извънредна среща на Съвета за сигурност на ООн във връзка с ситуацията в ивицата Газа, каза Мансур, цитиран от ТАСС. По думите на палестинския представител заседанието на съвета може да се състои до 24 часа.\r\nМасовите протести на палестинци в ивицата Газа продължават от края на март, но днес те избухнаха с нова сила заради церемонията по откриване в Ерусалим на новото американско посолство. (БТА)\r\n ", "date": "2018.05.14", "title": "САЩ вече с посолство в Ерусалим, Тръмп: Прекрасен ден!"}
{"url": "https://www.dnes.bg/technology/2018/05/14/xerox-se-otkaza-ot-slivaneto-s-fujifilm.376411", "text": "Xerox се отказа от придобиването си за 6,1 млрд. долара от Fujifilm Holdings и се разделя със своя главен изпълнителен директор, което представлява голяма победа за инвеститорите активисти Карл Айкън и Дарвин Дийсън, пише Bloomberg.\r\nВ рамките на споразумение с двамата инвеститори, които заедно притежават около 13% от Xerox, американският доставчик на офис оборудване заяви, че главният изпълнителен директор Джеф Джейкъбсън ще се оттегли заедно с няколко други членове на борда на директорите. Джон Висентин се очаква да поеме поста на главен изпълнителен директор, а Кийт Коза, ръководител на Icahn Entrerprises, ще стане председател.\r\nДнес от Fujifilm обявиха, че “оспорваме едностранното решение на Xerox” и „разглеждаме всички наши възможни опции, включително да предприемем правни действия заради нанесените щети“.\r\r\n                    \r\n                    Случилото се слага край на сериозната битка между Xerox и Айкън за сделката, която можеше да прехвърли контрола над американския производител на копирни машини в ръцете на японска компания. В рамките на сделката, предложена през януари, Xerox трябваше първо да се слее със съвместното предприятие, което управлява с Fujifilm в Азия, но базираната в Токио компания в крайна сметка щеше да поеме контрола на над 50 на сто от бизнеса.\r\nАйкън и Дийсън се противопоставиха на сделката от самото начало. Дийсън заведе дело срещу Xerox през февруари, за да блокира предложението, обвинявайки Джейкъбсън, че е действал, без да има право да сключва сделката, а целта му е била да запази работата си.\r\nМиналата седмица Айкън и Дийсън повториха призива си Xerox да се откаже от споразумението, да уволни Джейкъбсън, да наеме нов главен изпълнителен директор, а бордът да се оттегли. Двамата твърдят, че биха били склонни да обмислят всяка оферта за компанията при предложение за поне 40 долара на акция.\r\n\r\n ", "date": "2018.05.14", "title": "Xerox се отказа от сливането с Fujifilm"}
{"url": "https://www.dnes.bg/notifikacii/2018/05/14/siriia-ili-pohodyt-kym-nova-blizkoiztochna-katastrofa.376405", "text": "Примирието на границата на Израел със Сирия се спазваше, с изключение на няколко заблудени снаряди, откакто израелската армия установи контрол върху Голанските възвишения през Шестдневната арабско-израелска война през 1973 г. Залп от 20 ирански ракети, последван от ответен бараж от израелски бомби по ирански позиции в Сирия, промени това миналата седмица и превърна студената война във война, която става обезпокоително гореща, пише в редакционен коментар в. \"Файненшъл таймс\".\r\nНяма съмнение, че едностранното решение на президента Доналд Тръмп да анулира иранската ядрена сделка подчертано повиши риска от голям пожар, който не само ще удължи агонията на Сирия, но и ще я разпростре извън границите й. И Иран, и Израел дадоха предупредителни изстрели.\rОт кулоарите съветникът на Тръмп по националната сигурност Джон Болтън изглежда подтиква различните страни да изстрелят следващия залп. Той отдавна се застъпва за промяна на режима в Иран. С по-завоалиран език в коментар във в. \"Вашингтон пост\", публикуван миналата седмица, той като че ли предложи Израел да свърши тежката работа. Докато някои смятат, че \"влиянието на Израел трябва да бъде удържано\", написа той, Тръмп вижда възможност да \"впрегне\" все по-топлите връзки между САЩ и Израел \"за благото на двата народа\".\r\nВ тази напрегнати времена това звучи като синтезиран призив към Израел \"На оръжие!\", подсилен от церемонията за официалното преместване на посолството на САЩ в Ерусалим, и е действие, което налива още масло в религиозния и сектантския огън.\r\nВ случай на по-обхватен сблъсък съвсем не е ясно коя, ако въобще има такава, от многото съперничещи сили, втренчени една в друга насред опустошението в Сирия, ще получи надмощие. Ескалация на конфликта между Израел и Иран би била изключително разрушителна и за двете страни.\r\nИзраел може и да е в състояние да свали някои от ракетите, изстреляни срещу него от Южен Ливан, който е в ръцете на подкрепяната от Иран Хизбула, и от Сирия, където миналата седмица така уверено обяви, че е поразил \"цялата\" инфраструктура на Иран.\r\nДалеч по-неясно е, при евентуален пълномащабен конфликт, какво ще породи по-асиметричната проекция на властта на Иран под формата на съюзени милиции из Леванта. Това влияние току-що беше засилено в избирателните секции в Ливан, където Хизбула постигна големи успехи на изборите на 6 май, а подобен резултат изглежда вероятен и в Ирак, където изборите бяха в събота.\r\nИзраел може да е в състояние да причини опустошителни загуби на иранските и подкрепяните от Иран сили в Сирия. Това сериозно ще отслаби и режима на Башар Асад. Но не е ясно кой или какво ще се настани в освободената ниша. Последния път това беше \"Ислямска държава\".\r\nВоден от чисто себелюбие, Бенямин Нетаняху би могъл мъдро да погледне към историята. Трима от неговите предшественици на премиерския пост бяха изхвърлени в небитието след като въвлякоха Израел във война - най-скоро това беше Ехуд Олмерт след нашествието в Ливан през 2006 г. Разликата този път е в мощта на Иран да отвърне.\r\nНадеждите са, че страхът от предизвикване на неконтролирана верижна реакция ще възпре двете страни да действат прибързано. В идеалния свят САЩ също биха действали като възпираща сила, удържайки прекалено открития поход на Израел към превантивен удар. За предпочитане е това да се направи в тандем с подновени усилия на САЩ и Русия за гарантиране на примирие в цяла Сирия и за спиране на експанзията на Иран и Хизбула в граници, успокояващи Израел.\r\nВ тази ситуация, която е далеч от идеалната, единствената държава с жизнеспособни мостове и към Израел, и към Иран, е Русия. За щастие, президентът Владимир Путин говори и с двете страни. Каквито и да са неговите мотиви, той изглежда по-силният, за да се справи с това. (БТА)", "date": "2018.05.14", "title": "Сирия или походът към нова близкоизточна катастрофа"}
{"url": "https://www.dnes.bg/stranata/2018/05/14/bg-plaj-eko-plaj-shte-sybirat-razdelno-otpadycite.376386", "text": "През това лято концесионерите и наемателите на плажовете трябва да поставят началото на разделно събиране на отпадъците, обяви във Варна министърът на околната среда Нено Димов. \n\r\nТой, заедно с вицепремиера Валери Симеонов и министъра на туризма Николина Ангелкова,  участва в среща с представители на бизнеса и бранша за подготовката на сезон 2018.\n\r\nЕкоминистърът уточни, че през настоящото лято разделното сметосъбиране ще бъде на доброволен принцип, но през следващата година ще стане задължително. Причината за прилагането на тази стъпка е голямото замърсяване от пластмасови боклуци, които се разграждат много трудно, обясни Димов, цитиран от БТА. \n\r\nПо думите на екоминистъра само 20 на сто от този тип отпадъци се изхвърлят от корабите, а  останалите се генерират от заведенията край морето и от плажуващите.\r\n                    \r\n                    \r\nОт своя страна министърът на туризма Николина Ангелкова посочи, че водата по родното Черноморие вече е чиста и 13 плажа тази година са със \"Син флаг\". Единствената проблемна ивица остава Офицерският плаж във Варна, който е в недобро състояние. \n\r\nАнгелкова допълни, че в началото на юни здравните инспекции отново ще проверят чистотата на морската вода по крайбрежието. През сезона ще има още две такива инспекции. Министърът се закани, че през това лято ще се следи стриктно дали плажните заведения са свързани с канализационната система и нарушителите ще бъдат санкционирани.\n\r\nВицепремиерът Валери Симеонов посочи, че няма промени в закона и от 23 до 7 часа трябва да се пази тишина. Той допълни, че не изключва възможността споровете по тази тема със заведенията в комплексите да продължат, но изискването за спазването на \"тихите\" часове остава. Контрол ще има и няма да се допуснат нарушения и привличане на клиенти за сметка на почиващите, закани се Симеонов. \r\n ", "date": "2018.05.14", "title": "БГ плаж, еко плаж: Ще събират разделно отпадъците"}
{"url": "https://www.dnes.bg/football/2018/05/14/venci-stefanov-futbolyt-ne-zapochva-i-ne-svyrshva-s-levski.376385", "text": "Президентът на Славия - Венцеслав Стефанов, отново похвали футболистите на \"белите\" за спечелената купа на България. Във финала миналата сряда Славия победи Левски с 4:2 след дузпи със само български играчи в своя състав.  \r\n\"Момчетата се раздадоха, давайки урок на всички специалисти. Има Господ. Той бави, но не забравя. Във финала играхме без бекове. Харесва ми, когато Славия напада и играе атакуващо, но целта оправдава средствата с този млад отбор. Беше игра на нерви. Имах и съмнения преди финала, защото бях информиран за някои неща. Футболът у нас не започва с Левски и няма да свърши с Левски. Ние нямаше какво да губим срещу тях. Трябва да имаш уважение към противника и към този, който те е създал, а и те е бил за купата, където те хване. Възползвахме се от това, че Левски играе трудно срещу нас за купата. Благодаря на моя колега и приятел Младен (Михалев). Ще продължим по същия път с български футболисти\", коментира Стефанов на пресконференция.\r\n \r\nПрезидентът на Славия говори за трансферната политика на клуба, както и за участието в Лига Европа. \"Зависи от офертата и от желанието на самия футболист. Ясно е, че няма незаменими хора. Към Андреа Христов има интерес от няколко страни. До 10-15 дни трябва да се знае. Вече имаме набелязани нови футболисти. Треньорите ще преценят. Защитата беше слабото ни звено през сезона. Ако се налага привличане на опитен състезател, ще бъде в защита. В Лига Европа отново ще дадем шанс на млади играчи\", добави Венцеслав Стефанов.\r\n \r\nВ момента на стадион \"Славия\" тече ремонт на терена и \"белите\" се надяват през новия сезон повече да не играят на националния стадион \"Васил Левски\".  \"До края на юли или началото на август теренът трябва да бъде готов. Първите мачове може би ще ги изиграем на националния стадион, защото трябва да решим проблема и с осветлението. Той е финансов. Всичко зависи от трансферите\", каза още президентът на Славия.\r\nСтефанов коментира и раздялата с кенийския защитник Абуд Омар.\r\n \r\n\"Разбиваше атмосферата в клуба. Закъсня с 10 дни за подготовката, но му простихме, въпреки че някакви хора му мътеха главата. Заслужаваше да бъде уволнен дисциплинарно, но не искам да правя проблеми на никого. Добър футболист е, но е лош човек. Когато дойде от Гърция, не беше взимал пари от поне шест месеца\", завърши Стефанов.\r\n \r\n", "date": "2018.05.14", "title": "Венци Стефанов: Футболът не започва и не свършва с Левски!"}
{"url": "https://www.dnes.bg/obshtestvo/2018/05/14/operaciia-istoriia-sergei-antonov-e-jertva-na-studenata-voina.376393", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Сергей Антонов е бил избран нарочно, като деликатен, тих човек със семейни проблеми, който да може да бъде пречупен - заяви в предаването \"Операция История\" по  журналистът Иван Гарелов, разказвайки за процеса срещу българина.\r\nНа 13 май 1981 година Антонов е обвинен в организиране на покушението срещу папа Йоан Павел Втори.\r\n\"Българската следа\" е пълна измислица. България не е имала никаква полза от подобен атентат\", продължи Гарелов.\r\n\"Антонов беше просто нарочена жертва на Студената война, но ние му дължим уважение, защото въпреки натиска той не се пречупи и не предаде родината си\", допълни журналистът.\r\n ", "date": "2018.05.14", "title": "Операция История: Сергей Антонов е жертва на Студената война!"}
{"url": "https://www.dnes.bg/obshtestvo/2018/05/14/bylgarska-goshtavka-za-es-terina-banica-s-triufel-i-kozunak-s-rozi.376408", "text": "\n\r\nТрадиционни български ястия, приготвени с продукти от български био производители, ще бъдат поднесени на ръководителите на 28-те държави членки у нас, съобщиха от Министерството за Българското председателство на Съвета на ЕС 2018.\r\nЛидерите на държавите членки от Европейския съюз пристигат в София ден преди Срещата на върха ЕС – Западни Балкани и ще се срещнат на неформална вечеря по покана на председател на Европейския съвет Доналд Туск и с домакин министър-председателя на България Бойко Борисов.\r\nЗа европейските лидери са организирани официален обяд на 17 май в НДК и вечеря в \"София Тех Парк\" при пристигането им у нас.\r\r\n                    \r\n                    \"В менютата сме се постарали да използваме в най-голяма степен местни продукти, обработени по традиционно български начин\", каза главният готвач Борислав Паунов от \"Ред Девил кетъринг\".\r\nФирмата, спечелила обществената поръчка за обслужване на официалните събития от календара на Българското председателство, се грижи за сервирането и аранжирането на пространството.\r\nНа масата по време на официалния обяд ще бъдат сервирани три вида салати – катък с червени чушки, домати със сирене и печени зеленчуци. Приготвените основни блюда са баница с трюфел, боб, леща и терина от дроб и ярешко роле с пресни картофи, сирене и горски гъби. Десертът е мляко с горски плодове и козунак с рози.\r\nПо време на вечерята европейските лидери ще опитат като предястие трилогия от салати: Шопска, Снежанка и Зелена.\r\nПродуктите за салата са на български био производители. Розовите домати и краставиците за салатата са доставени от ферма в Южна България.\r\nЗелената салата е от микрорастения, добивани по натурален начин. Те ще бъдат гарнирани с краве сирене и цедено биволско кисело мляко от малка мандра в Стара планина.\r\nПредястието е вариация на кюфтета с лютеница и пържени картофи. Към традиционната рецепта се добавят специални нови елементи – сурови и сушени манатарки, три вида лютеница и чипс от цветни картофи.\r\nОсновното ястие е биволско бонфиле от ферма в Стара планина със сос от български черни и бели трюфели, пюре от земна ябълка и пащърнак, гарнирани с бейби моркови.\r\nЗа десерт главният готвач е приготвил класически ореховки, обогатени с кисело мляко и рози и мус от малини и ягоди.\r\n\"Това е моя интерпретация, която ще придаде на вкуса цветност, свежест и многопластовост\", обясни шеф Паунов.\r\nТой поясни, че менюто лесно се адаптира за вегетарианците и гостите с хранителни алергии.", "date": "2018.05.14", "title": "Българска гощавка за ЕС: Терина, баница с... трюфел и козунак с рози"}
{"url": "https://www.dnes.bg/notifikacii/2018/05/14/ne-nameriha-boian-no-otkriha-materiali-i-oborudvane.376422", "text": "Екипът от шерпи не е успял да намери алпиниста Боян Петров, но са открили важни доказателства, материали и оборудване, вероятно използвани от българина.\n\n\r\nТова съобщиха на официалната страница на спасителния  екип .\r\nЕкипът се връща в базовия лагер днес следобед. Анализират се материалите, събрани при операцията.\r\nПрез целия ден спасителите са се опитвали да излетят с хеликоптер от летището в Катманду, но не са успели заради лошото време. Те се надяват довечера или утре да стигнат до базовия лагер. \n\r\nОт докладите, предоставени от спасителния екип, ще зависи и посоката на търсене на алпиниста. \rСпасителните операции по въздух и земя във връзка с издирването на Боян Петров вървят към своя край, съобщи Деян Петков от екипа на Боян Петров, цитиран от bTV.\n\r\nДнес след като китайското правителство удължи с още един ден срока на хеликоптерите да летят над връх Шиша Пангма, времето отново беше решаващ фактор и въпреки, че хеликоптерите чакаха в готовност още от 6 ч. сутринта, подходящ прозорец за излитане така и не се отвори. На практика, това значи прекратяване на спасителната мисия по въздух.\n\r\nНаземната спасителна мисия от непалски шерпи и китайски спасители също върви към своя завършек. Вчера китайските спасители тръгнаха от Лагер 3 към върха, но под върха бяха принудени от обилно натрупалия сняг и заледени участъци да преустановят и започнат изтегляне надолу. На връщане към базов лагер ще бъдат проверени наново всички възможни места и лагери и едва тогава ще бъде обявен край на спасителната мисия.\n\r\nЗа съжаление, прогнозата за времето в следващите няколко дни е за сериозно влошаване и силни ветрове, което е основната пречка както пред спасителната акция по въздух, така и по земя, се казва в съобщението на неговия екип, откъдето припомнят, че днес е деветият ден от изчезването на Боян.\n\r\nВчера в района на Лагер 3 спасителите откриха инсулина на алпиниста.\n\r\n ", "date": "2018.05.14", "title": "Не намериха Боян, но откриха материали и оборудване"}
{"url": "https://www.dnes.bg/obshtestvo/2018/05/14/vartolomei-vs-svetiia-sinod-da-e-cyrkva-maika-za-skopie.376391", "text": "Вселенският патриарх Вартоломей І и Сръбската патриаршия са изпратили гневни писма до Светия Синод заради исканата афтокефалия от Македонската църква и заявлението, че признава Българската православна църква за \"Църква майка\", съобщиха от Синодалната палата.\n\n\n\n\r\nВъпросните писма, ще бъдат разгледани на заседанието на Светия синод във вторник, каза Старозагорският митрополит Киприян, който е говорител на синода и председател на комисията, излъчена да води преговорите по въпроса на МПЦ, цитиран от \"Монитор\".\r\nВ писмата се изразява несъгласие БПЦ да признава под никаква форма Македонската църква и да не афишира, че й е Църква – майка.\r\r\n                    \r\n                    Сръбската патриаршия е категорична, че по този въпрос право да взима отношение има само тя, тъй като Македонската църква се е отцепила от нея.\r\nВселенският патриарх Вартоломей І пък смята, че Вселенската патриаршия, както се нарича по силата на традицията Константинополската, е \"майка на всички църкви\" и затова дуемата й трябва да се зачита като последна инстанция.\r\nОткакто през октомври миналата година от синода в София излязоха с решение, че ще съдействат за вдигане на схизмата от Македонската църква, нито един македонски архиерей не е идвал на официално църковно посещение у нас.", "date": "2018.05.14", "title": "Вартоломей vs. Светия Синод да е \"църква майка\" за Скопие"}
{"url": "https://www.dnes.bg/tenis/2018/05/14/grisho-izliza-sreshtu-samuraia-nishikori-v-rim.376396", "text": "Най-добрият български тенисист Григор Димитров ще играе срещу японеца Кей Нишикори във втория кръг на турнира на червени кортове от сериите \"Мастърс\" в Рим с награден фонд 5.44 милиона евро.  \r\nЧетвъртият в света Димитров е поставен под №3 в надпреварата в италианската столица и почива в първия кръг, в който Нишикори пък елиминира испанеца Фелисиано Лопес със 7:6(5), 6:4.\r\n \r\n28-годишният японец е 24-и в класацията на АТП в момента, но е достигал до четвъртата позиция. Той има 11 титли в кариерата си, както и финал в Големия шлем на Откритото първенство на САЩ през 2014 година.\r\n \r\nДимитров е достигал до полуфиналите в Рим през 2014 година, но при последните си две участия отпада още след първия си мач. \r\n \r\nНишикори води с 3:1 победи срещу Димитров, но българинът спечели последната срещу помежду им с 6:2, 2:6, 6:3 в Бризбейн през януари миналата година.\r\n \r\n\r\n ", "date": "2018.05.14", "title": "Гришо излиза срещу самурая Нишикори в Рим"}
{"url": "https://www.dnes.bg/notifikacii/2018/05/14/mvr-otkri-roditelite-na-malchuganite-sys-svastiki-i.376410", "text": "Открити са родителите на двете деца, които бяха заснети на националния стадион с изрисувани по телата нацистки свастики, съобщи главният секретар на МВР Младен Маринов и допълни, че по случая са взети необходимите мерки.\n\n\r\nКадър на децата на видима възраст под 10 години се появи в публичното пространство и в социалните мрежи след мача Левски – Славия на националния стадион през миналата седмица.\r\nНадписите по телата им гласяха \"Levski hooligan\", ACAB (абревиатура на All Cops Are Bastards - всички ченгета са гадняри), SW 1999 (Sofia West - на най-влиятелната фракция в агитката на Левски - \"София Запад\").\rМаринов обясни, че полицията работи заедно с Държавната агенция за закрила на детето по случая.\r\nТой обаче не уточни дали родителите на двете момчета ще претърпят санкции и какви ще бъдат те.\r\nМВР призовава за търпение жителите на София, тъй като в следващите няколко дни столицата ще бъде под полицейска блокада.\r\nГлавният секретар уточни, цитиран от БНР,  че сериозни мерки за сигурност ще бъдат взети утре във връзка с поредното дерби между \"Левски\" и ЦСКА.\r\nМладен Маринов каза, че шествие на агитките в центъра на София няма да бъдат допускани, като в случай на нужда полицията ще използва дори и сила.\r\nСериозни мерки за сигурност ще бъдат взети и заради срещата, която предстои, на върха ЕС - Западни Балкани. \n\r\n\r\n ", "date": "2018.05.14", "title": "МВР откри родителите на малчуганите със свастики. И? "}
{"url": "https://www.dnes.bg/akoshtete-vqrvaite/2018/05/14/zodiite-koito-sa-nai-verni-priiateli.376402", "text": "Лоялността е изключително ценно качество, особено в съвременното ни общество, в което мнозина го загърбват, за сметка на материални облаги. А верността и предаността са безценни, когато става дума за приятелство. \n\r\nОт гледна точка на астрологията, се оказва, че има някои зодии, които сякаш носят в себе си гена на приятелството и притежават всички нужни качества. \n\r\nОткриете ли такъв приятел, не го пускайте да си отиде. \n\r\nЕто кои са зодиите, които притежават истинска лоялност и са сред най-добрите приятели, които можете да имате. \n\r\n\n\r\nДве от най-добрите качества на родените под този знак са тяхната отдаденост и факта, че винаги може да разчитате на тях. А това е от съществено значение, когато става дума за истински приятел. \r\n                    \r\n                    \r\nДнес по-често се случва хората да се отказват от уговорките, вместо да се придържат към тях. При Телците обаче това е малко вероятно да се случи, тъй като чувстват силна преданост към своите приятели. \n\r\nВижте кои са останалите най-верни приятели от зодиака в ", "date": "2018.05.14", "title": "Зодиите, които са най-верни приятели"}
{"url": "https://www.dnes.bg/politika/2018/05/14/deputatskite-zaplati-namaliaha-nsi-to-gi-poriaza-s-200-leva.376372", "text": "Въпреки че мнозинството в парламента отказа да намали заплатите си, за което настояваше червената шефка Корнелия Нинова, народните избраници пак ще получават с 219 лева по-малко, отколкото сега.\n\n\n\n\n\r\nПричината – предварителните данни на НСИ, на базата на които се изчисляват и заплатите на законотворците сочат, че средното възнаграждение е намаляло през последното тримесечие.\r\nСпоред правилника на парламента депутатската заплата е три пъти средната в обществения сектор през последния месец на предното тримесечие, като досега тя беше 3540 лв.\r\nТри средни заплати за март обаче са 3321 лв., сочи сметката ни.\r\r\n                    \r\n                    Председателят на парламента взима с две трети повече от депутатската заплата, без да се брои добавката за трудов стаж. Най-висока заплата в управлението взима президентът - двойна на депутатската, но и неговият джоб сега ще пострада.\r\nДанните на НСИ сочат, че средната брутна месечна работна заплата за януари 2018 г. е 1 075 лв., за февруари - 1 049 лв., и за март - 1 107 лева.\r\nПрез първото тримесечие на 2018 г. средната месечна работна заплата e 1 077 лв. и намалява спрямо четвъртото тримесечие на 2017 г. с 1.6%.\r\nИкономическите дейности, в които е регистрирано най-голямо намаление, са \"Операции с недвижими имоти\" - с 12.1%,  \"Образование\" - с 11.0%, и \"Търговия; ремонт на автомобили и мотоциклети\" - със 7.1%, информират от НСИ.\r\nИначе през първото тримесечие на 2018 г. средната месечна работна заплата нараства със 7.1% спрямо първото тримесечие на 2017 г., като най-голямо e увеличението в икономическите дейности \"Добивна промишленост\" - с 14.4%, \"Образование\" - с 12.2%, и \"Строителство\" - с 10.5%.\r\nПрез първото тримесечие на 2018 г. най-големи заплати са взимали компютърните специалисти - 2 584 лева, банкерите и застрахователите - 1 801 лева, наетите във фирмите за производство и разпределение на електрическа и топлинна енергия и на газообразни горива - 1 721 лева.\r\nНай-нископлатени са били заетите в хотелиерството и ресторантьорството - 655 лева и строителството - 820 лева.\r\nСпрямо същия период на предходната година средната месечна работна заплата през първото тримесечие на 2018 г. в обществения сектор нараства с 9.0%, а в частния - с 6.6%.\r\nОт НСИ също отчитат, че безработицата намелява. Наетите към края на март 2018 г. нарастват с 35.2 хил., или с 1.5%, спрямо края на декември 2017 г., като достигат 2,31 милиона.", "date": "2018.05.14", "title": "Депутатските заплати намаляха! НСИ-то ги поряза с 200 лева"}
{"url": "https://www.dnes.bg/obshtestvo/2018/05/14/poveche-kameri-po-malo-jiva-sila-iska-mvr.376418", "text": "Обсъжда се държавата да купи единен софтуер за видеонаблюдение на населените места. Това съобщи в Перник министърът на вътрешните работи Валентин Радев.\r\nПо думите му софтуерът ще бъде под контрола на МВР, като държавата ще се ангажира и с разширението и обновяването му. Според него е необходимо кметовете на общини и населени места да намерят средства за закупуване на камери.\r\n\"Повече камери - това означава по-малко личен състав, който се занимава с такова наблюдение, възможност да пренасочим полицаите към други функции\", заяви Радев. По думите му камерите ще заместят жива сила от МВР.\r\nВалентин Радев присъства днес в Перник на представяне на видеонаблюдение, което е монтирано в града.\r\r\n                    \r\n                    Петдесет камери са поставени на всички входно-изходни артерии в града и по-важните кръстовища. Седемнайсет от тях - три моторизирани и 14 стационарни, охраняват централния пернишки площад.\r\nНа пътен възел \"Даскалово\" е инсталирана обзорна камера, която отчита трафика. По нейни данни от 1 май до днес на обяд през пътното съоръжение са преминали над 45 000 автомобила, предаде БТА.\r\nВидеонаблюдението позволява да се проследяват коли по номера, включително и ако само са зададени цифрите, по дата и час, по всяко време на денонощието.\r\nИнвестицията е на стойност 160 000 лв. и е финансирана от \"Стомана индъстри\". Договорът е тригодишен, поясни кметът Вяра Церовска. По думите й контролът се осъществява от общинско помещение, което е оборудвано и предадено на МВР.\r\nВътрешният министър се срещна и с кметове от Пернишка област. Пред него е било поставено искане част от парите, които се събират от пътнотранспортни произшествия, да се преотстъпят на населените места. Те пък ще ги използват за закупуване на камери, разказа Радев и посочи, че се работи по този казус. \r\n ", "date": "2018.05.14", "title": "Повече камери, по-мало жива сила, иска МВР"}
{"url": "https://www.dnes.bg/cars/2018/05/14/luks-v-elitna-kompaniia-nai-skypite-suv-modeli-v-istoriiata.376388", "text": "\n\r\nПредставеният преди дни първи SUV-модел на Rolls-Royce – Cullinan, съвсем не е най-скъпият автомобил от този клас в историята. Британският всъдеход заема едва 6-о място в подобна класация. Кои обаче са автомобилите, които влизат в тази елитна компания?\r\nНякои от тях са серийно производство, а други са произведени в малък тираж. Има и такива, които да направите по поръчка. Представяме ви най-скъпите SUV-модели в историята.\r\n", "date": "2018.05.14", "title": "Лукс в елитна компания: Най-скъпите SUV-модели в историята"}
{"url": "https://www.dnes.bg/mish-mash/2018/05/14/113-godishnata-lesi-shtastliva-nai-starata-sym-v-sasht.376368", "text": "Делфин Гибсън беше на 114 години, когато се спомина в сряда в град Хънтингтън, щата Пенсилвания. Сега начело на класацията за най-възрастен жител в САЩ е на 113-годишната Леси Браун, която живее в предградие на Кливланд, предаде Асошиейтед прес.\r\nВърлайн Уилсън - дъщеря на дълголетницата, която е на 88 години казва, че думите на майка й били: \"Това е добре\", когато узнала, че тя вече е носителка на рекорда.\r\nНаследницата на Браун е едно от трите живи деца, били са пет. Тя разказва за навиците на родителката си, като признава предпочитанието й да спи през повечето време.\n\r\nЛеси Браун е родена през 1904 година в Атланта и се е преместила в Кливланд, когато навършила 18 години. Омъжена е и се радва на над 50 внука, правнука и пра-правнука.\r\r\n                    \r\n                    Членовете на семейството обясняват дълголетието на своята майка и баба с това, че похапвала по един сладък картоф всеки ден до 110-годишната си възраст, БТА.\r\n", "date": "2018.05.14", "title": "113-годишната Леси щастлива: Най-старата съм в САЩ!"}
{"url": "https://www.dnes.bg/world/2018/05/14/tvyrdiiat-separatist-kim-tora-premier-na-kataluniia.376412", "text": "Регионалният парламент на Каталуния избра твърдия сепаратист Ким Тора за премиер на Каталуния, предаде Франс прес.\r\nТой беше посочен от намиращия се в изгнание в Брюксел бивш регионален лидер Карлес Пучдемон.\r\nПри избирането си Тора обеща да продължи с \"изграждането на независимата държава\".\r\n55-годишният Куим Тора, който е нов в политиката, но споделя сепаратистки възгледи, бе избран с 66 гласа от каталунските партии, борещи се за независимост срещу 65 против и четирима въздържали се. (БТА)", "date": "2018.05.14", "title": "Твърдият сепаратист Ким Тора – премиер на Каталуния"}
{"url": "https://www.dnes.bg/eu/2018/05/14/es-zabraniava-anonimnite-obmeni-na-kriptovaluta.376389", "text": "Европейският съюз ще забрани анонимните трансфери в криптовалута. Това става ясно от приета днес нова директива срещу прането на пари и тероризма, която трябва да стане част от националното законодателство на страните членки до 18 месеца.\n\r\nПлатформите за обмен на виртуални валути, като биткойн и депозитарните доставчици на портфейли, ще бъдат задължени да прилагат процедури за комплексна проверка на клиентите си при обмена на виртуални валути в реални валути, което се очаква да сложи край на анонимността при този тип операции.\n\n\n\r\nОграничават се и възможностите за анонимни плащания, извършвани чрез предплатени карти, като се свалят от 250 евро на 150 евро евро праговете, от които ще се изисква идентификация и се разширят проверките на клиенти.\r\r\n                    \r\n                    Банките ще трябва да извършват допълнителни проверки на финансовите потоци от държави, които служат като данъчни убежища и офшорни прикрития на терористи и перачи за пари. В момента в този списък, който се изготвя от Работната група за финансово действие срещу изпирането на пари в Париж, са включени държави от Африка, Азия и Латинска Америка. България не е член на организацията, в която 34 държави от цял свят си сътрудничат с борбата с прането на пари, но ще трябва да се съобразява със списка като страна от ЕС.\r\nНовите правила включват още разширяване на информацията, до която ще имат достъп звената за финансово разузнаване. Занапред те ще могат да влизат в централизираните регистри на банкови и платежни сметки и централни системи за извличане на данни, които държавите членки трябва да създадат с цел идентифициране на титулярите на банкови и платежни сметки.\r\nОтделно, правителствата на държавите членки ще трябва да оповестят публично част от информацията, съдържаща се в регистрите на действителните собственици на дружества и тръстове, свързани със стопанска дейност. Тези регистри бяха създадени миналото лято по силата на четвъртата директива за пране на пари. В тях властите събират информация за действителните собственици на компании и тръстове и я съхраняват в масиви, подобни на търговските регистри.\r\nИнформацията за всички други тръстове ще се съдържа в националните регистри и достъп до нея ще имат лицата, които могат да докажат законен интерес. В регистрите ще се вписват действителните собственици, притежаващи 10 % собственост в някои дружества, за които съществува риск да бъдат използвани за изпиране на пари и избягване на данъци. За всички останали дружества този праг ще се запази на 25%, се казва в приетата днес нова директива.", "date": "2018.05.14", "title": "ЕС забранява анонимните обмени на криптовалута"}
{"url": "https://www.dnes.bg/notifikacii/2018/05/14/italiia-v-rycete-na-evroskeptici-i-antisistemni-partii.376346", "text": "Италия, третата икономика в еврозоната, днес е напът да повери съдбата си в ръцете на две антисистемни и евроскептични партии - Движение Пет звезди на Луиджи ди Майо и Лига на Матео Салвини. Двете партии постигнаха споразумение за управление вчера и се очаква да обявят днес името на премира, който са избрали да оглави бъдещото им правителство, предаде Франс прес.\n\r\nПо-късно днес лидерите на двете партии ще се срещнат с президента на Италия Серджо Матарела в президентския дворец Куиринале. Те ще запознаят държавния глава с детайлите от постигнатото между тях споразумение, заяви БТА\n\r\nИталиански медии вече правят спекулации за името на премиера, който двете партии ще предложат. Споменават се имената на 62-годишния Гуидо Табелини, който е икономист, на дипломатката Елизабета Белони, 59-годишната главна секретарка на министерството на външните работи, на 50-годишния Микеле Джерачи, който е професор по икономика в Шанхай и на президента на италианските корабостроителници Финкантиери, 63-годишния Джампиеро Масоло.\n\n\n\r\nСпоред италианската конституция министрите в правителството се назначават от президента по препоръка на избрания премиер.\n\r\nДвете евроскептични и антисистемни партии са постигнали съгласие по въпроса да се промени пенсионната реформа. Тя предвиждаше възрастта за пенсиониране да е 66 години и 7 месеца, а догодина да стане 67 години. Вероятно двете партии ще въведат възможност за пенсиониране при \"праг 100\", тоест това означава възможност за пенсиониране при сумата 100, получена от събирането на възрастта и годините стаж (например 64 години и 36 години осигурителен стаж). Компромис е бил постигнат и за промяна в плоския данък.\n\r\nНай-деликатният въпрос между двете партии е този за имиграцията, като Лига защитава по-твърд подход в сравнение с Движение Пет звезди.", "date": "2018.05.14", "title": "Италия – в ръцете на евроскептици и антисистемни партии"}
{"url": "https://www.dnes.bg/stranata/2018/05/14/mnim-lekar-izmami-baba-s-blizo-7-000-leva.376360", "text": "Жителка на село Синапово, община Тополовград, е измамена с 6800 лева, съобщи ОД на МВР-Хасково.\r\nЖената на възраст 72 години е била заблудена от мним доктор. Така на домашния ѝ телефон се представил непознат мъж. \r\nТой съобщил, че дъщеря ѝ е претърпяла пътно произшествие и се нуждае от спешна ортопедична операция, за която били необходими пари.\r\nПотърпевшата събрала наличните си средства и ги предала на жена, която междувременно дошла пред дома ѝ, пише \"\". \r\nСлед известно време обаче разбрала, че е станала жертва на измама и подала сигнал в РУ Тополовград.", "date": "2018.05.14", "title": "Мним лекар измами баба с близо 7 000 лева"}
{"url": "https://www.dnes.bg/football/2018/05/14/poliaci-si-haresaha-kiril-despodov.376347", "text": "Един от най-силните футболисти в състава на ЦСКА-София през отминаващия сезон Кирил Десподов е на път да си тръгне от \"Българска армия\", пише \"Меридиан Мач\".\r\nПолският Лех (Познан) ще изпрати съвсем скоро конкретна оферта за родения в Кресна младежки национал, който често е викан от Петър Хубчев и при мъжете.\n\r\nВ Twitter вече се появиха и подробности, потвърждаващи сериозните намерения на Лех. Според спортния журналист Пьотър Волошик, пратеник на клуба от Познан вече е бил в България, за да наблюдава на живо играта на Десподов. Един от мачовете на \"червените\", на които той е присъствал, е било гостуването на Лудогорец на 6 април.\n\r\nТози двубой можеше да преобърне битката за шампионската титла. В него крилото на вкара по изключителен начин за 1:0 от фаул в добавеното време на първата част. В последствие обаче \"орлите\" постигнаха стратегически обрат и в общи линии предрешиха седмата си поредна титла.\r\n                    \r\n                    \r\nДесподов се превърна в ключова фигура и при успеха срещу Верея (Стара Загора). Той се появи на терена в началото на второто полувреме и се отчете с асистенции и при двете попадения - на Александър Барт и Роланд Алберг. При първото той центрира от корнер, а за второто стреля силно, Цинцарски не успя да улови и притичалият холандец се възползва.\n\r\nИнтересното е, че през зимата усилено се коментираше за интерес към Десподов от страна на друг полски тим. Тогава той бе спряга за Легия (Варшава), който заедно с Ягелония бе основен конкурент на Лех в битката за титлата. Два кръга преди края на сезона обаче съставът от Познан се очертава да завърши на трето място и да играе в Лига Европа.\n\r\n ", "date": "2018.05.14", "title": "Поляци си харесаха Кирил Десподов"}
{"url": "https://www.dnes.bg/balkanska/2018/05/14/broi-do-12-fiki-s-poslanie-kym-abiturientite.376357", "text": "Носталгия към миналото или пазарен трик е новото парче на Фики Стораро - \"Брой до 12\"? Може би помалко и от двете. Факт е, че в навечерието на абитуриентските балове изпълнителят пусна песен, която описва еуфорията на младежите от раздялата с училищния живот.\r\nДаниел Ганев е автор на музиката на парчето, а на текста - Мариета Ангелова. Клипът на Георги Марков изненадва, тъй като не показва шарени абитуриенти, изскачащи от прозорците на лъскави автомобили. Лентата е снимана във фитнес. \n\r\n\"Идеята е моя. Държах видеото да има послание. Макар да се пее за парти, дискотеки и алкохол, за \"размазване\", искам да кажа на младите хора, че това е просто една вечер. А животът след това е различен.\r\r\n                    \r\n                    Порастваш, трябва да бъдеш отговорен, да се трудиш, за да постигаш резултати.  Точно както е в спорта, с който аз избрах да се занимавам преди години.\r\nСпортуващите хора не посягат към наркотиците и към други вредни навици. Спортът те прави дисциплиниран, помага да бъдеш здрав и да изглеждаш добре. Много специални благодарности нa най-добрия фитнес за съдействието и подкрепата\", споделя младият Стораро.\n\r\n\"Брой до 12\" вече има 500 000 гледания в YouTube.\r\n \r\n", "date": "2018.05.14", "title": "Брой до 12 – Фики с послание към абитуриентите"}
{"url": "https://www.dnes.bg/obshtestvo/2018/05/14/111-miasto-po-svoboda-na-slovoto-ili-kopaem-dynoto.376348", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКласация на \"Репортери без граници\" постави страната ни на 111 място по свобода на словото. А според разследващия журналист Христо Гешов от Червен бряг всъщност у нас свобода на словото няма. \n\r\nТой самият е направил редица разследвания, свързани с обществени поръчки и европейски средства в общината, и по думите му именно работата му е повод за нападението срещу него от края на миналата седмица, след което той се е разминал само с натъртвания.\n\n\r\n\"Един журналист, когато си е свършил работата и получава подобен род заплахи, той я е свършил добре\", отбеляза Гешов пред .\r\n                    \r\n                    \r\nЖурналистът от Червен бряг дори каза, че когато става въпрос за свобода на словото, в по-малките райони няма как да се говори за такова нещо, защото там общините си купуват медии и при това законно.\n\r\n\"Аз съм работил с този кмет, правил съм редица разследвания. Много добре разбирам, че след тези мои разследвания и сигнали, които съм подавал до Специализираната прокуратура и до други компетентни органи, ножът буквално опира до кокала\", каза Хрсито Гешов в студиото на \"България сутрин\".\n\r\nТой беше категоричен, че нападението срещу него няма да го спре да прави своите разследвания за злоупотреби с европейски и общински средства в Червен бряг.\r\n ", "date": "2018.05.14", "title": "111 място по свобода на словото... Или копаем дъното?"}
{"url": "https://www.dnes.bg/stranata/2018/05/14/kuche-nahapa-5-godishno-v-dvora-na-detska-gradina.376366", "text": "5-годишно дете било нахапано от куче в двора на детска градина в крумовградското село Пелин. Инцидентът станал на 11 май около 15:30 часа, предаде \"\".\r\nПо първоначални данни кучето нахлуло внезапно и независимо от усилията на учителка да го изгони, успяло да ухапе по ръката и крака детето.\r\nСлед подаден сигнал в РУ-Крумовград е започната проверка по чл.325в, ал.1 от Наказателния кодекс за неупражнен надзор върху гръбначно животно, вследствие на което е причинена телесна повреда. \r\nВ полицейското управление за 24 часа е задържан 40-годишен, за когото се предполага, че е собственик на кучето. \r\nУведомена е общинската администрация в Крумовград. Група \"Охранителна полиция\" продължава работата по случая.", "date": "2018.05.14", "title": "Куче нахапа 5-годишно в двора на детска градина"}
{"url": "https://www.dnes.bg/index/2018/05/14/stani-bogat-veche-i-s-pop-folk-versiia-komu-e-nujna.376350", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПопулярната телевизионната игра \"Стани богат\" от тази смени медията, а бъдещите журналисти от Факултета по журналистика и масова комуникация към СУ също се сблъскаха с нея, но по един различен начин.\n\r\nСтудентите Таня Койчева и Алекс Йовев правят своя версия на играта, която е улична и с въпроси от чалга културата.\n\r\n\"Идеята беше съвсем друга - концепцията бе по-задълбочена и проблематична. След това решихме да наблегнем на забавлението. Самото предаване се върти около поп фолка. Искаме да покажем какво слушат студентите\", категоричен бе студентът Алекс Йовев в ефира на \"България сутрин\".\r\nПо думите му вече се е сблъсквал с медийната среда в България и смята, че нивото е прилично. Според другия създател на различната версия на \"Стани богат\" Таня Койчева подготовката е отнела не повече от 3 часа.\n\r\n\"Аз съм бесарабска бъларка и чак като дойдох в страната се сблъсках с чалгата. Вече не искам да се занимавам с журналистика, защото се сблъсках с реалността. Вече не ми е интересно\", твърди Таня Койчева пред .\n\r\nПреподавателят във ФЖМК Петър Айолов пък е на мнение, че когато студентите работят по по-несериозни теми, се справят по-добре. \"Инициативата е тяхна. Ние предоставяме само техниката. Имаме възможност да работим в две оборудвани студиа\", допълни той.", "date": "2018.05.14", "title": "\"Стани богат\" вече и с поп фолк версия! Кому е нужна?"}
{"url": "https://www.dnes.bg/health/2018/05/14/6-riskovi-faktora-zastrashava-li-vi-parodontit.376365", "text": "Пародонтитът е мултифакторно заболяване, при което нормалният баланс между микробната плака и отговорът на организма е нарушен. Пародонталното заболяване се характеризира със загуба на прикрепване и загуба на алвеоларна кост. \r\nОсновните причинители на заболяванията на пародонта са бактериите от зъбната плака. Какво увреждане ще настъпи в тъканите на пародонта до голяма степен зависи от реакциите на организма.\r\n \r\nНякои общи заболявания оказват съществено влияние върху реактивността на организма.\r\n \r\n\r\nСлучаите с пародонтит с ранно начало са по-често срещани в определени фамилии. Описана е връзката между носителите на определени HLA-антигени и генерализираните пародонтити. Неутрофилите при тези пациенти показват вътрешен функционален дефект и проявяват нарушен отговор срещу определени патогени. Освен това е установено, че А.actinomycetemcomitans, отговорна за пародонталните заболявания, се предава между членовете на семействата с пародонтит с ранно начало. Това показва наличие на повишена податливост към инфекция като предразполагащ фактор.\r\n \r\n ", "date": "2018.05.14", "title": "6 рискови фактора. Застрашава ли ви пародонтит?"}
{"url": "https://www.dnes.bg/notifikacii/2018/05/14/uj-pomagala-na-policiiata-a-metnala-20-bona.376359", "text": "Жена на 60 години от Дупница е хвърлила през терасата си на ало измамници 21 367 лв. \r\nИнцидентът е от края на миналата седмица, уточниха от полицията.\r\nПодмамената била убедена, че помага на полицията да залови измамници. \r\nСлед като изпълнила указанията на обадилите се по телефона, представящи се за полицаи, разбрала, че е станала жертва на мошеници, но вече била дала парите.", "date": "2018.05.14", "title": "Уж помагала на полицията, а метнала... 20 бона "}
{"url": "https://www.dnes.bg/obshtestvo/2018/05/14/predi-balovete-demonstracii-po-bezopasnost.376362", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОтново идва време за емоциите на абитуриентите, които всяка година измислят все по-нестандартни начини да демонстрират еуфорията от завършването на средното си образование.\n\r\nПо този повод експерти провеждат демонстрации по безопасност в столичното 51 СОУ \"Елисавета Багряна\". Идеята е да се напомни на абитуриентите, че трябва да карат внимателно, да не излизат през прозорците на колите и винаги да слагат колани, за да избегнат инцидентите.\n\r\n\"Не сме имали тежки инциденти, но искаме и да ги предотвратим. Считаме, че тази инициатива е чудесна, тъй като един час гледане на нещо е по-полезно от 100 часа говорене за това нещо. Тези демонстрации имаха голям ефект\", коментира директорът на 51 СУ Асен Александров пред \r\n                    \r\n                    \r\nАвтомобилният състезател Димитър Илиев демонстрира последствията от липсата на предпазен колан посредством симулатор за преобръщане.\n\r\n\"В България имаме доста ниска култура на използването на предпазните колани, особено на задните седалки. Истината е, че няма значение дали се возим отпред или отзад - коланът е еднакво важен за пътниците. 50% от всички хора в инвалидни колички са вследствие на ПТП\", каза Илиев за зрителите на \"България сутрин\".\n\r\nТой подчерта, че най-важното за експертите е да убедят абитуриентите, че начинът, по който се возят, е изключително опасен за тяхното здраве.", "date": "2018.05.14", "title": "Преди баловете: Демонстрации по безопасност!"}
{"url": "https://www.dnes.bg/politika/2018/05/14/aec-belene-aktiv-za-3-mlrd-leva-shte-stroim-li.376377", "text": "До 30 дни Министерството на енергетиката ще подготви доклад с конкретни предложения за това как да се оползотворят активите, които България притежава в проекта за АЕЦ \"Белене\", съобщи енергийният министър Теменужка Петкова. \r\n\"Към настоящия момент работна група в министерството разработва всички възможни варианти, свързани с оползотворяване на оборудването. Опитваме се да направим и определена икономическа оценка на всеки един от тези варианти. Смея да твърдя, че сме готови с доклада и се надявам до броени дни да бъде внесен в българския парламент, така че да бъде взето решение по отношение на предложението, което ще направим. Надявам се съвсем скоро, все пак има още известно време, в което ще ни бъде нужно да огледаме доклада\", коментира Петкова от Сочи, където се провежда форумът \"Атомекспо\".\n\n\n\r\r\n                    \r\n                    По думите ѝ като цяло, решението, което предлагат, е ясно и оттук нататък ще върви напред. \r\n\"Всичко, което притежаваме като активи е изключително сериозно. Това са близо 3 млрд. пари на българския данъкоплатец. Имаме оборудване, което платихме, доставено е и е на площадката на АЕЦ \"Белене\", имаме лицензирана площадка, нотифициран проект от ЕК още през 2007 г. Всичко това прави този проект възможно най-бързо да се реализира спрямо други подобни в региона\", съобщи още Петкова, цитирана от \"Фокус\".\r\nМисля, че трябва да опитаме да потърсим вариант и възможност за реализация на проекта на пазарен принцип и без предоставяне на държавна гаранция, допълни Петкова. Според нея, за да стартира този процес, ще ни бъде необходим мандат от българския парламент.\r\n\"Говорим за проекта \"Белене\" с два блока. Трябва да е ясно, че единственият вариант НЕК, БЕХ и българската държава да възстановят всички средства, които са инвестирани до този момент, е реализация на този проект. Ако се върви към някои от другите варианти за оползотворяване на оборудването, т.е. проектът да не е на площадката на АЕЦ \"Белене\", това означава, че трябва да се отпишат от активите на НЕК близо 1,3 млрд. лв. Те представляват разходите в инфраструктурата и по площадката. Сами разбирате, че това не е най-доброто икономическо решение. Затова сме се концентрирали в тази посока – максимално използване на всичко, което притежаваме за проекта с цел защита и на нашите национални интереси и на енергийната ни сигурност\", каза още Теменужка Петкова.", "date": "2018.05.14", "title": "АЕЦ \"Белене\" – актив за 3 млрд. лева. Ще строим ли?"}
{"url": "https://www.dnes.bg/notifikacii/2018/05/14/prozrenieto-na-borisov-kradat-ni-kadrite-a-chichko-google-znae-kak.376374", "text": "Премиерът Бойко Борисов призова българският бизнес, а и лидерите на страните от Балканите да успеят да задържат младите и образовани хора в страните си.\r\n\"Трябва да се променяме, ако искаме да сме конкурентноспособни на пазара. Не говоря за пазара в Европа, която е доста изостанала в това отношение. Говоря за САЩ, Япония, Китай, където се влагат милиарди\", посочи той на дискусия \"Цифрови умения, нови възможности за развитие на местния бизнес\".\r\n\"Със сигурност трябва да отговорим на тези предизвикателства\", изтъкна Бойко Борисов и продължи: \"Много трябва да внимаваме Google да не ни открадне кадрите, защото много често се случва така. Не говоря само за Google, а и за големите западни компании, които си прибират кадрите при тях\".                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \rПо думите му в съвременния свят дигиталните умения и познания са не само обща култура, но и богатство.\r\n\"Може би най-срещаните реплики са: \"Чукни в Google\" или \"Чичко Google знае всичко\". Спорим ли за нещо, го проверяваме в Google\", коментира той.\r\n\"Светът върви с такива темпове, че дори не можем да ги асимилираме. Ако се върнем 20-30 години назад – обикновено на 10 години се случваше нещо - от черно-бял телевизорът да стане цветен, от кинескоп да стане плазма. Сега всеки месец има нови и нови приложения\", посочи премиерът.\r\nПо думите му младите хора по света и у нас дори не гледат вече телевизия.\r\n\"Всички са на телефона, там им излизат сайтове, новини и могат да видят всичко\", прозря Борисов, затова и настоя, че условията, доходите и заплатите в България трябва да са такива, че младите хора да останат тук.\r\n\"Гордеем се с това, че успяхме да вкараме в класните стаи над 22 хил. деца, които изобщо не ходеха на училище... Тези деца нямаше да могат да четат и пишат, камо ли да имат дигитални познания и култура\", обясни премиерът.\r\n\"Това е нещо много добро. За това решихме да увеличим двойно учителските заплати. Инвестирахме над 700 млн. лева в образователна инфраструктура\", пресметна Бойко Борисов.", "date": "2018.05.14", "title": "Прозрението на Борисов: Крадат ни кадрите... а Чичко Google знае как! "}
{"url": "https://www.dnes.bg/health/2018/05/14/sistemen-lupus-velikiiat-imitator.376367", "text": "Системният лупус e нерядко заболяване. Това важи особено за развитите и развиващите се страни, към които спада и България. Има още едно становище, което насочва погледът ни към системните автоимунни заболявания и то е не без основание. Съвремието ни изобилства от вредности, некачествена храна, имунологични заболявания, които се потенцират взаимно. Вероятно поради това, имунните заболявания, какъвто е системният лупус еритематодес, се наричат още болести на бъдещето. \r\nХубавото в случая е, че и съвременната медицина достига висоти, които позволяват ранно диагностициране и най-вече сравнително успешно лечение на тези заболявания. В голяма степен най-трудно е самото поставяне на диагноза. За това напомнянето и алармирането към редките заболявания се осъществява в специални форуми и събития. „Дните“ на дадена болест целят да „светнат червена лампа“ в мислите на медицинската и немедицинска аудитория. Такъв е и денят 10-ти май всяка година за системния лупус.\r\n \r\nЛупусът е велик имитатор и може да прилича на всяка друга болест\r\n \r\nПри него притичат процеси на прогресивно и тежко увреждане на организма от собствени антитела. Първо е добре да се запомни, че в тази болест няма нищо типично. И все пак - засягат се главно жени и то в млада възраст. Останалите хора в никакъв случай обаче не са защитени. Връзката на половите хормони с активността на болестта не е за подценяване. Лупусът протича с фази на активност и ремисия, която обикновено настъпват в следствие на лечението, а не спонтанно.\r\n \r\n\r\n ", "date": "2018.05.14", "title": "Системен лупус – великият имитатор"}
{"url": "https://www.dnes.bg/politika/2018/05/14/evroliderite-v-ndk-za-sofiiska-programa-za-balkanite.376364", "text": "Софийска програма за Балканите ще бъде приета на срещата на върха ЕС-Западни Балкани този четвъртък. Тя ще е анекс към политическата декларация, с която ще излязат в българската столица 28-те европейски премиери и президенти и техните колеги от шестте държави от Западните Балкани - Сърбия, Черна гора, Република Македония, Албания, Босна и Херцеговина и Косово.\n\r\n\"Софийската програма разписва конкретни съвместни проекти и програми, за да бъде осъществена икономическата интеграция на региона\", съобщи пред \"\" министърът на българското председателство на Съвета на ЕС Лиляна Павлова.\n\r\nНа срещата на 17 май ще бъде дадено началото и на първия съвместен проект от софийската програма. Това символично ще е газовата връзка между България и Сърбия, за която ще се подпише меморандум.\r\n                    \r\n                    \r\nСрещата на върха ще бъде домакинствана съвместно от председателя на Европейския съвет Доналд Туск и българския премиер Бойко Борисов.\n\r\nВсички членки на ЕС са потвърдили своето участие, както и страните от Западните Балкани. Сръбският държавен глава Александър Вучич и косовският Хашим Тачи също вече са обявили лично, че ще седнат на една маса по време на разговорите в София на 17 май. \n\r\nВ срещата на върха ще участват и 4 международни институции, които са основните финансови партньори за проектите в региона - Световна банка, Европейска инвестиционна банка, Европейска банка за възстановяване и развитие и Регионалния съвет за сътрудничество. \n\r\nТези четири институции би трябвало да финансират повечето инфраструктурни проекти от Софийската програма за Балканите. Според изказвания на премиера Бойко Борисов общата стойност на проектите надхвърля 30 млрд. евро.\n\r\nСред тях са магистрали София - Скопие, Атина - Солун - Скопие - Белград - Централна Европа, Солун - София - Видин - Централна Европа, скоростни жп линии София - Скопие и София - Белград, транспортен коридор Бургас - Дурас, както и телекомуникационна свързаност.\n\r\nВече на техническо ниво е готов и текстът на политическата декларация и по него има предварително съгласие от всички страни в ЕС, каза Павлова. \n\r\nДори и посланиците на петте държави в ЕС - Румъния, Словакия, Гърция, Кипър и Испания, които не признават Косово като държава, са одобрили текста. \n\r\nПоради спорния статут на Косово в документа ще се говори не за държавите от Западните Балкани, а за партньорите на ЕС в региона. Освен това на разговорите няма да има знамена на страните.\n\r\nЛидерската среща ЕС-Западни Балкани безспорно е гвоздеят сред събитията на българското председателство, подчерта ресорната министърка. Преди нея обаче ще има още един много важен неформален Европейски съвет.\n\r\nТой ще е на 16 май и за него пристига и върховната представителка на ЕС за външната политика Федерика Могерини.\n\r\n\"Всички се фокусират върху срещата със Западните Балкани, но всъщност тази седмица София е домакин не на едно, а на две големи събития на най-високо равнище\", каза Павлова.\n\r\nЗа първи път неформална среща на държавните глави на ЕС по обявената от Доналд Туск лидерска програма на ЕС ще се проведе извън Брюксел, обясни Павлова. \n\r\nОсновната тема на вечерята на 16-и е Дигитална Европа и иновацията. Лидерите ще дебатират как ЕС да поеме водеща роля в развитието на новите технологии, където засега основен водач е САЩ. Но ще се обсъдят и още две важни теми. \n\r\nПървата е ядреното споразумение с Иран и дали ЕС ще остане в него, след като Доналд Тръмп изтегли САЩ. Според постигнатото през 2015 г. споразумение Иран спря своята програма за ядрени оръжия, а останалите държави свалиха търговското ембарго срещу страната. Миналата седмица обаче Тръмп изтегли САЩ от споразумението и дори вече наложи първи санкции на Техеран. Засега ЕС обяви, че ще се придържа към документа, докато Иран го спазва. В София обаче трябва да бъдат набелязани конкретните действия. В събота Бойко Борисов обясни, че България подготвя следядреното споразумение.\n\r\n\"В момента България подготвя следядреното споразумение, зад което Европа застана, Турция застана, Русия застана. Но ситуацията в Близкия изток също никак не е добра. И за подобряването на отношенията с Русия имаме от президента на САЩ Доналд Тръмп много топло, мило писмо за това колко много разчита на нас и за НАТО, и за региона\", съобщи премиерът. \n\r\nТръмп писа на Борисов и че трябва да се видят скоро.\n\r\nПак в София трябва да бъдат обсъдени и ответните мерки на ЕС срещу САЩ, ако Тръмп спази заканата си и наложи мита върху европейската стомана и алуминий. В началото на май американският президент отложи с месец намерението си да въведе защитни мита срещу европейски стоки. \n\r\nПрезидентът на ЕК Жан-Клод Юнкер пък вече предупреди, че Европа е готова да отговори със същото, като визира като подходящи за облагане с мита мотоциклетите \"Харлей-Дейвидсън\" и джинсите.\n\r\nТези дискусии ще се водят на неформалната вечеря на европейските лидери, която ще бъде в \"София Тех парк\".\n\r\nОтново на 16 май в София ще има срещи на двете най-големи европейски партии. През деня ще се съберат премиерите и президентите от ЕНП, в който формат в рамките на броени дни отново ще се видят Борисов и германският канцлер Ангела Меркел. \n\r\nПо същото време президентът на европейските социалисти Сергей Станишев и лидерката на БСП Корнелия Нинова ще домакинстват срещата на ПЕС, в която ще участват левите европейски премиери и президенти.\n\r\nРеално София ще започне да приема първите пристигащи още на 15 май. Тогава идва испанският премиер Мариано Рахой. Той ще има двустранни срещи с Борисов, а на следващия ден ще участва и в неформалната среща на Европейския съвет.\n\r\nВероятно е обаче Рахой да не остане за срещата със Западните Балкани, въпреки че Испания ще подпише и подкрепи политическата декларация от нея.\n\r\nЗападните Балкани ще са основен приоритет на ЕС и след приключване на българското председателство на 1 юли.\n\r\nАвстрия е поела в програмата на своето председателство 3 от българските приоритети - Западните Балкани, политиката по сигурност и дигитална Европа, каза Лиляна Павлова. Следващият председател - Румъния, пък щяла да се съсредоточи върху източното партньорство - Украйна, Беларус, Молдова.\n\r\nХърватия вече е потвърдила, че Западните Балкани ще са в приоритетите им и иска да бъде домакин през 2020 г. на нова лидерска среща ЕС - Западни Балкани, за да се обсъди напредъкът по Софийската декларация, каза Павлова.\n\r\nДо края на българското председателство трябва да бъде предложена и реформата на системата за сигурност и миграцията, съобщи още Лиляна Павлова.\n\r\nПредложението вече е било обсъдено в подробности на по-ниските нива и би трябвало да бъде поставено на последния за българското председателство Европейски съвет в Брюксел.\n\r\nРеформата залага както на \"моркова\", така и на \"тоягата\" и не е само за прословутата релокация, разказа Павлова. За разлика от предложението на Еврокомисията, която иска да наказва държави, които не приемат бежанци на своя територия, финалният вариант предвижда и въвеждането на стимули за тези държави, които решат да релокират бежанци и да ги интегрират.\n\r\nОсвен това се предвижда много по-силна подкрепа за фронтовите страни, включително и с автоматично задействане на механизми за финансова и техническа помощ и усилване на граничната им охрана с \"Фронтекс\" в случай на нужда.\n\r\nБългария предлага механизъм за управление на кризи и залага на превенцията, за да не се стигне никога повече до нивата на мигранти, които видяхме през 2015 - 2016 г., обясни Павлова.\n\r\nПреговорите по новата дългогодишна финансова рамка на ЕС също са сред приоритетите в последните 2 месеца на българското председателство. Целта е да се докарат до такава фаза, че да не е възможно забавяне в преговорите след юли.\n\r\n\"Главната цел е преговорите да приключат преди изборите през пролетта на 2019 г. и да няма забавяне, което отново да доведе до нулеви години за европейските фондове, както това се случи в сегашния програмен период\", обясни Павлова.\n\r\nПреговорите по създаване на енергийния съюз и най-вече директивите за енергийната ефективност също би трябвало да приключат до края на нашето председателство.\n\r\nИма и доста теми от дигиталния пакет, които имаме амбицията да довършим, ако е възможно, каза още Павлова. \r\nСред тях са директивите за авторските права, преноса на данни, аудиовизуалните права и защитата на личните данни и киберсигурността. Със сигурност в тях ще трябва да се отразят и последните скандали с изтичането на лични данни от фейсбук, обясни българската министърка.", "date": "2018.05.14", "title": "Евролидерите в НДК за \"Софийска програма за Балканите\""}
{"url": "https://www.dnes.bg/politika/2018/05/14/borisov-chaka-tejyk-razgovor-s-bulc-za-rodnite-shofiori.376379", "text": "Шофьорите ни, които работят в Европа, са добри и много западни компании биха искали да ги имат, обяви премиерът Бойко Борисов по повод предстоящата му среща с еврокомисаря Виолета Булц за промените в пакета \"Мобилност\", които засягат условията и работата на превозвачите.\n\n\r\n\"Чакам еврокомисарката по транспорт Виолета Булц. Имаме да решаваме въпрос с транспортните ни работници\", посочи Борисов, цитиран от \"Фокус\".\r\nПо време на разговора на премиера с Виолета Булц ще бъдат обсъдени промените в пакета, които засягат условията и работата на превозвачите. \r\nНа срещата ще присъстват и министърът на транспорта Ивайло Московски, както и представители на транспортния бранш у нас.\r\n\"Ще имаме доста тежък разговор в тази посока\", закани се премиерът.", "date": "2018.05.14", "title": "Борисов чака тежък разговор с Булц за родните шофьори"}
{"url": "https://www.dnes.bg/stranata/2018/05/14/na-more-za-24-mai-ot-40-leva-u-nas-do-230-za-plaj-v-gyrciia.376340", "text": "Срещу 40 лева можем да се насладим на морето покрай 24 май. Такава цена е обявил четиризвезден хотел в курорта Златни пясъци. Срещу тази сума можем да прекараме една нощувка в луксозния хотел на база ол инклузив, както и да ползваме вътрешния отопляем басейн на хотела, фитнес зала, сауна и джакузи.\r\nЗа да привлекат повече клиенти хотелът дори е подготвил специални вечерни програми за гостите си – българска фолклорна вечер, ориенталско шоу, латино танци и караоке, пише \"Монитор\".\r\nВ Слънчев бряг пък за 5 лева отгоре можем да отседнем за две нощувки, като домакините ще ни нагостят само със закуска. Ако искаме и вечеря, то цената скача на 59 лева на човек. Ваучерът включва още безплатно ползване на басейн, шезлонг, сауна и фитнес.\r\r\n                    \r\n                    За тези, които смятат, че нашето Черноморие още не е подходящо за плаж, то гръцките хотелиери също са пуснали доста изгодни предложения. 172 лева би ни излязла тридневна ол инклузив ваканция в Касандра. Тази цена обаче е валидна, ако направим резервацията си до 15 май.\r\nНе трябва да забравяме обаче, че чадърите и шезлонгите по плажовете в южната ни съседка са напълно безплатни, като единственото условие, за да се опънем на плажа, е да си поръчаме нещо от бара.\r\nЗа да запълнят местата си някои от по-скъпите хотели в Гърция дори са смъкнали цените си с 50%. Така вместо за 455 лева, то можем да прекараме Деня на славянската писменост и култура срещу 225 лева в четиризвезден хотел в Урануполи. Отново в цената влиза пълно изхранване, а според обявата комплексът се намира на плаж класифициран с т.нар. \"Син флаг\" - отличие, което оценява ивиците за качеството на морската вода, екологичност, безопасност, услугите и удобствата.\r\nАко пък сме фенове на планината, сега е моментът да се възползваме от ниските цени, които са пуснали хотелиерите по зимните ни курорти. Разбира се, ски няма да можем да караме, но пък за сметка на това можем да се порадваме на зеленината и да се поглезим в някой луксозен спа център. Хотел в Банско ни иска 45 лева за една нощувка, като в тази цена влизат и закуска, обяд и вечеря на блок маса, както и напитки по време на храненията. Освен това целият спа център ще бъде на наше разположение, а докато ние си почиваме децата ще могат да се забавляват в специален детски кът с аниматор. 28 лева на човек ще трябва да извадим от джоба си, ако искаме да отседнем в Пампорово, но без да ползваме допълнителни удобства.\r\nТуроператорите предлагат и екскурзии и до други точки в България. Такива са например Велинград, Мелник, Велико Търново, Панагюрище, както и възрожденските ни градчета.", "date": "2018.05.14", "title": "На море за 24 май: От 40 лева у нас до 230... за плаж в Гърция"}
{"url": "https://www.dnes.bg/zvezdi/2018/05/14/simona-peicheva-na-33-krasivoto-lice-na-gimnastikata.376136", "text": "\n\r\nНа 14 май своя рожден ден празнува българската гимнастичка Симона Пейчева. Тя е родена през 1985 година в София и се превръща в най-успешната българска състезателка по художествена гимнастика в началото на XXI век.\n\r\nЗавършила е през 2004 година 8 СОУ Васил Левски в София, като от 2000 година е приета в националния отбор на България за жени. В края на 2008 г. тя слага край на спортната си кариера. Няколко години по-късно прави опит да се върне отново в националния отбор, но в крайна сметка окончателно спира с художествената гимнастика.\n\r\n\n\r\nПрез 1999 година за първи път става републиканска шампионка на България за девойки.\r\n                    \r\n                    \r\nПрез октомври 2001 година тя печели сребърен медал в многобоя, 3 златни медала на обръч, топка и бухалки, 1 сребърен на въже и 1 бронзов в отборната надпревара на Световното първенство в Мадрид.\n\r\nУчаствала е два пъти на олимпийски игри - Атина 2004, където е 6-та в многобоя, а в Пекин 2008 става 10-та в многобоя\n\r\nИма един син – Алексей, роден през юни 2009 година.\n\r\nОсвен в гимнастиката, Симона Пейчева е позната и от телевизионния екран. Тя беше водеща на предаване, а не веднъж е казвала, че й харесва да бъде в телевизията.\n\r\nПрез март 2015 година влиза като участник в шоуто по Нова телевизия \"И аз го мога\".\n\r\nКато активна спортистка е имала предложение от \"Цирк дьо Солей\". Самата Симона обаче казва, че е приела предложението повече като комплимент и никога не е имала идея да напуска художествената гимнастика.\n\r\nИма свой клуб по художествена гимнастика, който е създаден през 2009 г.", "date": "2018.05.14", "title": "Симона Пейчева на 33: Красивото лице на гимнастиката"}
{"url": "https://www.dnes.bg/stranata/2018/05/14/tanciorkata-troshi-koli-no-troshi-i-nosove.376325", "text": "На 20-ия ден след излизането си от ареста 21-годишната танцьорка Габриела Медарова, която пияна и надрусана потроши 10 коли в Пловдив, разби носа с юмрук на студентка. \r\nИнцидентът е станал в пловдивска дискотека на 9 срещу 10 май, където 21-годишната Катя Андреева празнувала с приятели рождения си ден.\r\nВ заведението била и Медарова с гаджето си Пламен Николов - Пачо с техни близки. Двете компании били на различни маси и потърпевшата уверява, че изобщо на са се познавали.\n\n\n\n\r\nРожденичката се веселила и около 3 часа след полунощ със своя приятелка отишли до тоалетната.\r\n\"Другото момиче влезе в една от кабинките, а аз останах да я изчакам. Вратата на съседната тоалетна се отвори, от нея излязоха момче и момиче. Видях как една татуирана ръка се насочва към лицето ми\", разказва Катя Андреева пред \"Трафикнюз\".\r\r\n                    \r\n                    След удара с юмрук, нанесен в носа й от Габриела Медарова, студентката чула момчето да крещи: \"Полудя ли? Защо го направи?\". \r\nАнгелова паднала, от носа й текнала кръв. На помощ се притекла друга двойка. Охраната на заведението открила нападателката. Оказала се Гебриела Медарова, която дни преди това плака в съда и молеше да бъде пусната от ареста, за да продължи образованието си. В момента тя е на свобода под парична гаранция от 5000 лева.\r\nПристигнали полицейски патрул и линейка, която откарала момичето в спешния център на УМБАЛ \"Св. Георги\". След оказаната й помощ, Катя Андреева и приятелят й отишли във Второ РПУ да пуснат сигнал. Там вече била Габриела с гаджето си и още няколко души от компанията им. \r\nТанцьорката се оправдавала, че без да иска ударила с вратата момичето. По подобие в съдебната зала, Медарова се разревала и взела да се извинява пред униформените.\r\nПострадалата твърди, че не познава нападателката си и няма причина да я удря. За второкурсничката от Пловдивския университет е необяснима агресията на 21-годишната Медарова. При отвеждането й в полицията тя заплашила приятелката на Катя, че и нейният нос ще разбие.\r\nСлучаят ще бъде докладван в прокуратурата и оттам ще решат дали да я задържат за нарушаване на гаранцията, под която е пусната.", "date": "2018.05.14", "title": "Танцьорката троши коли, но троши и… носове"}
{"url": "https://www.dnes.bg/zvezdi/2018/05/14/svalka-s-traktor-chichkovci-ludnaha-po-moma-veneta.376326", "text": "Мъж, изтъпанил се гордо пред трактор, както и поредица от разголени ергени с отпуснати тела са сред образите, от които Венета Райкова напоследък сънува кошмари. \n\r\nХубавицата е засипана с лични съобщения на непознати ухажори, окуражени от благата вест че отново е свободна.\n\n\n\r\nТака разводът на Венета Райкова и Тишо показа нагледно, че Facebook и без бъдещата си платформа за сватосване е свърталище за свалки, пише \"Труд\".\n\r\nОт седмица тя бурно протестира срещу този тормоз. \"Не спирам да получавам съобщения: \"Какво правиш?\". Ето какво правя – седя си вкъщи и пиша!\" – вилнее Райкова на стената си в социалната мрежа. – \"И хайде, уважаеми непознати, да спрете да ми пишете, защото блокирам наред! Какво е това \"обичам те\"?! Кого обичате?! Как ме обичате, като не ме познавате?! Аз не съм телевизионният образ! Стига вече, не е забавно, а е досадно! И ще започна да копирам съобщенията ви и да ги качвам на стената си, за да ви видят и жените ви!\"\r\r\n                    \r\n                    \"Да, това е официално предупреждение!\", пише Райкова. – \"Като искат да излизат с публична личност, значи нямат нищо против да ги показват навсякъде! Нали така?! Изкушавам се да кача снимката на мъжа с трактора, но тя е отпреди да напиша коментара. Беше ми странно защо позира пред трактор, но ми обясниха, че той бил по-скъп и от S класа. И един съвет за тези, които разчитат като основен коз на голото си тяло – първо можеше да потренирате\", съветва ги нервната блондинката.\r\nВенета Райкова се разведе с Тихомир Георгиев преди 4 месеца, но двамата продължават да се виждат.", "date": "2018.05.14", "title": "Свалка с… трактор! Чичковци луднаха по мома Венета"}
{"url": "https://www.dnes.bg/index/2018/05/14/receptata-dnes-zadushen-luk-s-bialo-vino-smetana-i-magdanoz.376110", "text": "\r\n1 кг кромид лук\r\n50-60 г масло\r\n150 мл пилешки бульон\r\n200 мл бяло вино\r\n3-4 супени лъжици течна сметана за готвене\r\n2-3 стръка пресен магданоз (може и сушен)\r\nСол на вкус\r\n \r\n\r\n \r\nОбелете и нарежете лука на полумесеци. Разтопете маслото на средна температура и запържете лука в него.\r\n \r\nДобавете бульона и виното. Похлупете с капак и задушете лука за около 15 минути.\r\n \r\nПодправете със солта и сметаната. Накрая поръсете с магданоз и сервирайте като гарнитура.\r\n\r\n", "date": "2018.05.14", "title": "Рецептата Dnes: Задушен лук с бяло вино, сметана и магданоз"}
{"url": "https://www.dnes.bg/stranata/2018/05/14/kat-se-vyoryjava-oshte-kupuva-56-lazerni-kameri.376327", "text": "Пътната полиция обяви обществена поръчка за още 56 лазерни камери на триноги. По едно такова устройство, засичащо автомобилите за превишена скорост, вече има на въоръжение от 12 март т.г. във всяка от 28-те областните служби на КАТ.\n\r\nТъргът е с прогнозна цена от 2 566 666, 66 лева без ДДС, което прави по около 48 000 лв. на камера. В сумата обаче са включени настройките, техническата поддръжка, тестове преди пускане в експлоатация, обучение на полицаите, както и разработката на софтуер за автоматично генериране на електронен фиш за глоби. Срокът за подаване на оферти е 13 юни, а обявяването на резултатите и отварянето на пликовете е насрочено за 18 юни, пише \"Труд\".\n\r\nВ началото на тази година катаджиите поискаха да им се отпуснат общо 4 220 000 лв. с ДДС Плановете им тогава бяха да купят само 28 лазерни камери на триноги за над 1,8 млн. лв., а за останалите 2,4 млн. лв. – 20 стационарни камери, които се монтират край пътя. Тогава единична цена на лазерните радари излизаше към 65 000 лв., а на стационарните – 120 000 лв. Парите трябваше да се отпуснат от т. нар. Фонд за пътна безопасност, в който постъпват 5 % от всяка глоба. Той бе създаден през 2011 г. и в края на април т.г. зам-председателят на ГЕРБ Цветан Цветанов заяви, че в него вече са натрупани 60 млн. лв. За да харчат суми от въпросния фонд обаче последната дума има финансовият министър Владислав Горанов, чиято позиция доскоро бе, че всяка година парите от фонда се включват в общия бюджет на МВР.\n\r\nТака или иначе, обществената поръчка е вече обявена и след реализирането й всяка от областните служби на КАТ най-вероятно ще получи по още 2 лазерни камери на триноги. По този начин ще могат да се сформират по три екипа за денонощен контрол на най-опасните участъци във всеки регион.\n\r\nВ момента пътните полицаи у нас снимат с 25 стационарни, 148 мобилни камери, монтирани в патрулните им автомобили \"Опел\", както и 28-те лазерни радара на триноги. \n\r\nОт януари до април т.г. са издадени 162 330 електронни фиша, с повече от 50 000 в сравнение със същия период на 2017 г. Увеличението идва главно заради отпадането на изискването за указателен знак пред камерите и пускането в действие на лазерите на триноги.\n\r\nНовите радари работят еднакво добре и денем, и нощем, а при заснемане на номера на автомобила софтуерът веднага автоматично изготвя справка кой е собственикът, има ли застраховка колата и др. \n\r\nЧрез вградена SIM карта информацията се изпраща в сървър в местната Областна дирекция на МВР. Колкото и да е натоварен трафикът по шосето, всички нарушители се засичат един по един, стига да излязат на фокус номерата им. Ако се движат успоредно, лъчите ги хващат наведнъж и в 4-те ленти в двете посоки.", "date": "2018.05.14", "title": "КАТ се въоръжава още: Купува 56 лазерни камери!"}
{"url": "https://www.dnes.bg/snimka-na-denia/2018/05/14/vremeto-do-sriada-slynce-do-obed-sledobed-dyjd.376328", "text": "Днес над страната ще се развива купесто-дъждовна облачност, ще има краткотрайни валежи, на места интензивни и придружени с гръмотевици. В Северна България има повишена вероятност за градушки. \n\r\nВ крайните източни райони ще има повече слънчеви часове и ще се задържи почти без валеж. Ще духа слаб до умерен южен, в Дунавската равнина - североизточен вятър. Максималните температури ще са между 21 и 26 градуса, сочи  на синоптиците от БАН.\n\r\nНад Черноморието ще бъде предимно слънчево с временни увеличения на облачността в следобедните часове. Валежи са малко вероятни. Ще духа слаб до умерен вятър от юг-югоизток. Максималните температури на въздуха ще са между 19-22 градуса. Температурата на морската вода ще е 17-18 градуса. Вълнението на морето ще е 2-3 бала.\r\n \r\nВ планините ще се развива купесто-дъждовна облачност и на много места ще превали и прегърми. Ще духа до умерен югозападен вятър. Максималната температура на височина 1200 метра ще е около 15 градуса, на 2000 метра - около 9 градуса. Атмосферното налягане ще се задържи около средното за месеца.\r\nИ през следващите дни - 15 и 16 май, въздушната маса над страната ще остане неустойчива. Ще има и слънчеви часове, но и развитие на купесто-дъждовна облачност, с краткотрайни превалявания, на места и с гръмотевични бури, възможни са и градушки.\n\r\nПо-интензивни ще са явленията през нощта срещу сряда, 16 май, в северозападната част от страната. Температурите ще са близки и малко по-високи от обичайните - преобладаващите максимални ще са между 22 и 27 градуса, а минималните - между 10 и 15 градуса.\n\r\n\n\r\n ", "date": "2018.05.14", "title": "Времето до сряда: Слънце до обед, следобед – дъжд"}
{"url": "https://www.dnes.bg/balkani/2018/05/14/tamam-dostatychno-kak-erdogan-vzrivi-turciia.376329", "text": "Във вторник Реджеп Ердоган изненадващо заяви пред депутатите от управляващата Партия на справедливостта и развитието, че ако някой ден турският народ кажел, че е \"достатъчно\", той щял \"да се оттегли\". Това отприщи вълна от коментари в социалните мрежи, а хаштагът #Tamam (\"достатъчно\") веднага се изстреля на първо място сред най-посещаваните хаштагове в Twitter. В сряда следобяд беше премината границата от два милиона споделяния, пише \"\".\n\r\nНай-голямата сензация в случая обаче е това, че Ердоган изобщо споменява за оттегляне. Още повече, че той прави това в началото на предизборната кампания за изтеглените от него на 24 юни парламентарни и президентски избори в Турция. Вярно е, че пред съпартийците си Ердоган каза също, че на 24 юни турският народ щял да даде заслужен урок на враговете на страната. Но след казаното от него много турци се питат какво точно е имал предвид Ердоган - дали само да нахъса почитателите си или наистина да сигнализира, че вече е уморен от управлението? Още повече, че в неговата Партия на справедливостта и развитието наистина се носят слухове, че Ердоган можел да се оттегли по здравословни причини.\r\n                    \r\n                    \r\nНо много по-вероятно е другото: Ердоган да изрича подобно нещо, защото се приравнява на турския народ и изобщо не може да си представи, че той (народът) някога ще пожелае Ердоган да си ходи. \n\r\nИ действително - говорител на управляващата партия определи като заговор вълненията в Twitter и посочи, че хаштагът #Tamam бил споделян най-вече в страните, където \"терористични групи като ПКК и ислямисткото движение на Гюлен били особено активни. Привържениците на Ердоган отвърнаха с контра-мярка: те създадоха хаштага #Devam (\"още\"), който обаче до сряда сутринта беше споделен от най-много 400 хиляди души в Twitter.\n\r\nНо каквото и да е имал предвид Ердоган, думите му се обърнаха като бумеранг срещу него. Така той даде на опозицията нов, общ за нея предизборен лозунг. Защото всички опозицонни формации могат да застанат зад посланието \"Достатъчно\". \n\r\nМеждувременно някои опоненти на Ердоган го включиха активно в предизборните са кампании, а на спонтанен митинг в светския истанбулски квартал Кадикьой демонстранти издигнаха лозунга \"Достатъчно!\", преди полицията да се намеси и арестува 10 души. Потребител на Twitter коментира саркастично, че вече дори само споменаването на думата \"достатъчно\" ще бъде напълно достатъчно, за да се озовеш в затвора като \"терорист\".\n\r\nПо този повод колумнистката Оя Байдар припомни в критичния към властта сайт T-24, че веднъж вече турският народ е казал \"стига\" на Ердоган - на парламентарните избори на 7 юни 2015 година. \n\r\n\"Но вместо да се оттегли, тогава Ердоган насрочи нови избори, прекрати мирния процес с кюрдите и отприщи вълна от насилие и терор.\" Именно защото се опасяваха от терора, много турски избиратели отново гласуваха за партията на Ердоган на последвалите през ноември същата година избори.\n\r\nА сега ситуацията е още по-тревожна, твърди Байдар: \"През последните 3 години правителството извърши такива тежки грехове, че сега му е още по-трудно да се оттегли\".\r\n", "date": "2018.05.14", "title": "#Tamam (\"достатъчно\")… Как Ердоган взриви Турция?"}
{"url": "https://www.dnes.bg/televizia/2018/05/14/sydbata-na-frenskite-milicioneri-v-edno-frensko-selo.375770", "text": "В осми епизод на шести сезон на сериала \"Едно френско село\" Берио е принуден да реши съдбата на френските милиционери и колаборатори.\r\nГледайте \"Едно френско село\" всеки делник от 20.30 часа по телевизия .", "date": "2018.05.14", "title": "Съдбата на френските милиционери в \"Едно френско село\""}
{"url": "https://www.dnes.bg/notifikacii/2018/05/14/myrtvecyt-v-mundi-vmesto-grobishta-jivi-gori.376330", "text": "Увеличаването на населението на планетата води до проблеми, свързани не само с липсата на пространство и ресурси за изхранване, но създава и негативен екологичен отпечатък върху природата. Пример за това са различните ритуали, с които хората овековечават един човек след неговата смърт.\r\nДва от традиционните начини за това са кремацията и погребването. Те обаче водят до негативни последици за природата, пише \"Гардиан\". При изработката на ковчези и изливането на бетон върху гроба например се използват тонове материали, които трудно се разграждат. Токсичните химикали от процеса на балсамиране пък вредят както на въздуха, така и на почвата, а кремацията води до отделяне на вредни материали в атмосферата, съобщава \"Бизнес инсайдър\".\rВсе по-често обаче интересът към нестандартната опция за погребение става все по-голям, защото традиционните стават все по-скъпи.\r\nЧаст от хората искат да допринесат със смъртта си за опазването на околната среда и да се върнат обратно по естествен път в природата.\r\nТова кара екип от двама италиански дизайнери да разработят проект, наречен \"Капсулата мунди\". Той има за цел да създаде екологично чисти яйцевидни погребални шушулки, които да заменят традиционния ковчег при погребенията.\r\nМалката капсула представлява биоразградима урна и е подходяща за прахта на умрелия. На вид прилича на 3-4-сантиметрова черупка. Тя е екосъобразна. Прави се от биоразградим полимер, който позволява на органичната материя да се трансформира в минерали, осигуряващи хранителни вещества в почвата.\r\nПрез 2003 г. италианските дизайнери Анна Цители и Раул Брецел представят капсулата мунди в Милано. Уникалното в техния биоразградим яйцевиден ковчег е, че е проектиран да бъде засаден с дърво отгоре, като целта е разлагащото се тяло да подпомогне развитието му.\r\nНишестето на пластмасата в капсулата, както и тялото на покойника се разграждат и осигуряват хранителни вещества, които подпомагат развитието на засаденото отгоре дърво, пише \"\".\r\nШушулката се заравя в земята, като върху нея се посажда едно дърво, което клиентът предварително е избрал.\r\nВ зависимост от местния климат и почвените условия разлагането на урната отнема от няколко месеца до няколко години. Целта на дизайнерите е да превърнат сегашния вид на гробищата в естествени зелени площи, които с времето ще се превърнат в гора.\r\nУрната, която се предлага на пазара в момента, е висока 29 см, максималната ѝ широчина е 22 см, вътрешният обем е 3,5 л и тежи около 1,4 кг. Струва от 380 до 420 евро. Има я в два цвята - перленобяла или бежово-сива. \r\nСъздателите й обясняват, че идеята на капсулата е да изрази приемственост, а формата на яйце е символ на прераждането. Чрез дърветата пък починалите оставят физическото си присъствие на Земята.", "date": "2018.05.14", "title": "Мъртвецът в мунди! Вместо гробища – живи гори"}
{"url": "https://www.dnes.bg/kino/2018/05/14/koi-obryshta-razvoia-na-vtorata-svetovna-voina-v-deshifrovchikyt.376332", "text": "Кой е геният, който обръща развоя на Втората световна война може да видим в документалния филм \"Дигиталният Дарвин\".\r\nЕмоционалната и завладяваща история за живота на учения Алън Тюринг разказва удивителната история на едно от най-ключовите лица на 20-ти век. Филмът представя геройчния живот, трагичната смърт и трайното наследство на британския учен, чиято дигитална революция обръща напълно развоя на Втората световна война.\r\nНаричан още \"дигиталния Дарвин\" Тюринг успява да разбие кода за енигмата на нацистката военноморска армия, а историци твърдят, че съдбовното откритие на гения е съкратило войната с две години и е спасило милиони животи.\r\nКато основател на компютърната наука и изкуствения интелект Алън Тюринг е изградил нашия дигитален свят в представите си много преди всички останали.\r\r\n                    \r\n                    Въпреки това великото постижение на британеца е помрачено заради обвинение в крайно неприлично поведение с друг мъж през 1952 година, като дори е принуден да се подложи на органо-терапия, която да \"смени\" сексуалната му ориентация. Вследствие на това Тюринг се самоубива две години по-късно, когато е само на 41 години.\r\nНе пропускайте емоционалната история и революционните открития на британския гений Алън Тюринг във филма \"Дешифровчикът“ – на 14 май в 9:30 часа по телевизия . \n\r\n ", "date": "2018.05.14", "title": "Кой обръща развоя на Втората световна война в \"Дешифровчикът\""}
{"url": "https://www.dnes.bg/obshtestvo/2018/05/14/posledna-nadejda-za-boian-spasiteli-kym-shisha-pangma.376333", "text": "Продължава издирването на Боян Петров в Хималаите. Очаква се днес спасителните екипи да атакуват връх Шиша Пангма в търсене на алпиниста.\n\n\n\r\nВ неделния ден шерпите достигнаха на метри от върха, но се прибраха заради лошо време, намирайки инсулинa на Боян Петров.\r\nАко времето позволи част от спасителния отряд днес ще тръгне към върха, а останалите спасители ще се върнат да търсят отново между Лагер 2 и 3.\r\nХеликоптер в Непал също е в готовност да тръгне при нужда. Вчера жената до Петров – Радослава Ненова, съобщи в социалните мрежи, че е взела решение спасителите да не атакуват върха, тъй като има риск за живота им.\r\nА майката и сестрата на алпиниста заявиха пред, че неговото издирване трябва да продължи въпреки трудностите и лошите условия в поднижието на Шиша Пангма.\r\n ", "date": "2018.05.14", "title": "Последна надежда за Боян: Спасители към Шиша Пангма"}
{"url": "https://www.dnes.bg/za-da-se-razbirame/2018/05/14/sedmichen-liuboven-horoskop-za-14-20-mai-2018-a.376204", "text": "Очаква ни една забележителна седмица, в която всичко може да се случи, когато става въпрос за любов. Планетите ще направят своите движения и предстоят наистина интересни космически събития. Какво ви очаква според зодията, вижте в любовния хороскоп на Az-jenata.bg\r\n\r\nНеобвързаните представители на зодията трябва да знаят, че тяхната управляваща планета Марс ще влезе в знака на Водолей. Възможно е да получите няколко интимни предложения, да имате желание да се забавлявате, да експериментирате. Но е напълно вероятно да бягате от истинските чувства, които се зараждат във вас към определен човек. За обвързаните представители на зодията предстои спокойна седмица.\r\r\n                    \r\n                    \r\nВсичко ще се промени при вас, Телци. Във вторник Уран ще се премести във вашия знак. Това ще ви донесе забележителна енергия. Очакваното новолуние също ще окаже влияние на вашата зодия. Може да се почувствате по-неспокойни и ще осъзнаете, че когато става въпрос за любов, вие се нуждаете от голяма промяна. Вече се движите в друга посока, но Уран обича да обърква събития. Така че, може да мислите едно, а да се случва друго.\r\n\r\nНеобичайни преживявания и нови приключения очакват Близнаците. Ако имате определени очаквания към човек, който е развълнувал сърцето ви, може да се наложи да ги коригирате. Ако с него или нея сте на напълно различни планети, приоритетите ви се разминават, връзката ви може и да не продължи още дълго време. Без значение дали сте обвързани или не, Близнаци, сега е моментът да разширите своите хоризонти.\r\n", "date": "2018.05.14", "title": "Седмичен любовен хороскоп за 14 – 20 май 2018-а"}
{"url": "https://www.dnes.bg/notifikacii/2018/05/14/benzinostancii-opipvat-pazara-probvat-2-30-leva-za-lityr-moje-i-poveche.376331", "text": "Горивата в България в близките дни вероятно ще пробват 2,30 лева за литър. Това е мнението на ценови експерти от различни компании в сектора.\n\r\nПоскъпването ще е поредното от началото на този месец. Всъщност от 1 май насам почти няма ден, в който цените да не са се повишили, а основната причина за това е скокът на петрола.\n\r\nВ края на миналата седмица котировките му стигнаха до 78 долара за барел - най-високото ниво от ноември 2014 г. А в началото на седмицата бяха малко над 70 долара. \n\r\nИменно последното увеличение все още не е калкулирано от търговците и производители на горива и се очаква да се отрази в следващите дни.\n\rПочти всекидневното поскъпване на бензин и дизел от началото на май е вследствие на задържането на цените преди това, защото само през последната седмица на март например петролът се вдигна с 10% и стигна почти до 70 долара. Тогава обаче нямаше увеличение на горивата и цената на масовия бензин например остана средно 2,08 лв. според данни на сайта Fuеlо.\n\r\nОчаванията на повечето петролни компании бяха, че няма да има последващо увеличение на петрола и те ще успеят да се справят с временния ръст, без да вдигат цените. Сметките им обаче се оказаха неверни и сега им се налага да наваксват с поскъпването. При обичайна ситуация цените на горивата реагират с до седмица закъснение на тези на петрола. Сега обаче има да се наваксва месец изчакване.\n\r\nВ България близо половината от цената на бензина и дизела се формира от облагането с данъци. Останалата част се пада на разходи за транспорт, маркетинг, поддръжка на бензиностанции, но основно - на петрола. Грубо сметното поскъпване на нефта с 10% дава отражение с до 4 на сто върху горивата. Има и друга, по-проста сметка - вдигането на петрола с долар води до увеличение на литър бензин и дизел с 1-1,5 ст.\n\r\nАко пък се сравняват котировките на нефта от миналия май, то за една година те са се вдигнали с 40%. За същия период горивата би трябвало да са увеличили с 16 на сто, но поскъпването им е под 10%. Ето защо се очаква цените да продължат да се качват с поне още 2-3 ст. на литър, до 2,30 лв., пресмятат експерти пред \"\".\n\r\nРъстът в котироките на нефта дойде през последните дни след опасенията за доставките от Венецуела и Иран и обявеното от американския президент Доналд Тръмп оттегляне на САЩ от сделката за ядрената програма на Иран с добавка - заплаха, че може да има нови санкции за Техеран. \n\r\nИран е третият по големина производител на нефт от страните от ОПЕК и изнася около 2,5 млн. барела петрол на ден. Около 1/5 от този обем е за европейския пазар и всяко сътресение покрай държавата се отразява бързо върху горивата.\n\r\nНай-ясно това се видя на пазара у нас. Само през последния месец бензинът и дизелът от средна цена 2,08 лв. стигнаха до 2,25-2,26 лева в големите вериги бензиностанции. В по-малките цените са с около 10 ст. по-ниски. \n\r\nАко пък се сбъднат прогнозите на голми финансови институции като “Голдмън Сакс” и Банк ъв Америка, то тогава може да се каже, че времето на евтините горива свърши. В края на миналата седмицата първата банка обяви, че очаква повишение на петрола до края на годината до 82,5 долара за барел. При Банк ъв Америка прогнозата е още по-стряскаща - 100 долара през следващата година.\n\r\nДостигане на първата посочена котировка означава цената на бензина и дизела у нас да стигне 2,45-2,50 лева за литър. Ако се сбъдне втората стойност от 100 долара, тогава ще има и нов рекорд при горивата и цените ще минат над 2,70 лева.", "date": "2018.05.14", "title": "Бензиностанции опипват пазара, пробват 2,30 лева за литър. Може и повече!"}
{"url": "https://www.dnes.bg/stranata/2018/05/14/3-chasa-srednosht-motorist-na-miasto-pri-ptp-v-plovdiv.376338", "text": "Моторист е загинал при тежка катастрофа тази нощ в тунела на бул. \"Цар Борис III Обединител\", съобщиха от МВР - Пловдив.\r\nИнцидентът е станал около 3:00 часа тази сутрин в източното платно на булеварда в посока Панаира.\r\nКъм момента няма яснота какво е предизвикало ПТП-то.\r\nКъм този момемнт движението в тунела се осъществява нормално.\r\n ", "date": "2018.05.14", "title": "3 часа, среднощ, моторист на място при ПТП в Пловдив"}
{"url": "https://www.dnes.bg/obshtestvo/2018/05/14/boian-e-jiv-tyrsete-go-toi-e-silen-psihicheski-zove-sestra-mu.376339", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Боян е жив! Цялото семейство изпращаме позитивна енергия, той ни усеща по някакъв начин. Сигурна съм, че той ще се върне. Шерпите са тези, които ще го намерят на тази височина\". Това сподели сестрата на изчезналия в Хималаите алпинист Боян Петров в интервю пред .\n\n\n\n\n\r\nАлександра подчерта, че издирването му не трябва да бъде спирано, въпреки че вчера жената до изчезналия ни алпинист Радослава Ненова призова спасителите да не рискуват живота си и да не се изкачват до върха. \r\n                    \r\n                    \r\nПо-късно спасителите откриха инсулина на Боян и една от неговите тениски. \n\r\nБоян Петров е направил всичко необходимо, но обстоятелствата са попречили и са довели до изчезването му, смята неговата майка Ангелина. \n\r\nТя, както и сестрата на Боян Петров, смятат, че той не е на върха, а някъде встрани и търсенето трябва да продължи.\n\r\nМайка му сподели, че е много доволна от спасителната акция и по думите ѝ хората полагат всички усилия за да го намерят. \n\r\nАнгелина и Александра не комуникират с Радослава Ненова. \n\r\nДвете споделиха, че тя не им се обажда и получават информация за спасителната акция единствено от медиите. \n\r\n\"Много е силен психически и само това може да го спаси\", категорична бе майката на Боян Петров.", "date": "2018.05.14", "title": "Боян е жив! Търсете го, той е силен психически, зове сестра му"}
{"url": "https://www.dnes.bg/sofia/2018/05/14/na-15-mai-niama-da-ima-voda-v-niakoi-stolichni-kvartali.376343", "text": "На 15 май 2018 г. (вторник), във връзка с изграждане на сградно водопроводно отклонение на ул. \"Хайдушка гора\" в жк. \"Стрелбище\", се налага спиране на водоподаването от 10:00 до 19:00 часа на клиентите на \"Софийска вода\", живеещи в района на: ул.\"Хайдушка гора\" от ул. \"Червена роза\" до ул.\"Твърдишки проход\", ул.\"Тулча\", ул. \"Кестенова гора\", ул.\"Твърдишки проход\" от ул. \"Нишава\" до бул. \"Гоце Делчев\" и ул. \"Нишава\" № 108, 109 и 110.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Хайдушка гора\" ъгъла с ул. \"Кестенова гора\".\r\n                    \r\n                    \r\nНа 15 май 2018 г. (вторник), във връзка с подмяна на пожарен хидрант на ул. \"Васил Кънчев\", жк. \"Хаджи Димитър\", се налага спиране на водоподаването от 09:00 до 21:00 часа на клиентите на \"Софийска вода\", живеещи в района на: ул. \"Сопот\" от ул. \"Васил Кънчев\" до ул. \"Професор Иван Шишманов\", ул. \"Васил Кънчев\" от ул. \"Баба Вида\" до ул. \"Ангел войвода\", ул. \"Ангел войвода\" от ул. \"Златица\" до ул. \"Васил Кънчев\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Сопот\" ъгъла с ул. \"Васил Кънчев\".\n\r\nНа 15 май 2018 г. (вторник), във връзка с подмяна на сградно водопроводно отклонение на ул. \"Музейна\" кв. \"Горубляне\", се налага спиране на водоподаването от 09:00 до 19:00 часа на клиентите на \"Софийска вода\", живеещи в района на: ул. \"Музейна\", по ул. \"3-ти май\" от ул. \"Цветна градина\" до ул. \"Пионерска\", ул. \"Пионерска\" от ул. \"3-ти май\" до ул. \"5-ти ноември\".\r\n \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"3-ти май\" ъгъла с ул. \"Музейна\".\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\n\r\n\"Софийска вода\" АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.05.14", "title": "На 15 май няма да има вода в някои столични квартали"}
{"url": "https://www.dnes.bg/obshtestvo/2018/05/14/za-silata-na-duha-da-preborish-5-pyti-smyrtta-za-boian-petrov.376322", "text": "Боян Петров вече над 10 дни води една от най-тежките си битки… със смъртта.\r\nАлпинистът е от хората, заради които вярваш, че чудесата са възможни. Доказвал го е десетки пъти. За него думата \"невъзможно\" не съществува, мрази я, за него това значи \"не искам\".\r\nИменно затова жената до него, бившата му съпруга, двете му деца, а и всички негови приятели вярват, че той ще спечели и тази битка.\r\nПреди 20-ина години на Съни, както го наричат приятелите му, му е открит кожен тумор. Тогава във ВМА е опериран, няма разсейки и всичко минава успешно.\n\n\n\n\r\nСледващото изпитание е още по-тежко - рак на тестисите на 26 години. Лекарите му казват, че шансовете да оцелее са 50 на 50.\r\r\n                    \r\n                    \"Казах си: Или ще умра, или няма да умра - среден път няма - казва той. - И реших да не умирам\", допълва алпинистът в интервю за \"България днес\".\r\nТогава единият тестис на Боян е отстранен, има разсейки, но химиотерапията успява да ги унищожи.\r\nШест месеца по-късно алпинистът чува нова страшна диагноза - тежък диабет, отключен от химиотерапията.  Въпреки тежките си диагнози не се предава и го доказва, сбъдвайки мечтите си.\r\nСъни побеждава смъртта и през 2009 г., когато на слизане от връх Гашербрум II полита от 12 метра в ледникова цепнатина, оцелява по чудо и е спасен от група испански алпинисти.\r\nПрез 2016-а преживява и тежка катастрофа в Кресненското дефиле, тогава автомобил с румънска регистрация го отнесе, докато той събираше данни покрай пътя за убитите животинки, свързано със строежа на \"Струма\".\r\nДни след инцидента Боян бе в медикаментозна кома, с опасност за живота във ВМА, но оцеля, отново оцеля.\r\nКъм 2017 г. той е българският височинен алпинист с най-много изкачени върхове над 8000 метра, общо 10.\r\n\"Интересно ми е да живея - казва Боян. - Интересно ми е да ми е трудно. Колкото по-трудно ми става, толкова ми е по-интересно, толкова повече се увеличава блясъкът в очите ми. Лесните неща не ме привличат\".\r\nЗаради алпинизма Петров жертва част от личния си живот. \"Писна ми\", казва първата му жена и го напуска след поредната му няколкомесечна експедиции. От нея Съни има прекрасна дъщеря Тея.\r\nСъс сегашната Радослава Ненова са горди родители на малкия Явор. Тя също е запалена планинарка и често придружава Боян до базовите лагери на експедициите му.\r\nКато учен Боян признава, че не вярва в Бог. Вярва, че ако искаш силно нещо, има начин да го постигнеш. Със сигурност на Съни не му се умира още. Поставил си е нова цел.. да живее.", "date": "2018.05.14", "title": "За силата на духа… да пребориш 5 пъти смъртта. За Боян Петров!"}
{"url": "https://www.dnes.bg/notifikacii/2018/05/14/i-nai-izvestniiat-izdirvan-v-youtube-e-izcheznal-v-bylgariia.376323", "text": "\r\nВидео с паническия бяг на германец на летището във Варна го направи най-известния изчезнал човек в YouTube, пише британският в. \"Дейли мирър\".\r\n30-секундният запис от охранителна камера е направен през юли 2014 г. Това е последният път, когато Ларс Митанк е видян. Изчезването на германеца подхранва четвърта година всякакви конспиративни теории.\n\r\nВ края на юни 2014 г. 28-годишният тогава Ларс пристига за едноседмична почивка в \"Златни пясъци\", от която трябва да се прибере на 7 юли. \rДо един момент Ларс изглежда като обикновен млад мъж, облечен в жълта тениска, който пресича летището във Варна с багажа си. В следващата секунда германецът хуква в луд спринт през терминала, прескача ограда и се загубва в близката гора. В него остават само задграничният му паспорт и портфейлът с 300 евро.\r\nЛарс беше търсен дори в Бразилия, след като се появи снимка на млад мъж в безпомощно състояние в местна болница, приличащ поразително на него. \r\nРодителите му обявиха награда от 40 000 евро за всеки, който може да даде информация.\r\n ", "date": "2018.05.14", "title": "И най-известният издирван в YouTube e изчезнал в… България"}
{"url": "https://www.dnes.bg/stranata/2018/05/14/igra-a-momche-obezobrazi-syuchenichka-v-shumen.376324", "text": "Съученик обезобрази момиче в шуменско училище. За това алармира неговата майка и постна снимка с обезобразеното лице на дъщеря си във Facebook. \r\nПетокласничката Мишел била в час по физическо възпитание и заедно със своите съученици играела на \"Топка над въже\". \r\nМомиченцето изпълнявало ролята на рефер и държало в ръце пластмасови цифри с метална рамка, с които отброявала резултата в играта. \r\nМомче от класа й застанало пред нея и започнало да й пречи да следи играта. Русокосата Мишел го помолила да се премести. В този момент обаче побойникът изритал с всичка сила ръцете й, от които се разхвърчали пластмасовите цифри и металният обков, който разрязал лицето й.\r\r\n                    \r\n                    От училището веднага позвънили на майката, за да откара детето си в болница, където да зашият порезните й рани.\r\n\"До какво води агресията в училище! Обезобразиха лицето на дъщеря ми. Моля ви, говорете с децата си да не бъдат толкова агресивни! Утре те може да са на мястото на дъщеря ми. Ще си търся правата, обещавам! От днес стартирам кампания \"Не на агресията в училище\", споделя потресената майка в социалните мрежи, където е публикувала снимки на пострадалата си дъщеря.\n\r\n\r\n ", "date": "2018.05.14", "title": "Игра, а? Момче обезобрази съученичка в Шумен"}
{"url": "https://www.dnes.bg/notifikacii/2018/05/14/iran-sys-srok-za-evropa-60-dni-za-garancii.376334", "text": "Европейските страни имат 60 дни, за да дадат гаранции, че интересите на Иран ще бъдат защитени в рамките на ядреното споразумение след излизането на САЩ, заяви високопоставен ирански представител, цитиран от Франс прес.\r\nЕвропейците разполагат с 45 до 60 дни, за да дадат необходимите гаранции за защита на интересите на Иран и компенсиране на щетите, причинени от излизането на Съединените щати\", заяви заместник-министърът на външните работи Абас Арагчи на заседание вчера на външнополитическата комисия на парламента.\n\n\n\n\n\r\nЗа първи път се споменава подобен срок, отбелязва агенцията.\n\r\n\"Ако европейците не дадат гаранции, лидерите на страната ще трябва да вземат необходимите решения\", добави иранският дипломат, цитиран на сайта на парламента.\r\nИранският външен министър Мохамед Джавад Зариф започна вчера в Пекин дипломатически маратон с надеждата да договори \"ясна бъдеща рамка\" за ядреното споразумение след напускането на САЩ, но иска и гаранции от европейците за защита на интересите на Техеран. Зариф пристига днес в Москва, а после в Брюксел, където ще се срещне с колегите си от Франция, Великобритания и Германия.\r\n/БТА/", "date": "2018.05.14", "title": "Иран със срок за Европа: 60 дни за гаранции"}
{"url": "https://www.dnes.bg/stranata/2018/05/14/mlad-myj-zagina-pri-pojar-vyv-varnensko-selo.376344", "text": "Млад мъж на 22 години загина при пожар в село Дюлино, съобщават от Областната дирекция на МВР във Варна. \r\nСигналът за инцидента е подаден в нощта на 12 срещу 13 май. Пристигналите на мястото на инцидента пожарникари установили, че огънят е обхванал цяла двуетажна къща. \r\nПо-късно в една от стаите е било намерено тялото на мъжа, който живеел на адреса.\r\nПо случая е образувано досъдебно производство. Изясняват се причините за пожара и смъртта на мъжа.", "date": "2018.05.14", "title": "Млад мъж загина при пожар във варненско село "}
{"url": "https://www.dnes.bg/obshtestvo/2018/05/14/istinskite-novini-sa-sviat-na-postistina-ili-spam.376335", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Питбулът, който лае, но не хапе\". Така наричат Дийн Старкман - един от редакторите на така наречените \"Досиета от Рая\" (Paradise Papers), американски журналист с дългогодишен опит в \"Уолстрийт Джърнал\". Колегата ни Мартина Ганчева се срещна с него по време на посещението му в България.\r\n\"Станах медиен критик и се превърнах в питбула, който лае по кучето пазач. Журналистите и демокрацията изпитахме двоен шок - финансовата криза и ехото от нея доведе до недемократични движения и фигури като Виктор Орбан\", посочи журналистът пред .\r\r\n                    \r\n                    Според него другият изстрел, нанесен по журналистиката, е дигиталната трансформация, която по думите му е подкопала и дори унищожила вестниците.\r\n\"Сега превес взимат тролове, хакери и други форми на онлайн дразнители. Най-лошото е зад гърба ни, само трябва да намерим правилната посока на компаса\", каза още Дийн Старкман.\r\nТой смята, че не е живеем в свят на пост-истина, но живеем във време, в което обществото се сблъсква с толкова пропаганда и спам, че качествените новини се смесват със слухове и непотвърдени факти.\n\r\n ", "date": "2018.05.14", "title": "Истинските новини са: Свят на постистина или спам?"}
{"url": "https://www.dnes.bg/notifikacii/2018/05/14/izrael-praznuva-kani-i-drugi-da-mestiat-posolstva.376336", "text": "Израел започна празненствата в чест на преместването на американското посолство в Ерусалим, предаде Асошиейтед прес.\n\r\nДен преди официалното откриване на новото посолство, Израел даде гала парти в министерството на външните работи, на което присъстваха дъщерята на президента на САЩ Доналд Тръмп Иванка, съпруга й Джаред Къшнър и други видни американски представители като министъра на финансите Стивън Мнучин.\n\r\nОбръщайки се към гостите, домакинът на приема, премиерът на Израел Бенямин Нетаняху, призова другите страни да последват примера на Вашингтон, предаде Ройтерс.\n\n\n\n\r\n\"Преместете вашите посолства в Ерусалим, понеже това е правилното нещо. Преместете посолствата си в Ерусалим, защото това спомага за мира и защото не може да се гради мир върху основите на лъжи. При каквото и да било възможно мирно споразумение, което бихте могли да си представите, Ерусалим ще остане столица на Израел\", каза премиерът, цитиран от Ройтерс.\r\nУлиците на Ерусалим бяха украсени с цветни лехи с дизайна на американското знаме и плакати с текст: \"Тръмп направи Израел велик отново\".\n\r\nМинистърът на финансите на САЩ Мнучин нарече преместването на посолството \"знак за трайното приятелство и партньорство между нашите две страни\" и също така напомни за американското оттегляне от ядрената сделка с Иран, приветствано от Израел.\n\r\nПовечето чужди посланици отсъстваха от събитието във външното министерство, отбелязва Ройтерс. Израел заяви, че всички 86 страни с дипломатически мисии в страната са поканени, а 33 са потвърдили участието си. Сред присъстващите бяха пратеници от Гватемала и Парагвай, които ще открият свои посолства в Ерусалим по-късно този месец. Присъстваха представители от Унгария, Румъния и Чехия, но нито един от западните страни от Европейския съюз, което говори за разрив в блока относно хода на Тръмп за Ерусалим, отбелязва агенцията.\n\r\nМисията на ЕС в Израел в петък написа в Twitter, че блокът \"ще зачита международния консенсус относно Ерусалим, включително за локацията на дипломатическото представителство, до решаването на окончателния статут на Ерусалим\".\n\r\nАдминистрацията на Тръмп се стараеше да държи отворена вратата за израелско-палестинска дипломация, заявявайки, че преместването на посолството не предрешава въпроса за окончателните граници на Израел, отбелязва Ройтерс. Генералното консулство в града, отговарящо за връзките с палестинците, остава.\n\r\nВ записана реч, разпространена вчера, лидерът на Ал Каида Айман аз Зауахри осъди решението на Тръмп за посолството, както и лидерите на мюсюлманските страни, които по думите му \"са продали\" палестинците. Той каза също, че и Тел Авив е мюсюлманска земя.\n\r\nИслямисткото движение Хамас, управляващо ивицата Газа, от 30 март насам организира ежеседмични демонстрации против израелската блокада на територията, които ще достигнат кулминацията си днес, когато се очаква десетки хиляди палестинци да се струпат на границата с Израел. Денят е избран, за да съвпадне с откриването на американското посолство. Хамас заплашваше, че огромно множество палестинци, може би наброяващи хиляди, може да се опитат да пробият граничната ограда, за да реализират своето \"право на завръщане\" в изгубените си домове.\n\r\nМоментът, избран и за откриването на посолството, и за протестите, има символично значение, отбелязва Асошиейтед прес. Тръмп пожела преместването да съвпадне със 70-годишнината от създаването на Израел, а палестинските протести отбелязват годишнината от Накба - \"катастрофата\", когато хиляди палестинци бягат или са прокудени от войната през 1948 г. Около две трети от 2-та милиона население на Газа са потомци на палестинските бежанци, припомня агенцията.\n\r\nВ петък палестинска тълпа нападна главния товарен пропускателен пункт между Израел и Газа, прекъсвайки доставките на гориво и сторителни материали и причинявайки щети за милиони долари. Израелските власти заявиха, че ще са нужни седмици и дори месеци за ремонта.\n\r\nРъководството на Хамас е уведомило египетските посредници, че планираното масово събитие на границата между Газа и Израел ще се състои, предаде Асошиейтед прес.\n\r\nЛидерът на Хамас Исмаил Хания вчера посети Кайро в навечерието на демонстрациите, за да се срещне с началника на египетските служби за сигурност. Халил ал Хая, който придружаваше Исмаил Хания, заяви, че лидерът на Хамас ясно е дал да се разбере това вчера в Кайро, като добави, че Египет \"подкрепя палестинските права\" и обещава \"да смекчи блокадата\".\n\r\nБяха се появили слухове, че Египет се опитва да постигне договореност с Хамас да ограничи нивото на насилие по време на деншните демонстрации. Според арабски медии Кайро щял да предложи смекчаване на ограниченията, наложени на граничния пункт Рафах, и икономически мерки в полза на Газа, а в замяна искал уверения, че демонстрантните няма да се опитат да щурмуват бариерата на границата с Израел. Границата между ивицата Газа и Египет, затворена през повечето време, в събота беше отворена за четири дни от египетските власти, припомня Франс прес.\r\n/БТА/", "date": "2018.05.14", "title": "Израел празнува! Кани и други да местят посолства"}
{"url": "https://www.dnes.bg/stranata/2018/05/14/politigri-v-nzok-i-edni-pari-vodiat-do-smyrt.376337", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \r\nМиналата седмица стана известен нов смъртен случай, след като пациент не е могъл да си доплати за лечение. Възрастна жена в София почина, защото не дочака поставянето на аортна клапа. Семейството на пациентката е трябвало да доплати 10 хиляди лева. До насрочване на дата за операция така и не се стига.\n\n\n\n\n\n\r\nОт болница \"Св. Екатерина\" обясниха, че здравната каса е намалила сумите, които отпуска за тези медицински изделия и от там се стига до разликата, която трябва да се доплаща. Фирмите, с които болницата работи не са съгласни да доставя клапите на по-ниски цени. От лечебното заведение дори заявиха, че те са се информирали за намаляването на цените след 1 април от сайта на НЗОК, а самото намаление влиза в сила от 1 април.\r\n                    \r\n                    \r\nОт позицията на касата, която е изпратена до медиите, става ясно, че НЗОК има сключен договор с 6 лечебни заведения, които да поставят на нуждаещите се такава аортна клапа. Ръководителите на тези болници са уверили, че са осигурили медицинското изделие да бъде доставяно на цената, която касата плаща - е 40 500 лева.\n\r\nБлизките на починалата възрастна жена пък се заканват да съдят здравната каса в търсене на отговорен за смъртта ѝ, защото жената е чакала близо 4 месеца за поставянето на такава аортна клапа.\n\r\nРадост Теохарова, дъщеря на починалата жена, разказа, че майка ѝ е била включена в списък на чакащите на 4 януари, а до деня на смъртта ѝ на 30 април не е имало решение за това дали жената ще получи аортна клапа. Теохарова дори е на мнение, че от НЗОК умишлено бавят документите и становищата по подобни въпроси.\n\r\n\"НЗОК излиза със становище, че в Европейския съюз при поставянето на такива медицински изделия, гражданите доплащат\", каза Радост Теохарова в студиото на \"България сутрин\".\n\r\nДъщерята на починалата жена допълни още, че семейството ѝ е много доволно от работата на лекарските екипи в болниците, но причината за фаталния край е НЗОК, зад които по думите ѝ стоят дълбоки политически игри.\n\r\n\"Този натиск, който се упражнява, ще доведе до смъртта на хиляди хора. В нашия случай здравната каса подписа смъртната присъда на нашата майка\", категорична беше Радост Теохарова пред Тя каза още, че случаят с нейната майка няма да е последен.", "date": "2018.05.14", "title": "Политигри в НЗОК и едни пари... водят до смърт"}
{"url": "https://www.dnes.bg/crime/2018/05/14/iadosan-shofior-zameri-drug-s-butilka-arestuvaha-go.376351", "text": "27-годишен мъж от Велико Търново се оказа в ареста заради хулиганство на пътя, съобщиха от полицията.\r\nДо задържането му се стигна, след като в неделя следобед 43-годишен столичанин се оплакал в полицията, че докато  си е карал колата, е бил заплашен от друг шофьор.\r\nРазследващите са установили, че въпросния друг шофьор, е  карал демонстративно и е хвърлил бирена бутилка по колата на оплакалия се. \r\nСлед намесата на полицията 27-годишният агресор на пътя е оставен за 24 часа в ареста, а срещу него е започнало разследване за хулиганство.", "date": "2018.05.14", "title": "Ядосан шофьор замери друг с бутилка, арестуваха го "}
{"url": "https://www.dnes.bg/za-da-se-razbirame/2018/05/14/3-karti-razkrivat-kak-da-bydete-shtastlivi-izteglete-si.376209", "text": "Ако се замислите за живота си, със сигурност ще си спомните, че има събития, които ви карат да се усмихнете, такива, които ви натъжават, а може би негативните мисли възпрепятстват възможността Вселената да ви донесе положителни емоции. Когато се чувстваме объркани, ние се нуждаем от съвет.\r\nПред вас има три карти. Изберете една и вижте какво се крие зад нея.\r\n\r\nКартата показва, че вие сте човек, който се справя добре с предизвикателствата на живота, но и който често мисли за минали събития, загуби, скърби. Моментът е подходящ за емоционална трансформация. Пуснете емоционалната тежест от миналото да си тръгне сега.\r\nЕто и вашата мантра за щастие:\r\nСърцето ми е отворено и освободено от минали страдания. Това, което не ме убива, ме прави по-силна. Сега съм готова за повече любов.\r\n", "date": "2018.05.14", "title": "3 карти разкриват как да бъдете щастливи. Изтеглете си! "}
{"url": "https://www.dnes.bg/stranata/2018/05/14/zameriaha-s-iaica-tiina-obvinen-v-ubiistvoto-na-nikol.376352", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        С мълчалив протест пред съдебната зала в Бургас започна делото за убийството на 11-годишната Никол. Близките на убитото дете настояват за доживотен затвор за 15-годишния Иван Иванов, а не от 3 до 10 години, както е предвидено от закона.\n\n\nПреди началото на заседанието Иван беше замерян с яйца от мъж на средна възраст, който беше задържан от съдебната охрана. Днес няма да има присъда, тъй като той не се е признал за виновен, предаде Bulgaria ON AIR.\n\r\nЖестокото убийство беше извършено през август миналото лято в бургаския комплекс \"Меден рудник\". 11-годишната Никол беше прободена с нож в асансьор в жилищен блок. \r\n                    \r\n                    \r\nСъдебномедицинска експертиза установява, че убиецът е намушкал Никол с лявата ръка. Ударът бил само един, но силен и на фатално място.\n\r\nВ малките часове на 21 август е задържан ученикът със специални образователни потребности Иван Иванов. Той е левичар, живее в бл. 96 - на метри от този, в който е открита мъртвата Никол.\n\r\nФактът, че осмокласникът си служи основно с лявата ръка, и това, че убиецът също е левичар, не е единственият коз на разследването. То разполага с ДНК на Иван, открита по ножа, с който е убита Никол.\n\r\nБлизките на момичето настояват за открит процес. Законът предвижда до 10 години затвор, стига да бъде доказано, че извършителят на зверството е Иван.", "date": "2018.05.14", "title": "Замеряха с яйца тийна, обвинен в убийството на Никол"}
{"url": "https://www.dnes.bg/obrazovanie/2018/05/14/droga-vyv-vsiako-uchilishte-obichaino-bilo.376342", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nУченик в 11 клас в Американския колеж беше спипан в училище със значително количество наркотици. Сигналът, че възпитаник на колежа притежава наркотици, бил подаден от ръководството на училището в 7-мо РПУ.\n\n\r\nНа този фон стана ясно, че дизайнерската дрога измести хероина на пазара. Само за една година са засечени над 60 нови наркотици на пазара, отчете вътрешният министър Валентин Радев.\r\n\"Навсякъде в училищата има наркотици. Това е нещо обичайно. При положение, че те са забранени, децата повече искат да се докоснат до тях - до нещо забранено. Всичко зависи от семейната среда\", категоричен е експертът по наркотици д-р Юлиан Караджов в студиото на \"България сутрин\".\r\r\n                    \r\n                    Според него от 20-30 години се забелязват онези малки групи, които продават наркотични вещества и не могат да бъдат хванати.\r\n\"Властта е твърде некомпетентна да се справи с проблема. Законът не е добър. В една нормална страна властите не просто сядат да пишат закони и нареди. Събира се комисия от експерти, пише се доклад и се излиза с препоръки\", твърди експертът по наркотици пред .\r\nПо думите му срещу наркотиците в училище трябва да има смислена превенция, а не да се вземат строги и безсмислени мерки, които ще бъдат нарушавани.\n\r\n ", "date": "2018.05.14", "title": "Дрога във всяко училище!? Обичайно било..."}
{"url": "https://www.dnes.bg/temida/2018/05/14/kmetyt-na-radomir-i-zamestnikyt-mu-na-syd-pribirali.376355", "text": "Кметът на Радомир Пламен Алексиев и заместникът му Любка Димитрова отиват на съд, съобщиха от прокуратурата.\r\nОкръжната прокуратура в Перник внесла обвинителния акт срещу двамата в спецсъда.\r\nАлексиев е обвинен за това, че на 10 декември 2015 г. се е разпоредил  с бюджетни средства в размер на 39 835.11 лева в нарушение на Закона за  публичните финанси.\r\nПарите са били целева субсидия за капиталови  разходи, предназначена за изграждане и основен ремонт на общински  пътища. \r\nТе обаче не отиват по предназначението, а за ремонт на общински  улици в Радомир, вместо да бъдат ремонтирани пътищата до хижа \"Орлите\" и  до подстанция \"Червена могила\".\r\nДимитрова е обвинена за това, че като изпълняващ длъжността кмет на  града съставила  протокол с невярно съдържание за  строителни и монтажни  работи - а именно, че пътят до \"Червена могила\" е ремонтиран за 20 900  лева, а това е струвало 1064.89 лева.\r\n ", "date": "2018.05.14", "title": "Кметът на Радомир и заместникът му на съд, прибирали..."}
{"url": "https://www.dnes.bg/obshtestvo/2018/05/14/boian-e-ostanal-niakyde-tam-optimizym-ili-realizym-za-jivota-mu.376345", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Оптимизмът трябва да отстъпи място на реализма. След толкова дни, прекарани в този височинен пояс, е почти невъзможно човек да оцелее. Трябва да приемем, че по една или друга причина Боян вече е останал там, коментира алпинистът и планински спасител Красимир Стоянов пред Bulgaria ON AIR.\n\n\n\n\n\r\nНевъзможно е да оцелеете толкова време в цепнатина без кислород, подчерта той и прибави диабета, от който страда изчезналият ни в Хималаите алпинист, и изключително ниската температура към обстоятелствата, които утежняват ситуацията. \r\r\n                    \r\n                    \"Боян направи нещо, което малко хора са успели да постигнат\", подчерта той и добави, че трябва да се отдаде дължимото на институциите в България, Китай и Непал, които по думите му доста бързо са се организирали за спасителна операция. \r\nАлпинистът Елисавета Първанова се съгласи, че обстановката е много тревожна. По думите ѝ опасностите по терена към върха са много - лавинната опасност, големите цепнатини... \r\n\"Опасностите присъстват и по време на слизането. Самият факт, че спасителната акция продължава, че са намерени тези предмети, дават някаква надежда\", отбеляза тя. \r\nПрипомняме, че вчера спасители намериха инсулина на Боян Петров и една от тениските му. Жената до алпиниста Радослава Ненова призова спасителите да не продължават търсенето му до върха, но в интервю за Bulgaria ON AIR майката и сестрата на Боян настояха издирването да продължи. Двете жени вярват, че той все още е жив. \r\n\"Боян Петров обедини българския народ в съпричастността си и подкрепата. Той е един син на България, но вече на Европа, Азия и целия свят. Всички медии съобщават новини около спасителната акция. Светът се интересува и работи заедно\", каза още Елисавета Първанова. \r\nОрганизаторът на експедицията Деян Петков обяви в телефонен разговор пред Bulgaria ON AIR, че екипите няма да продължат търсенето на Боян до върха. \r\n\"Още вчера стана ясно, че наземният екип няма да отиде до върха. Считаме, че е безсмислено да се ходи по-нататък\", посочи той и добави, че са набелязани други места по-надолу, където търсенето ще продължи. \r\nВ момента времето не е подходящо за хеликоптерите. Последният ден в търсенето ще дойде с края на хубавото време след 1-2 дни, стана ясно още от думите му.", "date": "2018.05.14", "title": "Боян е останал някъде там... оптимизъм или реализъм за живота му?"}
{"url": "https://www.dnes.bg/health/2018/05/14/sladkite-kartofi-zasilvat-imuniteta-i-namaliavat-kryvnata-zahar.376207", "text": "Не всички сладки храни са вредни и опасни. Сладките картофи имат редица ползи за организма заради богатството от разнообразни хранителни вещества в състава си.\r\nМожете да се насладите на сладките картофи без значение дали имате диабет или не, тъй като изследвания (китайско изследване, публикувано в Journal of Zhejiang University през 2011 и британско изследване, публикувано в Food and Function през 2014) показват, че този вкусен зеленчук със сладък вкус има мощни свойства в контрола и превенцията на това заболяване.\r\nДиабетиците ежедневно търпят хранителни лишения заради състоянието си. Те са принудени да избягват повечето сладки храни, за да се предпазят от резки и опасни скокове в кръвната захар.\r\r\n                    \r\n                    Това означава лишение от храни, богати на въглехидрати. Сладките картофи обаче са сред храните, съдържащи въглехидрати, но много полезни за диабетици, както и за всички останали.\r\nЕдна чаша печени сладки картофи съдържа 180 калории, 41 грама въглехидрати, 4 грама протеин, 6 грама диетични фибри, витамин С, витамин А, желязо, пише care2.com.\r\nКои са основните причини, поради които сладките картофи са толкова полезни за диабетици и застрашените от диабет?\r\n\r\nСпоред изследвания, сладките картофи могат да помогнат за регулирането на нивата на кръвната захар чрез подобряване на инсулиновата резистентност. Бавно разграждащите се въглехидрати и фибрите в сладките картофи помагат за ускоряването на метаболизма и намаляване на секрецията на инсулин в излишък.\r\n", "date": "2018.05.14", "title": "Сладките картофи засилват имунитета и намаляват кръвната захар"}
{"url": "https://www.dnes.bg/muzika/2018/05/14/bones-dobre-konstruirana-i-izpiata-na-evroviziia-no-zashto-sme-14-i.376363", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългария се класира на 14-о място на конкурса \"Евровизия\" тази година. Според музикалния педагог Етиен Леви най-важното е достойното представяне на българския екип, който тази година е бил изключителен.\r\n\"Песента \"Bones\" е изключително добре конструирана в синхрон с изискванията на \"Евровизия\", прекрасно пеене, невероятна визия, изключително присъствие - за мен това е важното\", каза музикалният педагог пред .\r\nСпоред Леви крайното класиране и на кое точно място се е класирала група Equinox не е толкова важно. Той допълни, че екипът е прекрасен и не трябва да спира до тук.\r\r\n                    \r\n                    \n\n\n\r\nИва Екимова пък каза, че сега важното е как ще се развият тези изпълнители и какво ще се случи с тях в бъдеще, защото по думите й не може да става въпрос дали нещо не им е достигнало за класиране по-напред сред изпълнителите.\r\n\"Въпросът е да интегрираме етно мотивите, защото те са модерни, да има модерна визия и да е направен качествен продукт, както Equinox. Това е всичко\", сподели Екимова пред.", "date": "2018.05.14", "title": "\"Bones\" – добре конструирана и изпята на Евровизия... Но защо сме 14-и? "}
{"url": "https://www.dnes.bg/crime/2018/05/14/zadyrjaha-germanec-probval-da-podkupi-nash-mitnichar.376353", "text": "27-годишен германски гражданин е задържан на ГКПП Капитан Андреево за недеклариране на парични средства и предлагане на дар на длъжностно лице, съобщамат от ОД на МВР - Хасково.\r\nСлучаят е станал на 12 май в 20:30 часа на трасе \"Входящи леки автомобили и автобуси\" на пункта.\r\nТам е пристигнала лека кола с турска регистрация. Митничарят, който извършил проверка с рентгенова апаратура, забелязал съмнителен пакет. В този момент мъжът му предложил 500 евро подкуп, за да не последва повторна проверка.\r\nСлед извършен обстоен преглед на мястото на резервната гума в багажника била открита торба с недекларирани 90 000 евро. Чуждият гражданин е задържан по образуваното досъдебно производство.", "date": "2018.05.14", "title": "Задържаха германец, пробвал да подкупи наш митничар"}
{"url": "https://www.dnes.bg/eu/2018/05/14/stachka-na-pilotite-v-briuksel-75-ot-poletite-otmeneni.376373", "text": "Стачка на пилотите приземи днес почти всички полети на белгийската авиокомпания Brussels Airlines и ще продължи отново в сряда.\n\r\nКомпанията бе наскоро придобита от германския гигант Lufthansa и осигурява и нейни междинни полети до различни дестинации в Европа, както и маршрути в Африка и Америка.\n\r\nЛетището в Брюксел, което е основен хъб на компанията, предупреди пътниците да не се явяват за чекиране, преди да са проверили по телефона дали техният полет не е сред отменените.\n\r\n557 полета няма да бъдат осъществени днес, което е около три четвърти от дневното разписание на компанията и ще засегне около 60 000 пътници. Авиокомпанията съобщи, че 5000 души вече са поискали да им върнат парите, което беше обещано в навечерието на стачката.\r\n                    \r\n                    \r\nВ писмо до пътниците, пилотите обясниха, че \"не става въпрос само за пари\", а за \"липса на уважение\" от страна на част от ръководството.\n\r\nСпоред писмото пилотите са принудени да се трудят при нездравословни условия, променящо се налягане, изключително сух въздух и токсични димове в пилотската кабина. Освен те работят в нередовни часове, което води до допълнително натоварване на организма и стрес.\n\r\nПилотите обясняват, че заплатите им са били намалени и че са били помолени да бъдат по-гъвкави, да вземат по-малко почивки, както и че хотелите, в които пренощуват са с влошено качество. Те се оплакват още, че задължителното обучение, което трябва да преминават, за да поддържат летателния си лиценз, вече не се заплаща от авиокомпанията, която ги е наела.\n\r\nПоследната капка е решението на белгийските власти да увеличат от 2030 г. пенсионната възраст до 67 г, при условие, че повечето пилоти се разделят с лицензите си до 65 г, което означава, че последните две години те няма да могат да упражняват професията си.\n\r\n\"Повече не се чувствам уважаван като пилот. Лимонът е изстискан докрай. Надавам се, че разбирате, че не става дума само за пари, а за уважение... Стигнал съм лимита си. Все още обичам работата си, но искам да бъда уважаван\", завършва писмото до пътниците, което е подписано от 530 пилоти от Brussels Airlines.\n\r\nПреговорите между синдиката и ръководството на компанията продължават днес с надеждата, стачката в сряда да бъде отменена.", "date": "2018.05.14", "title": "Стачка на пилотите в Брюксел, 75% от полетите отменени"}
{"url": "https://www.dnes.bg/eu/2018/05/14/maneken-pis-s-nov-toalet-1000-ima-v-garderoba-si.376341", "text": "Малкото пикаещо момченце Манекен Пис в Брюксел получи костюм номер 1000 в гардероба си. \n\r\nДрехата, която е дело на белгийския дизайнер Жан-Пол Леспанярд и е подарък от друг символ на Брюксел - Атомиумът, който празнува 60-годишнината си тази година.\n\r\nШлиферът на Манекен Пис следва цвета на сребристите сфери на Атомиума и е представен с осветена арка, която символизира фойерверките и партито, за откриването на световното изложение Експо 58, част от който е уголеменият модел на атома.\n\r\nТрадицията за обличане на Manneken Pis започва през 17 век. Първото изображение на момченцето в овчарски дрехи е от 1615 г, но най-старият оцелял костюма днес е този, дарен от Луи XV през 1747 г.\r\n                    \r\n                    \r\nФренският крал го поднася като извинение заради опита на войските му да откраднат пикаещото момченце по време на една от войните.\n\r\nТой представлява благородническо одаяние и към него е добавен ордена на \"Св. Луис\".\n\r\nОттогава потокът от предлагани костюми не е секвал до заветните 1000, които бяха достигнати този уикенд. В гардероба на символа на града има облекла, подарени от крале и от простосмъртни, от дизайнери, белгийски и чужди знаменитости.\n\r\nГодишно Манекен Пис не облича повече от 130 от тях според календар, изготвян от общината.\n\r\nНе всеки може да предложи да облече пикаещото момченце. Затова е нужно да се изпрати официално запитване до градските власти, които наемат нарочен комитет да оцени предложението.\n\r\nМанекен Пис има и българска носия, подарена от правителството на България по повод влизането на страната в ЕС. Тази година момченцето сложи носията за Голямото българско хоро на Гран плас на 22 април.\n\r\nМалка част от останалите дрехи (около 100) са показани в \"Гардероба на Манекен Пис\", нарочен музей в близост до статуята.\n\r\nМанекен Пис или Пикаещото момче, според легендата е спасило Брюксел от един от многобройните пожари през Средновековието и оттогава е почитано като един от символите на града.", "date": "2018.05.14", "title": "Манекен Пис с нов тоалет – 1000 има в гардероба си!"}
{"url": "https://www.dnes.bg/stranata/2018/05/14/ivan-obvinen-v-ubiistvoto-na-nikol-ne-sym-az.376375", "text": "Осмокласникът Иван Иванов от Бургас не призна, че е убил 11-годишната Никол Йончева.\n\n\n\r\nТова означава, че делото, което тръгна тази сутрин в Окръжния съд, ще премине по общия ред - без признаване на вина и без редуциране на присъдата с една трета.\r\nВъпреки очакванията и на съда, и на прокуратурата, че тийнейджърът ще се признае за виновен, това така и не се случи.\r\nМежду 5 и 6 г. затвор ще иска държавното обвинение за подсъдимия. От прокуратурата уточниха, че законът предвижда от 3 до 8 г., когато извършителят на деянието е малолетен.\r\n\"Ще преценим, вероятно ще поискаме между 5 и 6 г. при превес на отегчаващите вината обстоятелства\", коментира наблюдаващият прокурор Ангел Ангелов, цитиран от \"\".\r\r\n                    \r\n                    Защитата на Иван поиска нови съдебно-психиатрична и съдебно-медицинска експертиза, но съдът ги отхвърли.\r\n\"Вината на подсъдимия е доказана на 100%. Това е голяма трагедия, ще искаме максимално възможното наказание, което е несъразмерно малко спрямо изживяната трагедия от родителите. Това е много тежко, брутално престъпление, несъразмерно ниско наказуемо\", сподели адвокат Яни Николов, който представлява майката на убитото момиче.\r\nМагистратите конституираха Мими Ставрева като граждански ищец по  делото и приеха иска й за нанесени неимуществени вреди - 200 000 лева.\r\nПочернената жена днес остана безмълвна в кулоарите на съда, заобиколена от приятели и колежки, които я подкрепят.\r\nПреди делото те се събраха на мълчалив протест пред сградата на Съдебната палата.\r\nСледващото дело бе насрочено за 5 и 6 юни.", "date": "2018.05.14", "title": "Иван, обвинен в убийството на Никол: Не съм аз!"}
{"url": "https://www.dnes.bg/muzika/2018/05/14/u-licata-hrisi-i-iulian-godej-s-2-naum.376354", "text": "\n \r\n \r\n\r\nМакар и млади музиканти, Христина Нейкова и Юлиан Янев имат доста  опит на сцената. Партнират си с имена като дует Авеню, Деси Добрева,  дует Ритон, Мастило, Ирина Флорин. И ако до скоро в общото им студио  много родни артисти са завършвали албумите си, то този път двамата  изпълнители задвижват и личните си проекти, които създават под името \"2  наум\".\r\r\n                    \r\n                    Началото дава първият им сингъл \"Променен\", а режисьор на  видеото е Димитър Стафидов, които ги повежда из софийските улици, по  които на финала Юлиан предлага брак на Хриси.\r\n\"Екипът, който се събра  е все от млади хора, но с опит зад гърба си. Режисьорът така лично прие  идеята. А фактът, че и той самият е музикант – певец и китарист, бе  една от основните причини да се обърнем към него\", споделя Юлиан пред  Dnes.bg.\r\n\"Песента ни е много динамична и исках клипът да е направен  от човек, който ще улови музиката и ритъма, така че видеото и песента да  казват едно и също\", допълва и Хриси.\r\n\r\nИменно видеото е запечатало  един от най-важните моменти в съвместния живот на музикантите – реалния им годеж. Предложението идва неочаквано за Хриси, която вече се е чувствала  твърде уморена на края на снимачния ден. А идеята това да се случи  точно там хрумва на Юлиан спонтанно само дни преди снимките.\r\n\"И за двама ни  това бе специален момент. Бях сигурен, че е перфектно и за такова  предложение\" - разказва музикантът.  В самия ден споделя идеята си с  режисьора и оператора, които на ръба на нервна криза го питат защо ги  поставя в такава спечена ситуация.\r\nРезултатът, обаче е  изключително  вдъхновяващ. Режисьорът дори иска да направи клип само от годежа, заради  заснетите истински емоции на присъстващите. Все пак решават, не това да е  акцента на песента и да си запазят детайлите в архива на личните спомени.\r\nОбещават, че сватбата няма да я отлагат далеч във времето. Най-късно догодина. \"Представям си да е много зелено, спокойно и да съберем  най-близките хора\", описва Хриси. \"Може би Морската градина в Бургас\",  допълва я Юлиан.\r\nОказва се, че той е именно от този град, докато  партньорката му е от Шумен. Двамата се запознават преди 10-ина години,  когато тя е била студент в СУ \"Климент Охридски\" и й е преподавал Етиен  Леви, а корепетитор е Юлиан. По това време той е бил студент в  Музикалната академия и е работил отделно и в НБУ.\r\n\"Още от там сме  свързани с Леви, който също участва в клипа\", разказва Хриси - Помагал ни е много\". За Юлиан – Етиен е бил  първият му колега. Работят заедно в различни проекти и от тогава  неговият опит, отношение към хората, му стават пример, който да следва.\r\n\r\nХриси  и Юлиан се запознават именно покрай музиката и тя продължава да ги следва и в личния им живот. \"След нея се случиха нещата между нас като двойка. Юлиан страшно много ми е помагал. Пускал ми е музика,  за която не съм предполагала че съществува.\" връща лентата назад  певицата.\r\nЛесно им е да обединят личния си и професионален път. \"Навсякъде сме заедно, правим всичко в едно\", споделя Хриси, но и  разяснява, че работят, не защото са двойка, а точно защото общите им  интереси и разбирания за музиката са ги събрали.\r\n\"Много хора  казват, че е трудно да поддържаш лични и професионални отношения. Винаги  съм се чудил какво му е трудното, но си има проблеми. - обяснява и  Юлиан - Трудно е да пеем пред хора и да записваме, когато имаме личен  проблем, който не сме изчистили. Обаче, от друга страна случването на  този наш проект нямаше да е възможно, ако липсваше личното отношение\".\r\nИ  наистина и двамата имат общо виждане за това каква музика искат да  правят, къде да живеят и съгласуват границата на компромисите, които са  склонни да направят.\r\n\"Да си музикант е прекрасно\", отбелязва Хриси. Така  смята и партньорът й. - \"Мисля, че сме щастливци, защото когато човек  си обича професията и тя е удоволствие, той не усеща, че работи\".\r\nДвамата  дишат с това, което правят. Доволни са, че след толкова време успяват  да задвижат и собствените си проекти. Вече са събрали около 5-6 почти  завършени песни и се надяват, че до средата на следващата година ще са  готови с албум. Убедени са, че бъдещето им е тук, че е свързано с  музика, а песните им, макар да съчетават елементи от американския соул и  Ар енд Би , ще са изцяло на български език.\r\nОсъзнават трудностите,  покрай многото изпълнители, с които работят в студиото си.\r\n\"Гледам как  всеки е с различна история и как се случват нещата. Медиите поощряват  определени музиканти, но това е нормално. Не говорим за някакъв вид  благотворителна дейност, а за шоубизнес\"- разяснява Юлиан - Зависи кой в  каква музикална компания е попаднал и тя с какви възможности е и колко  влага в определен изпълнител. Хубавото е, че истински ценните  изпълнители рано или късно изплуват и не могат да останат скрити\".\r\nПо  думите му, всеки артист прави своя избор. От една страна зависимостта  носи сигурен гръб, но пък е и компромис, що се отнася до авторските  индивидуални проекти.\r\nХриси, подобно на него пък е убедена, че не  иска слава на всяка цена. Предпочита да има своята вярна аудитория,  която може да се състои и от 1000 фена, но пък да ги следва на  концертите им и да се кефи на проектите им. \r\n", "date": "2018.05.14", "title": "У-лицата: Хриси и Юлиан – годеж с \"2 наум\""}
{"url": "https://www.dnes.bg/notifikacii/2018/05/14/trima-prebiha-43-godishen-gryk-v-pazardjishko-zashto.376376", "text": "Трима души са задържани за побой над гръцки гражданин в село Аканджиево, съобщиха от Областната дирекция на МВР в Пазарджик.\r\nИнцидентът е регистриран в събота, малко след 18:00 часа, когато е възникнал скандал между 43-годишен гръцки гражданин, продължително пребиваващ в страната ни, и група мъже.\r\nСпорът бързо прераснал в сбиване, при което е пострадал гъркът. Наложило се той да бъде транспортиран и настанен в МБАЛ-Пазарджик с фрактура на черепа.\r\nНа мястото пристигнали дежурни служители от Районно управление на МВР-Септември и участъка в Белово, които предприели действия по разследване на случая. \n\r\nУстановено е, че мъжете са се познавали покрай съвместната им работа в чужбина. Те обаче имали неуредени отношения още от тогава, които били в основата на враждата им. \r\nУстановени и задържани за побоя са двама братя на 47эг. и 39 г., както и друг 43-годишен мъж, всичките от съседното село Виноградец. \n\r\nПо случая е образувано полицейско производство, разследването продължава под наблюдението на прокуратурата в Пазарджик.", "date": "2018.05.14", "title": "Трима пребиха 43-годишен грък в Пазарджишко! Защо?"}
{"url": "https://www.dnes.bg/notifikacii/2018/05/14/myj-razstrelia-kotkata-si-izhvyrli-ia-na-bokluka.376378", "text": "Мъж разстреля домашната си котка в двора на дома си в село Петрино, община Омуртаг,  и я изхвърли на боклука.\r\nСигнал за стореното подал негов съсед, съобщиха от полицията в Търговище.\r\nВ петък 48-годишният мъж убил животното, а трупът изхвърлил в кош за боклук в центъра на селото.\r\nПолицията установила, че котката е умъртвена в двора на къщата със законно притежавана пушка \"Байкал МП-27 ЕМ\", 12-ти калибър.\r\nПо случая е образувано досъдебно производство по член от Наказателния кодекс. Извършителят го грозят до 3 години затвор и глоба от 1000 до 5000 лв.", "date": "2018.05.14", "title": "Мъж разстреля котката си, изхвърли я на боклука!"}
{"url": "https://www.dnes.bg/notifikacii/2018/05/14/bil-sym-ia-bil-bil-skandal-s-eksdeputata-kostadin-iazov.376381", "text": "Скандал се разрази около бившия депутат от ГЕРБ Костадин Язов. 73-годишна жена от Пловдив твърди, че ексдепутатът й нанесъл побой, той пък отрича. \r\nРайонната прокуратура в Пловдив на свой ред излезе със съобщение, че данните около инцидента със Стоянка Вътова и Костадин Язов са изключително противоречиви. \r\nСпоред разказът на жената - на 10 май тя пазела паркомясто пред дома си, защото очаквала да дойде бус, който да разтовари багаж, изпратен й от сина й. \r\nЗатова възрастната жена стояла на паркомястото да го пази за камиончето, когато ексдепутатът Костадин Язов решил на същото място да остави джипа си. Това довело до скандал между двамата. По думите й той три пъти я блъснал с колата си, а след като първо влязъл в кафенето, после излязъл и я ударил по врата с шамар.\rСтоянка Вътова отказала да дава обяснения по преписката, основавайки се на здравословното си състояние, уточниха от прокуратурата. В разговор с полицаи тя заявила, че непознат за нея мъж около 14 часа й нанесъл удар с ръка в областта на тила след спор за паркомясто пред заведението. \r\nРазследващите са разпитали и очевидци, които твърдят, че след инцидента Вътова с още двама мъже близо 3 часа са разтоварвали багаж от камиончето. \r\nЧак след 17 часа възрастната жена отишла в спешен кабинет, където била прегледана. Лекарят, който извършил прегледа, казал пред полицаите, че състоянието й е стабилно и не се предвижда специфично лечение или някаква друга интервенция. \r\nОт прокуратурата уточниха, че работата по преписката продължава и ще бъдат разпитвани още свидетели на случилото се.\r\n\"При проведена беседа със служители на полицията тя е заявила, че непознат за нея мъж й нанесъл удар с ръка в тила след спор за паркомясто\", се казва в съобщението на прокуратурата. \r\nКостадин Язов твърди, че казаното от жената не отговаря на истината. Но самият той отказва да даде подробности, защото законът му забранявал.\r\nМеждувременно в районната организация на ГЕРБ, където той членува, обсъждат евентуалното му изключване заради уронване престижа на партията.", "date": "2018.05.14", "title": "Бил съм я бил бил... Скандал с ексдепутата Костадин Язов "}
{"url": "https://www.dnes.bg/muzika/2018/05/14/stilistyt-na-equinox-klasiraneto-ni-ne-beshe-obektivno.376382", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМина Кайе е стилистът, който облече представителите на България на \"Евровизия\", които се появиха като група Equinox. Дизайнерката е и един от главните \"виновници\" за визията в български продукции – филмите \"Бензин\", \"Възвишение\", \"Мисия Лондон\".\r\nБългарската Вивиан Уистууд застана пред камерата на \"Околосветско\" по, за да разкрие подробности около създаването на визията на Жана Бергендорф, Владо Михайлов от група \"Сленг\", Георги Симеонов – Джей Джей, един от финалистите на \"Америка търси талант\" - Джони Мануел и Трей Кембъл.\r\r\n                    \r\n                    \"Не мисля, че позицията, която зае България е обективна - заяви Мина Кайе. - Заслужавахме да влезем в топ 4\".\n\n\nПо думите й нашето визуално представяне и сценография са били на изключително високо ниво. А стайлингът е важен за една продукция...\r\n\"Визията подпомага идеята на един режисьор да разкаже историята на своя герой в киното, рекламата и изобщо всички тези визуални продукти\", категорична бе дизайнерката.", "date": "2018.05.14", "title": "Стилистът на Equinox: Класирането ни не беше обективно!"}
{"url": "https://www.dnes.bg/kino/2018/05/14/otpadna-nakazanieto-na-lars-fon-trier-za-kan.376398", "text": "Седем години след като предизвика скандал в Кан, датският режисьор Ларс фон Триер ще представи тази вечер новия си филм \"Къщата, която Джак построи\" извън конкурсната програма на фестивала, предаде Франс прес.\r\n\"Къщата, която Джак построи\" с участието на Мат Дилън и Ума Търман проследява история за сериен убиец. Не е предвидена пресконференция, но режисьорът ще даде интервюта утре.\r\nПрез 2011 г. Ларс фон Триер предизвика скандал в Кан, като изрази симпатии към Хитлер. Въпреки че по-късно се извини, режисьорът бе обявен за персона нон грата на Кроазет. Филмът му \"Меланхолия\" остана в конкурсната програма и американката Кирстен Дънст спечели наградата за най-добра актриса за превъплъщението си в образа на депресирана младоженка.\r\r\n                    \r\n                    Оттогава Ларс фон Триер, отличен със \"Златната палма\" през 2000-ата г. за филма си \"Танцьорка в мрака\", не бе канен в Кан, припомня БТА.\r\n\"Дирекцията на кинофестивала реши датският режисьор и носител на \"Златната палма\" от 2000-ата г. Ларс фон Триер да се завърне в Кан. Новият му филм ще бъде показан извън конкурсната програма\", оповестиха миналия месец организаторите.\r\nБез да коментира поканата си в Кан, 61-годишният режисьор изрази съжалението си по повод изказването си през 2011 г. \"Никога не съм бил и няма да бъда нацист - каза наскоро той пред в. \"Политикен\", докато получаваше датска награда в областта на културата. - За мен ужасните последствия от въпросната пресконференция са свързани с няколко тревожни години. Случилото се ме научи да съм бдителен, когато се изказвам.\"", "date": "2018.05.14", "title": "Отпадна \"наказанието\" на Ларс фон Триер за Кан"}
{"url": "https://www.dnes.bg/hiphop/2018/05/14/pavell-venci-venc-vyzpiaha-havana.376380", "text": "\"Havana\" е третият нов сингъл на дуото Pavell & Venci Venc’, с който изненадаха феновете си в петък, 11 май. Преди това музикантите създадоха \"Fake Profile\" и колаборацията с DARA - \"Срещу мен\". Музиката на \"Havana\" е написана от Pavell, а авторството на текста е поделено между него и Venci Venc’.\r\nОбща е и идеята за видеото да бъде заснето в кубинската столица. А към момента вече над 400 хиляди са гледанията му в интернет. \r\nИсторията на проекта води началото си от приятелството на Pavell & Venci Venc’ с техния тур-мениджър Стефан Пачеръзов и неговата детска мечта да посети Хавана. \r\nДядото на Стефан е бил Балкански шампион по джудо през 1968 г. и благодарение на спортната си кариера е обиколил почти целия свят, но определя няколкото месеца, прекарани в Хавана, като най-хубавите в живота си.\r\r\n                    \r\n                    Любовта му към Куба и културата ѝ се предава на внука му и постепенно се превръща в негова голяма мечта. \r\n\"Една от най-невероятните възможности, които ни дава професията ни на артисти, е да сбъдваме мечтите си – нашите и тези на близките ни. \"Havana\" беше проект, създаден с идеята да зарадваме един от най-добрите си приятели и да го заведем там, където дядо му е оставил подписа си на една стена преди 40 години…\r\nМисията беше успешна, прибрахме се щастливи и променени. Интересното е, че трябваше да пишем текст за място, на което не сме били, само представяйки си как би изглеждало. Когато отидохме и усетихме атмосферата, направихме промени в текста на място, които презаписахме в България. \n\r\nНикой не може да си представи какво е Хавана, докато не отиде там. Няма снимка или видео, които да могат да предадат духа на Куба и на този град\", разказват Pavell & Venci Venc’.\r\n", "date": "2018.05.14", "title": "Pavell & Venci Venc’ възпяха Хавана"}
{"url": "https://www.dnes.bg/index/2018/05/14/kucheta-ubiici-po-ulicite-koi-e-otgovoren.376383", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПрез януари питбул нахапа до смърт дете, само няколко месеца по-късно подобен инцидент почти се повтори в столично училище. Случаите на агресия от страна на животните към хора и други кучета все повече зачестяват.\r\nКой е отговорен – стопаните, институциите или животните? Коментар в предаването \"Околосветско\" по на потърпевшите Симона Маркова, Надя Атанасова и Йордан Колев, както и на Тихомир Пърлев от Столичния инспекторат.\r\n\"Вината е в собствениците. Лошо животно няма, има безотговорни стопани. Всичко зависи от тяхната съвест. Няма как зад всяко куче да стои инспектор\", коментира Тихомир Пърлев.\r\nКакви промени трябва да настъпят в закона, за да има ефект?\r\nНад 500 сигнала за кучета без повод, а никакви наказания... Следи ли се спазването на закона?\r\n\"Законодателят да предвиди по-големи санкции\", призова Пърлев.\r\n ", "date": "2018.05.14", "title": "Кучета-убийци по улиците! Кой е отговорен?"}
{"url": "https://www.dnes.bg/notifikacii/2018/05/14/opredeliha-trymp-kato-chyrchil-na-21-vek.376387", "text": "Израелската министърка на правосъдието Аелет Шакед определи днес американския президент Доналд Тръмп като \"Чърчил на 21 век\" заради преместването на посолството на САЩ в Ерусалим, предаде Асошиейтед прес.\r\nШакед каза, че със своето решение Тръмп е \"преобърнал чембърлейнската политика на капитулация\" и е показал на света, че \"земевладелецът се е завърнал\".\n\n\n\n\r\nПредишните американски президенти и от републиканците, и от демократите, както и почти всички други държави се въздържаха да отварят посолства в Ерусалим, настоявайки, че окончателният статут на града трябва да бъде уреден първо чрез преговори между израелците и палестинците.\rШакед, изглежда, сравнява тази политика с водената от някогашния британски министър-председател Невил Чембърлейн политика на отстъпки към нацистите преди Втората световна война. Тя намеква, че Тръмп прилича на приемника на Чембърлейн на премиерски пост Уинстън Чърчил, оглавил военните усилия.\r\nШакед, която е член на подкрепящата израелската заселническа политика партия \"Еврейски дом\", порица Европа, че не се поучава от историята. Министърката каза, че Европа \"си е затворила очите за възхода на нацистите, а днес избира да си затвори очите за възхода на Иран\".\r\nТръмп е възхваляван от израелците и заклеймяван от палестинците за преместването на американското посолство в Ерусалим. Палестинците искат източната част на спорния град за столица на своя бъдеща държава и казват, че след това решение САЩ вече не са безпристрастен арбитър.\r\n(БТА)", "date": "2018.05.14", "title": "Определиха Тръмп като \"Чърчил на 21 век\" "}
