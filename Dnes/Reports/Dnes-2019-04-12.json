{"url": "https://www.dnes.bg/eu/2019/04/12/franciia-obvinena-che-narushava-pravata-na-bezdomnicite.407484", "text": "Преди няколко години, скандал избухна във Франция, след като скъпите магазини на Шанз-Елизе сложиха шипове през витрините си, за да не могат бездомниците да спят там. Съоръженията бяха премахнати, но проблема с хората, които нямат дом остана. Днес, специалният докладчик на ООН по адекватното жилищно настаняване Лейлани Фарха заяви, че Франция е виновна за нарушения на човешките права на бездомните хора и  за това, че законите, гарантиращи дом за всички, не защитават  най-уязвимите.\r\nБлизо 12 хиляди души спят по улиците на населените места в страната. А само през 2018 г. в страната са починали 566 бездомници, твърди благотворителната  организация \"Les Morts de la Rue\" (Мъртъвците на улицата). Само в Париж  починалите са над сто - повече от половината от броя на убитите в град  Ню Йорк миналата година, предаде Ройтерс, цитиран от БТА.\r\n                    \n                    \n                За да стигне до извода, че Франция не се грижи за своите бездомници, Фарха посещава импровизирани мигрантски лагери в Париж и Кале, сгради със самонастанили се хора в Марсилия и ромски селища в мръсни градски предградия. Виждайки условията там, тя призовава да бъде прекратена практиката за прогонване на самонастанили се, която противоречи на международното право, гарантиращо правото на подходящо жилище за всички.\r\n\"Прогонвания се извършват из цялата страна, при различни обстоятелства и не са в съответствие с международното законодателство за човешките права\", казва тя пред Ройтерс. Фарха, която е адвокат от Канада, в Кале е видяла множество травматизирани мигранти, спящи в гори и канавки, изложени на грубостите на полицията.\r\nГоворителите на френското правителство и на министерството, отговарящо за жилищното настаняване, не отговориха на молбата за коментар, посочи Ройтерс.\r\nПарижката полиция извърши днес нова евакуация на мигранти от незаконни лагери в северните покрайнини на френската столица, предаде ТАСС. От два лагера близо до околовръстното шосе са били изведени 269 човека, съобщи префектурата. По данни на градските власти през последните два дни от самоделните лагери на север от Париж са били изведени около 800 мигранти и са били откарани във временни центрове за настаняване, а общински служители разрушават палатковите лагери.", "date": "2019.04.12", "title": "Франция обвинена, че нарушава правата на бездомниците"}
{"url": "https://www.dnes.bg/notifikacii/2019/04/12/anonymous-pusnete-asandj-ili-shte-si-platite.407406", "text": "Хакерите от международната група \"Anonymous\" (\"Анонимните\") призоваха да бъде освободен основателят на Уикилийкс Джулиан Асандж, арестуван вчера в Лондон, предаде ТАСС, като се позова на официалния сайт на сдружението.\n\r\n\"Пуснете Асандж или ще си платите (за това)!\", се казва в декларация на \"Anonymous\".\n\n\r\nСпоред хакерите арестът на основателя на Уикилийкс и действията срещу други представители на организацията, публикуваща поверителни документи, показват, че британските власти \"няма да се спрат пред нищо, за да опазят тайните си\", пише БТА. \n\r\nАсандж освен това \"е враг на държавата, тъй като изобличи престъпленията и на левите, и на десните\", пише в изявлението. \"Anonymous\" са били предупредени от самия Асандж \"за предстоящия му арест\".\n                \n                \r\nОснователят на Уикилийкс е \"истински журналист, който казва истината на властите и изобличава корупцията и сред леви, и сред десни\", смята хакерската група.\n\r\nАсандж всяка година е номиниран за Нобелова награда за мир от 2010 г., когато неговата дейност започна да привлича вниманието на международните медии, отбелязват от \"Anonymous\".", "date": "2019.04.12", "title": "\"Anonymous\": Пуснете Асандж или ще си платите!"}
{"url": "https://www.dnes.bg/usa/2019/04/12/amerikanskite-mechti-za-arabsko-nato-sa-razbiti-ot-kogo-i-kak.407425", "text": "Идеята за създаване на \"Арабско НАТО\", широко рекламирана преди две години, окончателно пропадна. Както се разбра след визитата на президента Сиси в САЩ, Египет официално е уведомил Вашингтон, че няма да участва в новия военен алианс. Защо Кайро е взел това решение, каква е тук връзката с Русия и какви ще са последиците?\n\r\nФелдмаршал Абдел Фатах ас Сиси гостува на Тръмп вече за втори път - първата им среща във Вашингтон се състоя преди две години, а сега египетският президент бе на официално посещение в САЩ. Американският президент изрече много топли думи за чудесното състояние на американско-египетските отношения. Всъщност обаче САЩ са недоволни от Египет, а Кайро все по-често отказва да играе според американските правила, Пьотър Акопов, в. \"Взгляд\".\n                    \n                    \n                \r\nДалеч по-важно от думите на Тръмп бе казаното от държавния секретар Помпео пред една от комисиите в Конгреса на САЩ. Той съобщи, че ако Египет купи руски Су-35, ще му бъдат наложени санкции.\n\r\n\"Получихме уверенията им, че са разбрали това. Надявам се, че те ще решат да не правят тази покупка\", добави Помпео.\n\r\nЗа разлика от сключения вече от Турция договор за доставки на руски системи С-400, също предизвикал страшно недоволство у САЩ, сделката между Египет и Русия не е финализирана. На теория Египет все още може да я откаже. Това ще е неприятен момент за руско-египетските отношения, но те все пак няма да пострадат особено.\n\r\nМного други контакти и договори свързват бездруго двете страни - от оръжейни проекти до строеж на АЕЦ, от търговия със зърно до очакваното скоро възстановяване на туристическия поток. Добрите лични отношения между Путин и АС Сиси също укрепват руско-египетските връзки.\n\r\nЗатова никак не е сигурно, че Египет ще се огъне под натиска на САЩ за Су-35.\r\nОще повече че покупката на руски оръжия не е само белег за самостоятелност. По-важно е, че страната демонстрира нежелание да играе заедно с американците в близкоизточните им работи. И не само в това, че САЩ признаха Голанските възвишения за територия на Израел, а Ерусалим - за негова столица.\n\r\nВ четвъртък стана ясно, че Египет е погребал още една крайно важна за Щатите близкоизточна тема. Кайро официално уведоми Вашингтон, че отказва да участва в създаването на Близкоизточен алианс за сигурност (MESA). И въпреки че Ройтерс съобщи това, цитирайки само анонимни източници, всичко е твърде правдоподобно. Основно защото в неделя Египет не бе представен на срещата, събрала в Рияд потенциалните участници в бъдещия алианс.\n\r\nИдеята за създаване на \"Арабско НАТО\", както го наричаха неофициално, бе прокарвана вече две години от САЩ и Саудитска Арабия - приписват я на саудитския принц Мохамед, а после замисълът бил подкрепен от Тръмп. \n\r\nПодразбираше се, че \"Арабското НАТО\" ще включва осем държави: шестте монархии от Съвета за сътрудничество в Залива (Саудитска Арабия, Бахрейн, Кувейт, Катар, Оман и Обединените арабски емирства) плюс Египет и Йордания.\n\r\nУчредителната среща на върха бе насрочена предварително за октомври 2018 г., но към края на годината бе признато, че нещата буксуват, и всичко се отложи за 2019-а. Сега не останаха дори и призрачни надежди за формиране на алианса. Щом най-голямата арабска страна, Египет, отказва участие, самата идея губи всякакъв смисъл.\n\r\nОстават наистина шестте страни от Залива, но те и без това частично координират войските си чрез регионалния Съвет за сътрудничество. Там доминират Саудитска Арабия и ОАЕ (само те имат що-годе сериозни въоръжени сили). Желание да засили своята армия има и малък Катар - още повече след свадата, която му докара преди две години развод със саудитците и с повечето монархии край Залива. Всъщност точно тази свада (едва месеци след появата на идеята за \"Арабско НАТО\") бе формалната причина да удари на камък подготовката на новия пакт. Какъв ти военен алианс, щом негови бъдещи участници са скъсали дори дипломатическите отношения с друг и го заплашват с какви ли не наказания?\n\r\nРеално погледнато обаче, за Египет катарската епопея (още нестигнала до край) бе само удобен повод да провали цялата поначало безумна идея. Безумна, тъй като остава мистерия защо му е на Кайро да участва в една антииранска организация - и изобщо да обслужва саудитските и американските интереси. Да, Египет получава военна помощ от САЩ и финансова от Саудитска Арабия (която впрочем му дава възможност да купува и руски оръжия). Но заради саудитската помощ да си докарва конфликт с Иран, макар и теоретично? За какво?\n\r\nЕгипет не понечи да си отработи саудитските помощи дори във войната на саудитците с йеменците. Изобщо би било странно, ако най-голямата страна в арабския свят позволи да я превърнат в марионетка на най-богатата. Помощта за Египет от Саудитска Арабия съвсем не е чисто благотворителна - кралството има интерес да е в добри отношения със съседа и там да има що-годе спокойна, а не революционна ситуация.\n\r\nЕгиптяните се дразнеха и от изгледите новият алианс да стане де факто съюзник на САЩ - без да членуват в него официално, Щатите фактически щяха да са негов координатор. Но ролята на САЩ в Близкия изток вече далеч не е същата - и макар да запазват огромното си военно присъствие, американците нямат политическа воля и стратегически планове там. Доверието към тях през последните години бе подронено твърде сериозно, а позициите на Русия, напротив, силно укрепнаха. Египет е готов да работи с Русия във връзка със Сирия, имаме и обща позиция за Либия, без да споменаваме куп други регионални проблеми. Което пък съвсем не насърчава египтяните да се включват в една открито антииранска коалиция. А без тях няма да има никакво \"Арабско НАТО\".\n\r\nИмаше период, в който Египет поддържаше много тесни военно-стратегически отношения с Русия - от средата на 50-те години на миналия век, когато помогнахме на египтяните да устоят на англо-френския натиск, до началото на 70-те, когато президентът Садат прогони военните ни съветници. Но и следващата война на Египет с Израел, през 1973 г., бе водена с наши оръжия; през втората половина на 70-те обаче страната окончателно се огъна пред американците и се сдобри с израелците.\n\r\nДнес Египет не желае да бъде ничия марионетка - нито на Щатите, нито на Русия, нито на Саудитска Арабия. При положение че в два от трите центъра на арабския свят, Ирак и Сирия, царят хаос и разруха, позицията на Египет ще определя в още по-голяма степен насоката, в която се движи целият арабски регион. Затова отказът му да играе на \"Арабско НАТО\" има принципно значение. \r\n \r\n/БТА/", "date": "2019.04.12", "title": "Американските мечти за \"Арабско НАТО\" са разбити – от кого и как?"}
{"url": "https://www.dnes.bg/zvezdi/2019/04/12/djei-lo-na-sluhove-ne-viarva-aleks-ne-mi-izneveriava.407416", "text": "Дженифър Лопес отрече слуховете, че годеникът ѝ Алекс Родригес кръшка и молил топмодели за тройка.\r\nДжей Ло и Алекс се сгодиха през март, и само ден след новината за годежа, бивш бейзболен играч, Хосе Кансеко, обяви в Twitter, че Алекс изневерява на Дженифър с бившата съпруга на Кансеко - Джесика.\r\n \r\nСлед това бивш модел на \"Playboy\", Зоуи Грегъри, посочи, че Родригес я е молил да правят тройка няколко седмици преди годежа. Тя дори твърди, че Алекс ѝ е изпратил снимка на пениса си и често ѝ изпращал еротични съобщения. Лопес обаче явно не вярва на тези разкрития.\r\n\r\n\r\n ", "date": "2019.04.12", "title": "Джей Ло на слухове не вярва: Алекс не ми изневерява!"}
{"url": "https://www.dnes.bg/notifikacii/2019/04/12/rumyncite-i-bylgarite-nai-zle-platenite-rabotnici-v-es.407413", "text": "Румънците и българите получават най-ниско заплащане в ЕС въпреки усиленото увеличаване на заплати, пишат букурещките издания \"Адевърул\" и \"Ромъния либера\".\n\r\nУвеличението на заплати, обявено с фанфари от румънското правителство от 1 януари 2018 г., не е намалило разликата в заплащането между румънците и работещите в другите членки на ЕС, като гражданите на Румъния получават близо четири пъти по-малко от средното за ЕС равнище, отбелязва в. \"Адевърул\". \n\r\nПо данни на Евростат през 2018 г. разходите за работна ръка варират от 5,4 до 43,5 евро на час в страните членки на ЕС , като най-ниските са в България и Румъния, а най-високите са в Дания, Люксембург и Белгия. \n                \n                \r\nНай-ниското заплащане на час е в България (5,4 евро), в Румъния (6,9 евро), Литва (9,0 евро), Унгария (9,2 евро) и Латвия (9,3 евро). \n\r\nНай-високо е заплащането в Дания (43,5 евро на час), Люксембург (40,6 евро), Белгия (39,7 евро), Швеция (36,6 евро), Холандия (35,9 евро) и Франция (35,8 евро), пишат румънските вестници, като цитират данните на Евростат.\n\r\nПрез 2018 г. средните разходи за работна ръка на час в цялата икономика (с изключение на земеделието и публичната администрация) са изчислени на 27,4 евро в ЕС и 30,6 евро в еврозоната.\n\r\nЕвропейската статистическа служба припомня, че през 2018 г. най-голямо увеличение на заплатите е имало в Румъния. Разходите за работна сила на час са нараснали най-много в Румъния и най-малко в Малта. \n\r\nВ еврозоната най-голямо увеличение е регистрирано в Латвия (плюс 12,9 процента), Литва (плюс 10,4 на сто), Естония, Гърция и Словакия (плюс 6,8 процента). \n\r\nНай-малко е нараснало заплащането в Малта - с 0,4 на сто, във Финландия - с 1,2 процента, Испания - 1,3 процента и Португалия - 1,4 на сто, пишат изданията в Букурещ, цитирани от БТА.\n\r\n ", "date": "2019.04.12", "title": "Румънците и българите - най-зле платените работници в ЕС"}
{"url": "https://www.dnes.bg/sport/2019/04/12/bezposhtadna-taibe-iusein-otnovo-e-evropeiska-shampionka.407485", "text": "За втора поредна година, Тайбе Юсеин защити европейската си титла в категория до 62 килограма. На първенството в румънската столица Букурещ тя без проблем победи италианката Аурора Кампаня с 4:0.\r\n\"Имаше напрежение, въпреки че познавам добре италианката. Финалът е доста отговорна среща и затова имаше напрежение. Винаги си представям по-лесни победи, но пак не беше чак толкова трудна, затова съм доволна\", каза Юсеин след финала в интервю за БНТ. \n\r\nТя добави, че иска да повтори успехите си от миналата година, когато стана световна и европейска шампионка. Селекционерът на женския тим Петър Касабов заяви, че успехите на Тайбе Юсеин се дължат на увереност, самочувствие, добра подготовка и професионализъм.\n                    \n                    \n                \r\nТака България спечели два златни и два сребърни медала при жените на шампионата в Букурещ. Вчера Биляна Дудова ликува с трета европейска титла в кариерата си, след като триумфира в категория до 59 кг.\n\r\nМиглена Селишка и Евелина Николова пък завоюваха сребърни отличия. По-рано днес Мими Христова не успя да спечели бронзов медал в категория до 57 килограма, след като загуби с туш от Альона Колесник (Азербайджан) 15 секунди преди края на схватката.  Христова зае петото място в крайното класиране в категорията.\r\nОще спортни новини чете на сайта на ", "date": "2019.04.12", "title": "Безпощадна! Тайбе Юсеин отново е европейска шампионка"}
{"url": "https://www.dnes.bg/mish-mash/2019/04/12/ledena-vana-samo-edno-iadene-na-den-kak-jivee-syzdateliat-na-twitter.407325", "text": "Да си собственик на една от най-големите социални мрежи със сигурност не е лесно. Джак Дорси, създателят на Twitter, е известен с крайностите, на които се подлага, за да остане умът му бистър, а тялото – здраво. В миналото той е преминавал през веганство, стриктна палио диета и строги пости.\r\nСега необичайните хранителни навици на Дорси станаха отново център на внимание. В собствената си онлайн платформа той описа своята дневна рутина, която по-скоро прилича на всекидневието на един спартанец или психопат, отколкото на милиардер.\r\n42-годишният мъж започва деня си в 5 часа сутринта със студена вана.\r\n\"Нищо не ми дава повече психическа стабилност, колкото възможността да премина от стайна температура, директно в студа, обяснява Дорси. - Така се убеждавам, че щом мога да направя нещо толкова малко, но болезнено – имам волята да постигна всичко.“\r\n                    \n                    \n                Милиардерът има и други начини да тества своята... воля. Понякога той изпълнява няколко сесии от 15 минути в гореща сауна, нагрята на 105 градуса, последвани от 3 минути в ледена вода.\r\nПрез седмицата Дорси си хапва само веднъж на ден, което означава, че след студената вана, не следва закуска. Той награждава тялото си с обилна вечеря, която включва пиле, риба или пържола със салата от рукола, спанак и брюкселско зеле и боровинки за десерт. Петък и събота са дни за пост на милиардера. След тях той вечеря едва в събота вечерта.\r\nНо защо толкова богат човек би се подлагал на подобни спартански условия на живот?\r\nОтговорът на Дорси е прост: \"Просто не харесвам как голяма част от деня и живота ни се върти около храненето.“\r\nМного от колегите му в Силиконовата долина в дните, когато не са на работа, избягват да използват технология. Но Дорси е още по-краен – той прекарва по 10 дни, в които не използва никакви устройства, не чете, не слуша музика, няма никакви физически контакти, не яде месо и избягва дори контакта с очи с останалите хора.\r\nДорси не е единственият милиардер, който има странни хранителни навици.\r\nСтив Джобс прекарвал седмици като си позволявал да яде само две храни на ден. Веднъж това били моркови и ябълки. През 2011 г. Марк Зукърбърк решава, че ще яде месо само от животни, които е убил сам. Хората, съставящи елитът от Силиконовата долина са обсебени от идеята да „биохакнат“ организма си, така че да живеят много по-дълго от обикновения човек.\r\nАла Дорси бе порицан в собствената си платформа, която му донесе богатството от 4 милиарда долара.\r\nПотребителите го обвиниха в промотиране на нездравословен начин на живот и опасна диета. Богаташът естествено запази мълчание.\r\n ", "date": "2019.04.12", "title": "Ледена вана, само едно ядене на ден – как живее създателят на Twitter?"}
{"url": "https://www.dnes.bg/football/2019/04/12/kristiano-ronaldo-e-mistyr-shampionska-liga.407402", "text": "Петкратният носител на Златната топка Кристиано Роналдо продължава да чупи рекорд след рекорд в Шампионска лига.\r\nЗвездата на италианския хегемон Ювентус се разписа при равенството 1:1 с Аякс в първи 1/4-финален мач от турнира. По този начин португалският национал отбеляза 24-ия си гол в тази фаза на надпреварата.\r\n \r\nТова е абсолютен рекорд в историята на КЕШ/ШЛ, като далеч зад него е легендата на Реал Мадрид Алфредо Ди Стефано с 14 попадения. Големият конкурент на Роналдо за №1 на планетата Лео Меси се е разписвал 10 пъти на 1/4-финалите, със същия показател е и Раул.\r\n \r\nКристиано е и най-добрият реализатор в историята на турнира. Той има внушителните 125 гола с екипите на Манчестър Юнайтед, Реал Мадрид и Ювентус. Зад него отново са Меси (108) и Раул (71). 105 от попаденията на Роналдо са за \"Кралете\", за които игра 9 години и с тях спечели Шампионска лига 4 пъти.\r\n \r\nПортугалецът е ставал голмайстор на ШЛ общо 7 пъти, а Меси 5 пъти. \r\n \r\n", "date": "2019.04.12", "title": "Кристиано Роналдо е \"Мистър Шампионска лига\""}
{"url": "https://www.dnes.bg/notifikacii/2019/04/12/v-shumen-falshivi-lichni-karti-za-60-lv-pasportite-po-100-lv.407432", "text": "Разкрита е незаконна печатница за изготвяне на фалшиви документи за самоличност в Шумен, съобщиха на пресконференция от полицията в града.\r\nВ сряда в района на бензиностанция \"Шел“ в Шумен са задържани двама мъже в момент на приемане и предаване на неистински документи за самоличност. При огледа в пазарски чанта са открити 4 документа - 2 лични карти и 2 задгранични паспорта, скрити във видеоигра.\r\nФалшификатите били с много добра изработка и качество. Извършени са обиски на два адреса - в Шумен и в село Салваново. Намерени са над 20 български и чуждестранни документи, заготовки, над 100 пластики и др.\r\nЗа 72 часа е задържан 33-годишен мъж. Целият цикъл е бил затворен - сам изработвал фалшивите документи, част  от материалите набавял през Интернет.\r\n                \n                За боядисване на кориците на  задграничните паспорти смесвал четири вида боя. По думите му фалшивите  лични карти продавал за около 60 лв., а задграничните паспорти - по 100  лв.\r\nВ Салваново е открит и килограм и половина канабис.\r\n ", "date": "2019.04.12", "title": "В Шумен: Фалшиви лични карти за 60 лв., паспортите - по 100 лв."}
{"url": "https://www.dnes.bg/akoshtete-vqrvaite/2019/04/12/zavryshtane-pri-bivshiia-5-prichini-da-ne-go-pravite.407417", "text": "След раздяла често бившето гадже започва да ви липсва и се чудите дали да не се съберете отново с него, ако то проявява такъв интерес. Самотно ви е, свикнали сте да има човек до вас, познавате го добре, а и в такива моменти си спомняте повече хубавите неща.\r\nАко сте се разделили заради нещо дребно и още се обичате, може да направите компромис. Но ако причината е била сериозна, не бива да приемате такъв токсичен човек в живота си отново. Ето и как да разберете.\r\n\r\n \r\nЧовекът, който ви обича, трябва да ви мотивира да давате най-доброто от себе си. Той ви подкрепя и цени. Радва се на вашите хобита, страсти и занимания, насърчава ви да продължите да се занимавате с това, което обичате.\r\n \r\nПожелава ви успех и се радва на това, което постигате. Ако се подиграва на хобитата и страстите ви, съветва ви да си намерите нови и не ви подкрепя в дейностите, нямате нужда от такава негативна енергия. А ако обижда и черти от характера ви, поведението ви, смее се на принципите и вижданията ви - още по-лошо!\r\n \r\nБи било добре да се запитате защо такъв човек иска да е с вас, ако не харесва качествата ви и не споделя ценностите ви! Ако бившата половинка ви обижда, не си струва да сте заедно. А ако ви определя с епитети като \"луд\", \"ненормален\" и т.н., това е най-сериозният знак, че няма какво повече да правите заедно. Половинката трябва да ви обича и да повтаря колко харесва вашите качества и колко ви цени.\r\n \r\n\r\n \r\nАко някога се забелязали, че ви липсват пари, дадена вещ и т.н. и то в ден, в който сте били само с партньора, никога не обмисляйте евентуално бъдещо събиране. Това е обидно и непростимо, а и дори опасно. Странно е най-близкият ви човек да ви обира. Това значи, че изобщо не се интересува от вас толкова, не може да споделя с вас проблемите си и го е страх да помоли за помощ. А може и да има престъпни наклонности.\r\n \r\n", "date": "2019.04.12", "title": "Завръщане при бившия? 5 причини да не го правите"}
{"url": "https://www.dnes.bg/mish-mash/2019/04/12/detoksikaciia-koga-se-nujdaem-ot-neia.407453", "text": "Въздухът, който дишаме всеки ден, водата, която пием и храната, която консумираме, са пълни с токсини. Мобилните телефони, които носим в ръцете си почти през целия ден и повърхностите, които пипаме, също са източник на много бактерии, които могат да ни разболеят. Тези вредни вещества се натрупват в тялото и няма как да се предпазим на 100% от тях, но може поне да намалим количеството им.\r\nЧесто се говори за детокс или казано по-просто – прочистване на организма от токсините. Някои хора, увлечени от най-новите трендове за здравословно хранене, наблягат на детоксикиращи храни и напитки, но те невинаги са необходими.\r\n \r\n\r\n \r\n\r\n \r\nНие неволно консумираме най-различни химикали, попаднали в храната, която приемаме. Сред тях има оцветители, консерванти, изкуствени аромати. Когато достигнат до червата, те нарушават работата на храносмилателната система и причиняват запек. Друг вариант е въпросното натрупване на вредни вещества да доведе до разстройство.\r\n \r\nПохапването на повече органични храни, ограничаването на приема на алкохол, пиенето на много вода, обикновено помагат за разрешаването на проблема. Колкото и да е трудно, опитвайте се да взимате по-чисти плодове и зеленчуци, отгледани от по-малки производители. Смята се, че тези в големите хипермаркети са пълни с токсини, за да могат да издържат повече и да имат по-добър външен вид.\r\n \r\n\r\n \r\nТрудното концентриране е основен признак, че нещо не е наред и тялото се нуждае от пречистване. То е съпроводено със замаяност и главоболие. Ако чувствате тези симптоми, променете начина си на хранене. Наблегнете на пресните храни и намалете въглехидратите. Потърсете и други източници на полезни витамини и минерали, с които тези проблеми ще отшумят.\r\n \r\n", "date": "2019.04.12", "title": "Детоксикация - кога се нуждаем от нея?"}
{"url": "https://www.dnes.bg/stranata/2019/04/12/kmetyt-na-gabrovo-tova-sa-problemi-na-cialata-dyrjava.407483", "text": "\"В Габрово не е имало ромски гета, няма и да има\", категорична бе кметицата на града Таня Христова пред bTV. Тя заяви, че в момента обстановката в града е спокойна и нов протест няма да има, но дори и хората да се съберат - те ще са мирни.\r\n\"Днес тук в Габрово се проведе среща на общинския съвет. В нашия град няма ромско гето, няма ромска махала. Благодаря на съветниците, че всички застанахме зад едно мнение, че в нашия град не се заселват умишлено роми\", обясни Христова. \n\n\r\n\"Не трябва да отхвърляме факта, че има справедлив гняв, който е натрупван с времето. Той е свързан с това, че някой смята, че може да не спазва закони. Най-важното е ситуацията да бъде овладяна и да не се стига до нови безредици\", каза още тя.\n                    \n                    \n                \r\n\"Трябва да си признаем, че всички имаме вина за ситуацията в Габрово. Проблемите, които изникнаха тук, са проблеми и на цялата държава. Полицията вероятно можеше да предотврати случилото се. Надявам се всички да се научим от този урок. Община Габрово предлага законодателни изменения, които съм изпратила до Народното събрание\", заяви още Христова.\n\r\n\"В Габрово никога не е имало ромски гета, няма и да има. В общински жилища, които предоставяме на социално слаби лица, основно изискване е хората да са живели в Габрово поне 10 години. Няма механизъм, който да ограничи идването на хора в Габрово. По- скоро трябва да се съсредоточим в опазването на реда\", смята още кметицата.", "date": "2019.04.12", "title": "Кметът на Габрово: Това са проблеми на цялата държава"}
{"url": "https://www.dnes.bg/zvezdi/2019/04/12/djenifyr-lopes-obleche-roklia-na-bylgarski-dizainer.407452", "text": "Преди броени дни Дженифър Лопес пусна най-новия си клип към песента „Medicine“. Както винаги, и този път тя не изневери на стила си и смени няколко визии в него. Видеото бързо набра популярност.\r\nОказва се, че българин е автор на един от тоалетите в него, съобщава „Монитор“. Живомир Домусчиев, който твори предимно в Лондон, е изработил бяла рокля от пластмаса за латино дивата.\r\n \r\nЦялото видео на Джей Ло е решено в белия цвят.\r\n \r\nОсвен за бъдещата съпруга на Алекс Родригес, родният дизайнер е правил тоалети и за други известни личности като Кристина Агилера и Ники Минаж. Нашата рапърка Гери-Никол е единствената българка, която е носела негов тоалет.\r\n \r\nВ момента Живомир Домусчиев е моден редактор на Infringe Magazine. Той е завършил Лондонския колеж по мода, като предимно твори с PVC материали. Определя стила си като „чисто скулптурен израз около женската форма“.\r\n \r\n„Ужасно важно е постоянно да оспорваш сам себе си и да опитваш нови неща. И още по-важното – трябва да си наистина фокусиран върху целите си. „Никога не спирай да създаваш“ – е моят девиз“, казва дизайнерът.\r\n \r\n", "date": "2019.04.12", "title": "Дженифър Лопес облече рокля на български дизайнер"}
{"url": "https://www.dnes.bg/mish-mash/2019/04/12/kakvo-shte-stane-s-kotkata-na-asanj-tia-otdavna-se-e-otyrvala-ot-zatvora.407457", "text": "Седем години Джулиан Асандж е изолиран от света. Той се крие в своето убежище без да има с кого да проговори, без да има интернет или дори телефон. Този ад бе заменен от друг - вчера, журналистът бе арестуван по искане на САЩ, след като Еквадор свали имунитета му.  И докато едни се възмущаваха на ужасяващия начин, по който Асандж беше изведен от сградата - крещейки и дърпайки се, други се запитаха - а сега какво ще стане с котката му?\r\nПрез тези седем години самотен живот, Асанж се радва на компанията само на пухкавото четириного. Най-често котката е наричана Посолство, но се подвизава и под имената Джеймс и Кат-стро (след смъртта на Фидел Кастро през 2016 година). Тя е медийна звезда - има 31 хил. последователи в Twitter и 5 хил. в Instagram.\r\n                    \n                    \n                Ще бъде ли отнето правото на подслон и на котката? Ще бъде ли осиновена или екстрадирана в САЩ? Ще стане ли жертва на конспирация? Всъщност... дали не знае прекалено много?\r\nИнтернет полудя около бъдещето на Кат-стро. Стотици потребители се чудеха дали тя ще е в добри ръце, други се притесняваха, че живогното най-вероятно е стресирано от всичко това, което е видяло.\r\nВсъщност, котката навярно не е видяла нищо, защото според множество източници - тя не е в посолството от месеци.\r\nПърви новината, че Асандж е останал сам, разпространява италианският вестник La Repubblica през 2018 година. В него пише, че Кат-стро вече го няма, но заминаването било за негово добро. Сърдечен жест от страна на собственика му.\r\n\"Дори котката не е там вече... Асандж е предпочел да спаси котката от изолация, която вече е станала непоносима и се е погрижил тя да живее здравословен живот\", пишат от изданието.\r\nРуската медия Sputnik News също потвърждава тази новина, след като се свързва с посолството на Еквадор. По думите на един от служителите, Кат-стро е взет от близък на Асанж още през септември.\r\n\"Ние не сме магазин за животни, не държим четириноги тук\", тръска се той по телефона.\r\nИстината е, че Асандж се уплашил за своя единствен приятел в посолството на Еквадор, след като неговите \"домакини\" започнали да го заплашват, че ще я изхвърлят или ще я дадат в приют. По думите на близък на журналиста, той веднага се обадил на адвоката си и помолил Кат-стро да бъде отведен при самейството му.\r\n\"Те ще се съберат отново на свобода\", категоричен е той.\r\nСпоред зоолога Джон Брадшоу, котката е по-щастлива там, където е сега. \"Според мен, тя едва ли е била привързана към господин Асандж така или иначе, обяснява той. - По-скоро ще й липсва посолството повече, отколкото журналистът. За това препоръчвам да я държат затворена, защото ще се опита да се върне в стария си дом...а ако това се случи, най-вероятно ще стане жертва на трафика.\r\nСпоред версията, която Джулиан Асандж представя на медиите, котката е подарък от децата му. Според негови противници обаче, това е PR. Свидетели на първата среща на читириногото с журналиста казват, че той се взирал в нея в продължение на часове и се чудел как тя може да бъде полезна, докато в главата му не се появила тази умилителна история. ", "date": "2019.04.12", "title": "Какво ще стане с котката на Асанж? Тя отдавна се е отървала от затвора..."}
{"url": "https://www.dnes.bg/sofia/2019/04/12/remontirat-grafa-oshte-nai-malko-86-dni.407446", "text": "С минимум 86 дни ще се удължи ремонтът на \"Граф Игнатиев\", съобщава вестник \"Сега\".\r\nДоговорът на общината с фирмата, която ремонтира столичната улица е бил за 300 дни, което означава, че всичко трябваше да е готово до 4 март.\r\nОказва се обаче, че фирмата е поискала да се признаят 110 дни за неработни заради лошо време - поройните дъждове от миналото лято и студените дни през зимата. Строителният надзор на общината е признал 86 от тях. \r\nКато вземем предвид новите сметки, излиза, че ремонтът трябва да приключи най-рано на 29 май. От общината обаче предупреждават, че не се знае още колко дъждовни дни ще има, следователно не е ясно колко още може да продължи и ремонтът.", "date": "2019.04.12", "title": "Ремонтират \"Графа\" още най-малко 86 дни"}
{"url": "https://www.dnes.bg/stranata/2019/04/12/mlad-myj-i-2-godishno-dete-zaginalite-pri-katastrofata-krai-iskyr.407476", "text": "Мъж и 2-годишно дете са загинали при тежката катастрофа на пътя Долни Дъбник – град Искър, а 27-годишна жена е настанена в болница в тежко състояние, съобщиха от полицията в Плевен. \n\n\r\nТежкият пътен инцидент стана днес към 13.15 часа. Ударили са се два леки автомобила - \"Фолксваген\" и \"Хонда\". \n\r\nПри инцидента на място са загинали водачът на \"Фолксваген\"-а – 21-годишен и момиченце на 2 години, и двамата от град Искър. Тяхната спътничка – 27-годишна (също от град Искър) е настанена за лечение в плевенска болница в тежко здравословно състояние. \n\r\nВ \"Хонда\"-та са пътували две жени и момченце на 6 месеца, и тримата от село Галиче. След инцидента са транспортирани в ЦСМП – Плевен. \n                    \n                    \n                \r\n40-годишната водачка на автомобила има травми и фрактури, а другата пътничка – 21 годишна, е с леки наранявания. Момченцето има травми в областта на рамото. \n\r\nЕкип на пожарната е оказал съдействие за изваждане на пострадалите от огънатите ламарини.\n\r\nНа място огледите продължават. Променена е организацията на движението като моторните превозни средства се движат по маршрут Долни Дъбник, село Горни Дъбник през село Писарово за град Искър.", "date": "2019.04.12", "title": "Млад мъж и 2-годишно дете – загиналите при катастрофата край Искър"}
{"url": "https://www.dnes.bg/stranata/2019/04/12/helpbook-signali-mrysotiia-smrad-problemi-s-parkiraneto.407403", "text": "В продължение на темата от предишния ни обзор от платформата на за нерегламентирани сметища, ще ви запознаем с поредното, образувало се в коритото на Суходолска река.\r\nОт едната страна на реката се виждат саморъчно изградени постройки, заформили катун, а в реката е пълно с всякакъв вид боклуци. Ужасяващата гледка между кварталите \"Захарна фабрика\" и \"Модерно предградие\" е възмутителна - , дрехи, мебели, найлони и хартии. А различни отпадъци задръстват реката и поляната около нея.\n                    \n                    \n                \r\nПреминаваме към проблемите на друг столичен квартал - \"Полигона\". След построяването на няколко големи обществени сгради движението по улиците във вътрешността на квартала е силно затруднено. Пътникопотокът е увеличен многократно като условията за придвижване са твърде ограничени. Нашият читател  предлага да се помисли за  по някои улици и забрана за паркиране в определени участъци.\r\nПри положение, че това се случи, ще се създадат допълнителни затруднения с паркирането зарадив района, което е факт и в момента - водачите паркират, където намерят.\n\r\n и в квартал \"Яворов“. На снимките се вижда как автомобил с варненска регистрация е паркирал върху тротоара, перпендикулярно на платното за движение. Часове наред е било невъзможно преминаването на пешеходци оттам.\n\r\nСъс същите проблеми се сблъсква друг наш потрепител от Пловдив. По протежение на централна улица в града . Автомобилите са в плътна редица като често нощуват джипове и бусове. Авторът на сигнала риторично пита: \"Как недобросъвестните стопани ще научат елементарното правило, че тротоарът принадлежи на пешеходците, ако не им се бръкне в джоба?\"\n\r\nПътни неволи изпитват и преминаващите през  Нашият потребител се опасява, че ако не се вземат мерки за възстановяване на настилката сдобилите се с травми пешеходци ще се увеличават заради многобройните дупки, неравности, разкъртен асфалт.\n\r\nТова са само малка част от получените сигнали през седмицата. Ако видите нередност, проблем, с който се сблъсквате всеки ден и искате да подадете сигнал - направете го онлайн в ! Платформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.04.12", "title": "Helpbook сигнали: Мръсотия, смрад, проблеми с паркирането..."}
{"url": "https://www.dnes.bg/stranata/2019/04/12/biofermeri-na-bunt-shte-padne-li-glavata-na-porojanov.407374", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Биопроизводители поискаха оставката на министър Порожанов. От бранша недоволстват срещу нова наредба, която предвижда налагане на големи санкции и дори отнемане на сертификата на производители при минимални грешки. Причините за недоволството са изчерпан финансов ресурс и блокирани средства по европейски програми. Часове преди протеста агроминистерството публикува промени, смекчаващи значително заложените санкции. Протестът обаче не беше отменен.\n\r\nВ студиото на \"България сутрин\" Петко Симеонов от асоциация \"Буопродукти\" каза, че производителите остават в стачна готовност и кога ще има нов протест, зависи от предстоящата им среща с Румен Порожанов.\n                    \n                    \n                \r\n\"Ние водихме към 6 месеца кореспонденция с министерството и до този момент, до обявяването на протеста, не бяхме постигнали нищо. От страна на министерството не получихме желаната комуникация. След обявяването на протеста, спешно беше публикувана наредбата\", каза Симеоново.\n\r\nПред той посочи още, че именно производителите са инициирали промени в нормативната уредба, която регламентира тяхната дейност.\n\r\nПо думите му обаче от Министерството на земеделието са променяли други точки и части, които не са били обсъждани.\n\r\n\"Това го няма никъде в Европа, при абсолютно недоказана вина на оператора, директно да му се отнема сертификата и то на цялото стопанство, не на дадена партида или даден продукт, който е бил замърсен. Това искахме да бъде променено\", настоя Петко Симеонов от асоциация \"Биопродукти\".\n\r\nТой обясни още, че през 2018 година има сериозен отлив на хора, които се занимават с биологично земеделие. Симеонов сподели още, че производителите се притесняват най-вече от липсата на прозрачност при взимане на решенията.\r\n ", "date": "2019.04.12", "title": "Биофермери на бунт: Ще падне ли главата на Порожанов?"}
{"url": "https://www.dnes.bg/notifikacii/2019/04/12/govorite-si-s-virtualnata-aleksa-v-amazon-proslushvat.407371", "text": "Ще се прослушват личните разговори, проведени чрез виртуалния асистент на Амазон Алекса. Целта е подобряване на технологията, съобщава Блумбърг. Хиляди служители на компанията по целия свят са се заели с проекта.\r\nЩе се прослушват гласови записи от домовете и офисите на собствениците на смартспийкъра Ехо. Записите са обработвани и анализирани като част от усилията да се премахнат пропуските в това как Алекса разбира човешката реч и да се помогне на виртуалния асистент да отговаря по-добре.\r\nНякои от служителите преглеждат до 1000 аудиозаписа през 9-часовия си работен ден. Записите се обработват в няколко регионални офиса на Амазон - например в Бостън, Индия и Румъния.\r\nВ рекламните материали Алекса е представена като живееща в \"облак\" и ставаща винаги по-умна, но като при много софтуерни инструменти, създадени така, че да се учат от опита, хората вършат част от обучението, отбелязва Блумбърг.\r\n                \n                От Амазон никога не са разкривали публично факта, че човешката намеса е част от гласовата технология на Алекса.\r\nКомпанията пояснява, че служителите нямат пряк достъп до информация, която да идентифицира говорещия или профила, от който идва записът. Записите обаче са свързани с номер на профила, серийния номер на устройството и първото име на собственика, отбелязва Блумбърг.", "date": "2019.04.12", "title": "Говорите си с виртуалната Алекса, в Амазон - прослушват "}
{"url": "https://www.dnes.bg/temida/2019/04/12/prokuraturata-spria-proverkata-po-skandala-alo-banov-sym.407423", "text": "Специализираната прокуратура отказа да разследва министъра на културата Боил Банов по сигнал на БСП заради липса на данни за извършено престъпление. \n\n В началото на годината социалистите и по-специално настоящият водач на листата за евроизборите на БСП Елена Йончева сигнализираха обвинеинето.. \r\n \r\nТя обвини Боил Банов, че е съдействал за опрощаването на поне 700 000 лева неустойка на фирмата – строител на \"Ларгото\" и като доказателство изпрати на обвинението аудиозапис.\n\r\nСпоред социалистката разговорите са свидетелство за корупционна схема при строежа на \"Ларгото”, където са установени опростени неустойки на фирмата изпълнител, а самият Банов давал указания как да се фалшифицират документи.\n                    \n                    \n                \r\nЗаписите, по думите на Йончева, показват разговори от 2016 г., когато Боил Банов беше зам.-министър на културата във втория кабинет \"Борисов\". \n\r\nОт своя страна министърът на културата се оправда, че за неустойките се водят дела и заяви, че ще съди Йончева за клевета.  \n\r\nТой обяви, че изнесените записи от Елена Йончева са скалъпени и че от няколко години се опитват да го рекетират с тях.", "date": "2019.04.12", "title": "Прокуратурата спря проверката по скандала \"Ало, Банов съм\""}
{"url": "https://www.dnes.bg/politika/2019/04/12/britancite-u-nas-sys-syshtiia-statut-i-sled-brexit.407412", "text": "Гражданите на Обединеното кралство, които трайно са се установили в България, ще могат да запазят статута си у нас и след Brexit, като за това е предвидена специална процедура по пререгистрация. Това записаха депутатите на второ четене с поправки в Закона за чужденците.\n\nСлед излизането си от Еропейския съюз британците ще влизат у нас като граждани на трета страна. Затова се прави изключение за тези, които вече са се установили у нас, да могат да запазят досегашния си статут.\n\r\nГражданите от Великобритания и членовете на техните семейства, които към деня, следващ датата на оттегляне на Великобритаия от ЕС са влезли и пребивават законно в България или притежават валиден документ за пребиваване, могат в срок до 31 декември 2020 г. да подадат лично заявление в дирекция \"Миграция\" или в областните дирекции на Министерство на вътрешните работи за издаване на разрешение за пребиваване у нас. \n                    \n                    \n                \r\nС промени в закона се урежда и статутът и пребиваването в България на непридружените деца-чужденци. \n\r\nИзмененията предвиждат право на пребиваване на деца чужденци до 18-годишна възраст да се предоставя след общо съгласие на родителите. Ако няма такова, спорът се решава по съдебен път.", "date": "2019.04.12", "title": "Британците у нас със същия статут и след Brexit"}
{"url": "https://www.dnes.bg/notifikacii/2019/04/12/rodnite-boici-sa-gotovi-za-senshi.407479", "text": "\n\r\nБроени дни преди втората професионална бойна гала вечер SENSHI повечето български бойци вече са готови да се изправят на ринга срещу противниците си. \"В момента приключваме със спарингите и е наистина малко по-тежко от обикновено. Днес е последният ден със 100%-ови тренировки и след това влизаме в режим за възстановяване на силите\", заяви днес Деян Топалски по време на първата официална пресконференция преди галата. На SENSHI той ще спори за Европейска титла на WAKO PRO срещу Ахмед Крънич от Босна и Херцеговина в категория до 88,6 кг.\n\r\n\"Чудесно се чувствам. 100 процента съм готов за срещата и вече нямам търпение. Крънич има доста мачове в интернет, които успях да изгледам. Почти всички са от световни и европейски първенства. Смея да кажа, че съм го разучил\", заяви още 11-кратният шампион на България по кикбокс и ММА.\n                \n                \r\nБойната гала вечер ще се проведе на 20 април, от 19 часа, в зала \"Арена Армеец\". Точно седмица преди нея се проведе и първата официална пресконференция на SENSHI. Заедно с Топалски, зад микрофоните на зала \"Родина\"  на националния стадион \"Васил Левски\" застанаха още петима от най-добрите родни състезатели по кикбокс, муай тай и киокушин - Атанас Божилов, Антон Петров, Богдан Шумаров, Николай Йоргов и Петър Стойков. Водещ на пресконференцията бе журналистът от сайта  Борис Тонев.\n\r\nВсички бойци бяха категорични, че се чувстват подготвени и очакват на галата да се разиграят невероятни и много оспорвани мачове. \"Можи би на SENSHI ще се бия срещу най-сериозният ми противник досега\", обясни капитанът на националния ни отбор по кикбокс Атанас Божилов. На 20 април той ще има трудната задача да отстрани беларуската кикбокс звезда Макс Сподаренко от пътя към Световната титла на WAKO PRO. Тяхната среща е главна от бойната карта на събитието и е последна за вечерта. Те ще се бият в категория до 71,800 кг.\n\r\nБожилов бе категоричен, че се е подготвил много добре. \"Гледах го, но се и познавам с него. Засичали сме се на големи първенства. Той има много отличия. Видях му силните страни. Може би това е най-сериозният ми противник, който съм имал досега. Подготвил съм се по план. Тренирах много за този мач“, заяви състезателят на бургаския клуб \"Самурай\".\n\r\nСпециално за SENSHI в България пристига холандската легенда и един от най-добрите кикбосьори в света за всички времена Петер Артс. Той ще доведе със себе си четирима от своите бойци, които ще се бият с трима родни състезатели. Срещу холандец от тима на Артс ще се изправи големия талант на страната ни Богдан Шумаров. Неговият противник в категория 72,500 кг е Иляс Букаюа.\n\r\n\"Всички сме гледали Петер Артс, като съм бил малък не съм очаквал, че ще се изправя срещу негово момче. Това е чест за мен\", обясни Шумаров. Двубоят му на SENSHI ще е четвърти ят, в който се включва, за последните два месеца. Въпреки това състезателят на варненския клуб \"БОИЛ\" е категоричен: \"Чувствам се свеж и в отлична форма\".\n\r\nСрещу сериозен боец от школата на Артс ще трябва да се изправи и Николай Йоргов. Той ще се бие с холандеца Томас Дуве в категория 80 кг. Състезателят на столичния клуб \"Армеец\" заяви, че се чувства по-добре подготвен физически от съперника си и ще се стреми към нокуат. Това беше стратегията му и на първото SENSHI, когато пречупи опонента си за по-малко от 30 секунди.\n\r\nЕдинствената битка по муай тай на SENSHI ще е между Антон Петров и гръка Танасис Кукуфикис. На 20 април в \"Арена Армеец\" двамата ще се срещнат на ринга за втори път, след като през 2014 година българинът извоюва победата. Сега Петров обясни, че е наблюдавал играта на Кукуфикис  и за послледните години гръкът  е променил нивото си много.\n\r\nЗа пръв път на професионална бойна гала вечер по кикбокс и муай тай ще има и четири много атрактивни двубоя по карате киокушин. Те ще се играят по правилата на KWU International Professional League в 3 рунда по 3 минути (фул контакт карате киокушин с удари в главата).\r\nВ една от тях Петър Стойков ще се изправи срещу руснака Омар Магомедов в категория до 70 кг. \"Наблюдавах му няколко срещи. Знам, че е тренирал в много добра руска школа. Но и аз се готвя много сериозно и ще стане интересна битка\", посочи Стойков.", "date": "2019.04.12", "title": "Родните бойци са готови за SENSHI"}
{"url": "https://www.dnes.bg/sofia/2019/04/12/policai-slojiha-beleznici-na-mladej-s-autizym-zaradi-mylchanie.407384", "text": "Момче с аутизъм бе задържано два пъти от полицаи, защото при проверка  той показва копие на личната си карта и мълчи, докато те го разпитват,  предаде Дарик.\n\r\nСлужителите на МВР трябва да бъдат обучени как да  подхождат към хората с психични разстройства, за да не ги травмират  допълнително, каза Ани Андонова, директор на две от социалните услуги  за лица с проблеми от аутистичния спектър.\n\r\nГолям проблем за тези  хора остава и трудовата реализация. За последните няколко години едва  четирима младежи с аутизъм са започнали работа в незащитена среда в  София.\n\r\nМладежите с аутизъм, преодолели страха си да излизат сами,  носят само копие от личната си карта като предпазна мярка, за да не  станат жертва на измама. Върху него е написано, че става дума за човек с  психично разстройство.\n                    \n                    \n                \r\nТака един от младежите е спрян на  излизане от метрото от полицаи от 4-то районно управление. Той дава  копието на личната карта, но не говори от притеснение. Тогава пазителите  на реда започват да му крещят, защото не носел оригинала. Слагат му  белезници и го качват в патрулката, разказва Андонова.\n\r\nСпоред нея  полицаите трябва да се запознаят с особеностите в поведението на лицата  с аутизъм и да посочат какъв друг документ освен личната карта може да  послужи при проверка: \n\r\n„Когато някой ги спре и се върне в тази  позиция, в която той е стресиран, затворен, като последния престъпник, с  белезници и закаран в полицията, след това минава доста време, в което  те като видят полицаи и бягат, крият се. Все едно са направили  престъпление“.\n\r\nОтносно трудовата реализация на хората с аутизъм,  Андонова смята, че тя може да бъде увеличена, ако хората с увреждания  нямат привилегии спрямо останалите служители и изпълняват всички  задължения, валидни за съответната позиция.", "date": "2019.04.12", "title": "Полицаи сложиха белезници на младеж с аутизъм заради... мълчание"}
{"url": "https://www.dnes.bg/televizia/2019/04/12/investor-media-group-prodyljava-da-byde-na-top-miasto-sred-potrebitelite-i-prez-proletta.407456", "text": "Впечатляващите резултати на уебсайтовете от  вече повече от половин година нареждат медийната група на ключово място в топ 10 класацията на Gemius. Със солидния пазарен дял от 49%, през март 2019 г. Investor Media Group продължава да заема второ място в ранкинга на най-предпочитаните от аудиторията онлайн медийни компании в България.\n\r\nПрез март сайтът на единствената бизнес телевизия в страната - , отбелязва сериозен ръст от 47% на потребителите си, като броят им е достигнал 64 000. На повече читатели се радва и уебстраницата на политематичната телевизия  с увеличение от 5%. През март посетителите на сайта са надхърлили 224 000 души, а увеличението в броя им на годишна база е със стабилните 18%.\n                    \n                    \n                \r\nВодещата уебплатформа за неджижими имоти регистрира най-силния си месец от година и половина насам. Рекордните 139 000 потребители са потърсили възможност за покупка, продажба или наем на имот благодарение на Imoti.net през март. Това увеличение представлява 34% на месечна и 44% на годишна база. Пазарният дял на сайта се е покачил до 3%, а броят на посетителите му е нараснал с 34% на месечна и 44% на годишна база.\n\r\nЗавидни резултати отбелязва авторитетният здравно-медицински сайт , като посетителите на годишна база през месец март са с ръст 31%. Над 824 000 са потребителите, избрали да получат компетентна и достоверна информация по здравен въпрос, консултирайки Puls.bg през последния месец. Увеличението в импресиите на годишна база е със солидните 47%.\n\r\nДанните на Gemius отчитат и покачване със 17% в потребителите на  на годишна база. През март повече от 150 000 души са избрали да прочетат всичко най-актуално и любопитно от автомобилната индустрия на утвърденото място за любителите на високите скорости.", "date": "2019.04.12", "title": "Investor Media Group продължава да бъде на топ място сред потребителите и през пролетта"}
{"url": "https://www.dnes.bg/stranata/2019/04/12/jena-schupi-i-dvete-si-ryce-sled-padane-ot-stypala-v-remont.407454", "text": "Жена от Стара Загора е със счупени китки на двете ръце, след падане от стъпала в ремонт в центъра на града, съобщава bTV.\r\nПарчета кофражни плоскости, поставени без укрепване, са причина за тежкия инцидент. Освен счупванията, 60-годишната жена е получила и травми по главата и тялото. Приета е в Университетската болница и лекарите се въздържат от прогноза колко дълго ще се възстановява.\r\nИзвършват се ремонтни дейности на мястото на инцидента. Изпълнител е консорциумът ДЗЗД \"Красива Стара Загора\". Участъкът не е бил обезопасен, твърдят очевидци.\r\nКъм момента няма официален коментар от консорциума по случая. Близки на пострадалата жена са сезирали прокуратурата.\r\n ", "date": "2019.04.12", "title": "Жена счупи и двете си ръце след падане от стъпала в ремонт"}
{"url": "https://www.dnes.bg/obshtestvo/2019/04/12/topim-se-kato-naciia-bylgariia-s-nai-visoka-smyrtnost-v-es.407419", "text": "Към 31 декември 2018г. населението на България е 7 000 039 души и е намаляло с влизо 50 000 сравнение с 2017г. Това посочва ново проучване за демографските процеси в страната на Националния статистически институт. \n\r\nОсновните изводи от проучването са, че процесът по намаляване и застаряване на населението продължава, както и броят на живородените деца и коефициентът на обща разждаемост.\n\r\nКъм края на 2018г. лицата над 65 години са били почти 22% от общното население на странта. Резултатът е с 0,3 процентни пункта по-висок от този за 2017 година. Оказва се, че процесът по застаряване е по-силно изразен при жените, отколкото при мъжете, съответно с 24,8 и 17.7%.\n\r\nНай-много възрастни хора има в областите Видин, Габрово и Кюстендил, а най-нисък е делът на хората над 65 години в София и Варна. \n                    \n                    \n                \r\nСредният процент на застаряване в Европейският съюз е 19,7%, а най-висок е делът на Италия, Гърция и Португалия. \n\r\nСпоред проучването в градовете живеят над 5 млн. души или около 74% от населението, а селата образуват малко над 26%.\n\r\nПрез 2018г. в страната са регистрирани 62 576 родени деца. В сравнение с предходната година броят на живородените намалява с 2,7%.\n\r\nКоефициентът на обща раждаемост е 8,9%, което отново е намаление спрямо 2017г., но само 0,1 процентни пункта. \n\r\nНай-много бебета се раждат в областите Сливен, София и Ямбол,а най-малко в Смолян, Габрово и Видин.\n\r\nНай-притеснителни са данните по отношение на смъртността. Броят на умрелите лица през 2018г. е 108 526, а коефициентът на обща смъртност - 15,4%. Въпреки че това е намаляване с 1,2% спрямо предходната година, от НСИ уточняват, че нивото на смъртност продължава да е твърде високо. \n\r\nНай-висок е процента в областите Видин, Монтана и Кюстендил.\n\r\nБългария е водач по този показател и в общата статистика на ЕС за 2017г. След нас са Латвия и Литва. Най-ниска е смъртността в Ирландия, Кипър и Люксембург. \n\r\nСредната продължителност на живота в България, изчислен за периода 2016-2018г., е 71.4 години за мъжете и 78.4 - за жените. \n\r\nКъм 2018 година всички области в страната имат отрицателен естествен прираст.\n\r\nПри градовете с население над 100 000 души няма промяна през последните години и те остават София, Пловдив, Варна, Бургас, Русе и Стара Загора.", "date": "2019.04.12", "title": "Топим се като нация, България с най-висока смъртност в ЕС"}
{"url": "https://www.dnes.bg/temida/2019/04/12/prestypna-grupa-oshtetila-biudjeta-s-nad-2-5-mln-lv-ot-vnos-na-meso.407460", "text": "Престъпна група от седем души е ощетила бюджета с 2 779 186 лева. Групата е действала в продължение на 11 месеца - от септември 2013 г.\r\nУчастниците организирали внос на месо в страната от името на дружества,  регистрирани на малоимотни лица, и избягвали установяването и плащането  на ДДС чрез продажба на вносната стока без документи или чрез  минимизиране на данъчните задължения с включване на фактури за нереални  доставки в дневниците за продажби на контролираните дружества.\r\nДнес спецсъдът наложи две ефективни и пет условни присъди на седмината по обвинение за участие в група за данъчни измами, съобщиха от Спецпрокуратурата.\r\nСъдът е уважил в пълен размер гражданския иск на министъра на финансите в размер на 2 779 186 лева спрямо ръководителя на групата, извършил данъчните престъпления.\r\n                    \n                    \n                Седем години лишаване от свобода наложи съдът за организатора на групата Пламен И. Тригодишна ефективна присъда определи за участника в групата Георги Г.\r\nОстаналите членове на престъпното сдружение са осъдени на различни срокове \"Лишаване от свобода\" с отлагане на изпълнението. Групата бе неутрализирана на 14 октомври 2014 г.\r\nПрисъдата не е окончателна и може да бъде обжалвана и протестирана пред Апелативния специализиран наказателен съд.", "date": "2019.04.12", "title": "Престъпна група ощетила бюджета с над 2,5 млн. лв. от внос на месо"}
{"url": "https://www.dnes.bg/akoshtete-vqrvaite/2019/04/12/6-vida-izneviara-koi-sa-te.407340", "text": "Какво точно представлява изневярата? За много хора това означава те или партньорът им да имат сексуални взаимоотношения с друг. Докато това е сексуална форма на измяна, има и други форми на измама и изневяра, които нямат общо със сексуалния контакт. Вижте кои са.\r\n\r\nЕмоционалната изневяра може би е по-силна от физическата. Не е необходимо дори да имаме сексуална връзка с някого, за да присъства той често в мислите ни, дори в сексуалните ни фантазии. Представете си, че имате партньор, но с колега или познат разговорите ви са вълнуващи, интересни, сякаш те запълват нещо, което липсва във взаимоотношенията с половинката. И често мислите за въпросния човек, за това колко хубаво ви кара да се чувствате. Това може да се сметне за изневяра.\r\n                    \n                    \n                \r\nКогато имаме сериозни взаимоотношения трябва да се опитаме да намерим баланс между времето прекарано с любимия човек и това с приятелите. Би трябвало приоритетът да е романтичната връзка. В момента, в който започне да липсва равновесие и взаимоотношенията с партньора страдат от приятелските ви събития, това вече е изневяра.\r\n", "date": "2019.04.12", "title": "6 вида изневяра. Кои са те?"}
{"url": "https://www.dnes.bg/world/2019/04/12/chetirima-bylgari-arestuvani-v-bali.407478", "text": "Четирима български граждани са арестувани на остров Бали за скимиране на банкови карти, съобщава Агенция Фокус.\r\nАрестуваните са идентифицирани като Калоян Спасов на 38 години, Любомир Богданов на 33г., Николай Динев на 39г. и Валентин Галчев на 31г. Освен кражба на данни, четиримата са източвали пари от банковите сметки на жертвите си.\r\nГенералният директор на полицията в Бали обяви, че всички заподозрени са арестувани в град Пекату, в процинция Южна Кута и допълни, че малко преди залавянето им са извършили поредната кражба. \r\nАко бъдат признати за виновни, четиримата българи са заплашени от затвор до 5 години, съгласно Закона за електронната информация и Наказателния кодекс на Индонезия. \r\nТова е пореден арест на българи в Бали - по-рано тази година бяха задържани друга петима наши сънародници за сходно престъпление.  Полицията предполага, че двата случая са свързани.", "date": "2019.04.12", "title": "Четирима българи арестувани в Бали"}
{"url": "https://www.dnes.bg/sofia/2019/04/12/katastrofa-na-severnata-skorostna-tangenta-ima-postradal.407464", "text": "Един човек е пострадал при катастрофа на Северната скоростна тангента при разклона за Требич, съобщиха от МВР за \"Фокус\". \r\nСигналът за инцидента е получен около 12.40 часа. \r\nВлекач с ремарке се е ударил в лек автомобил. \r\nШофьорът от лекия автомобил е пострадал и е откаран в болница.\r\nДвижението се осъществява с повишено внимание в района на инцидента.", "date": "2019.04.12", "title": "Катастрофа на Северната скоростна тангента, има пострадал"}
{"url": "https://www.dnes.bg/snimka-na-denia/2019/04/12/dyjdoven-uikend-shte-vali-v-cialata-strana-che-i-grymotevici.407404", "text": "Облачното време ще се задържи и през почивните дни, като временни разкъсвания на облачността са възможни над Южна България.\r\nЩе превали над по-голямата част от страната, а следобед е възможно да се появят и гръмотевици, предупреждават синоптиците от НИМХ. \n\r\nПрез нощта значителни валежи се очакват главно в северната половина от страната, а през деня - в планинските райони.\r\nМаксималните температури ще са между 12 и 17 градуса, а минималните - между 4 и 9. Валежите ще продължат и в нощта срещу неделя. \n\r\nНад Черноморието ще бъде предимно облачно, на много места с валежи от дъжд. Ще духа до умерен североизточен вятър. Максималните температури на въздуха ще са 15-16 градуса. Температурата на морската вода ще е 11-13 градуса. Вълнението на морето ще бъде 2-3 бала.\n                \n                \r\nНад планините ще бъде предимно облачно, временни разкъсвания на облачността ще има преди обяд над Рило-Родопската област. На много места ще има валежи от дъжд, над 1800 метра - от сняг. В отделни райони валежите ще са значителни, придружени с гръмотевици. В ниските части ще духа до умерен североизточен, а по билата силен югозападен вятър. \n\r\nМаксималната температура на височина 1200 метра ще е около 6 градуса, над 2000 метра - около 1 градус.\r\nВ неделя ще остане предимно облачно, с превалявания, преди обяд на  повече места в Северна България, след обяд - главно в Западна. Вятърът  ще е от север-североизток и дневните температури ще се понижат още  малко.\n\r\nВ понеделник, 15 април, ще се задържи предимно облачно и сравнително  хладно. Превалявания от дъжд, предимно слаби, ще има на места в  югозападната част от страната. Вятърът ще е слаб до умерен, от  изток-североизток. \r\n ", "date": "2019.04.12", "title": "Дъждовен уикенд, ще вали в цялата страна, че и гръмотевици"}
{"url": "https://www.dnes.bg/notifikacii/2019/04/12/nositel-na-20-prisydi-prebi-pensioner-grajdani-go-arestuvaha.407390", "text": "45-годишен мъж преби пенсионер на 83 години. Поводът за нанесения побой е туко-що изтеглената пенсия от страна на възрастния човек, съобщава пресцентърът на Апелативна прокуратура – Варна. \n\n\r\nДядото решил да се почерпи в близка кръчма със свой познат. В заведението се намирал и побойникът Я.И. Той наблюдавал пенсионерите и изчакал момента, когато те си тръгвали. \r\nСлед като двамата дядовци се разделили Я.И решил да действа и нападнал своята жертва. На място на побоя минавал лек автомобил с пътници, които видели случващото се. Те веднага спрели и помогнали на 83-годишния, задържайки рецидивиста. \r\nПолицията дошла веднага след подадения от гражданите сигнал. Пазителите на реда установили, че Я.И е осъждан 20 пъти. Престъпникът е задържан, а от Добричкия окръжен съд решили да го задържат под стража. Мъжът е привлечен като обвиняем за опит за грабеж, представляващ опасен рецидив.", "date": "2019.04.12", "title": "\"Носител\" на 20 присъди преби пенсионер, граждани го арестуваха"}
{"url": "https://www.dnes.bg/notifikacii/2019/04/12/otnovo-osvirepialo-kuche-otnovo-nahapano-dete.407394", "text": "Поредно нападение от куче над дете, този път в село Бенковски. 12-годишното момче е било нахапано вчера малко преди 17 часа.\r\nИнцидентът е станал на спортна площадка, в близост до двора на училището.\r\nЖивотното захапало момчето по крака. То е било превързано и изпратено за консултация с хирург в Златоград.\r\nПолицията издирва собственика на кучето.", "date": "2019.04.12", "title": "Отново освирепяло куче, отново нахапано дете "}
{"url": "https://www.dnes.bg/stranata/2019/04/12/skandal-v-pazardjik-jabeshki-seks-i-oporochena-porychka.407400", "text": "Обществена поръчка в Пазарджик разбунтува местните обществени организации и медии. Според представителите на \"Да, България\" и ДСБ има опорочаване на обществена поръчка за създаването на нов пешеходен мост, съобщава Телемедиа. \n\n\n\r\nКметът Тодор Попов обяви, че строежът се спира от РИОСВ - Пазарджик, заради \"секса на жабките\", от своя страна еколозите категорично отрекоха това да е така, защото в коритото на река Марица няма защитени видове жаби. Тези думи доведоха до напрежение в града и съмнения за нечестно спечелена обществена поръчка. \n\r\nФирмата, която е спечелила обществената поръчка, е обещала да вдигне новия пешеходен мост за 40 дни, а офертата и е с близо 77 хиляди лева по-скъпа от тази на конкурентите, които са обещали да издигнат моста за по-дълъг период от време, пише медията. \n                    \n                    \n                \r\nПредставител на местната структура на \"Да, България\" споделя пред Телемедиа, че глобата за забавянето на поръчката е в размер на 55 хиляди лева. Скандалът около новия пешеходен мост на Пазарджик търпи своето развитие всеки ден. Въпреки \"спирането\" на строежа се виждат работници, които продължават своята работа. \n\r\n\n\r\n ", "date": "2019.04.12", "title": "Скандал в Пазарджик - \"жабешки секс\" и опорочена поръчка"}
{"url": "https://www.dnes.bg/notifikacii/2019/04/12/foto-nagrada-snimka-na-placheshto-dete-na-granicata-meksiko-sasht.407396", "text": "Снимка на хондураско дете, плачещо, докато американски граничен патрул претърсва майка му, получи наградата \"Уърлд прес фото\" за 2019 г., предаде Асошиейтед прес.\n\r\nСнимката на Джон Мур, работещ за агенция \"Гети\", показва 2-годишната Янела Санчес и майка й Сандра Санчес, след като те били задържани на 12 юни миналата година. \n\r\nТя предизвика дебат за строгата политика на администрацията на президента на САЩ Доналд Тръмп по отношение на мигрантите, която включва разделяне на семейства, задържани на границата с Мексико.\n\r\nАмериканското сп. \"Тайм\" публикува снимката на Мур на корицата си, предизвиквайки възмущение срещу програмата за разделяне на семейства. Но по-късно бащата на Янела каза пред британския в. \"Дейли мейл\", че дъщеря му не е била разделяна от майка си и двете са останали заедно. Списанието обаче защити използването на снимката, заявявайки, че тя е \"уловила залозите на момента\".\n                \n                \r\n\"Мисля, че тази снимка докосна сърцата на толкова много хора, както докосна и моето, защото придава човешки измерения на една по-голяма история\", казва фотографът в изявление, публикувано от организаторите.\r\n \r\n/БТА/\r\n ", "date": "2019.04.12", "title": "Фото награда: Снимка на плачещо дете на границата Мексико - САЩ"}
{"url": "https://www.dnes.bg/science/2019/04/12/d-r-kati-bauman-momicheto-blagodarenie-na-koeto-vidiahme-cherna-dupka.407309", "text": "Целият свят за пръв път видя истинска черна дупка с очите си. Макар все още мъглива, тя не е плод на компютърна графика или художник, а е наистина някъде там – на 500 милиона трилиона километра.\r\nЗад тази историческа снимка стоят 8 телескопа и екип от близо 200 учени, но истинската звезда, благодарение на която видяхме черната дупка, се нарича доктор Кати Бауман. И е едва на 29 години. \n\r\nПрез 2016 година тя започва да пише алгоритъм, който ще превърне нещо, смятано за невъзможно, в реалност.\r\nТогава тя е студентка последна година в Масачузетския технологичен университет и ръководи екип от компютърни специалисти. Техният проект има за цел да конвертира данните от осемте телескопа, които съставят Event Horizon, за да създаде перфектното изображение.\r\n                    \n                    \n                Черните дупки са невидими за обикновеното око, а нито един телескоп не е достатъчно мощен, за да ги улови сам. Информацията от Event Horizon била качена на хиляди хардискове и откарана в Бостън, САЩ и Бон, Германия, където бил приложен алгоритъмът на доктор Бауман, който е с размер 5 петабайта.\r\nВсъщност, тя изпробвала \"на сляпо“ няколко различни варианта, преди да разбере, който е най-правилният, за да се сглобят суровите данни в снимка.\r\nЗа учените да успеят да уловят черна дупка е все едно обикновен човек да се опита да заснеме портокал на Луната. Успявайки, те доказват и един исторически факт – преди повече от един век, Алберт Айнщайн описва черните дупки точно по този начин.\r\nСамо за няколко минути след излизането на снимката името на Бауман е трендинг в Twitter. 29-годишното момиче се превръща в звезда, но е категорична, че без екипа й от 200 души, всичко това е било невъзможно.", "date": "2019.04.12", "title": "Д-р Кати Бауман – момичето, благодарение на което видяхме черна дупка "}
{"url": "https://www.dnes.bg/politika/2019/04/12/rumen-gechev-ne-viarva-za-chakalniata-na-evrozonata-borisov-lyje.407395", "text": "\n\r\nПремиерът Бойко Борисов лъже, че България ще влезе в чакалнята на еврозоната през юли, категоричен е вицепремиерът в кабинета Виденов. \n\nПо думите му няма как стрес-теста, провеждан от Европейската централна банка и обхващаш шест от водещите ни банки, да бъде завършен в края на юни, а веднага през юли да бъдем приети в чакалнята на еврозоната. \"Чисто технологично е невъзможно да се случи. Очевидно е, че управляващите правят тези техни изявления заради предстоящите евроизбори\", посочи Румен Гечев. \n                    \n                    \n                \r\n\"От друга страна - дори и да влезем в чакалнята на еврозоната, минимумът за престой там е две години. А максимум няма. Което означава, че една държава може да стои в тази чакалня много години. А тук има един много важен принцип на Банковия съюз, който заслужава особено внимание. \n\r\nБългария към момента има около 24 милиарда евро валутен резерв в БНБ. Ако влезем в Паричния съюз, а това е задължително условие и за членство в Еврозоната, по-голямата част от този валутен резерв може да се използва в случай на криза в банковата система на някоя от страните-членки. Всъщност, към днешна дата, по данни на самата ЕЦБ, натрупаните резерви на Паричния съюз за реакция при евентуална нова криза са крайно недостатъчни. Като се имат предвид прогнозите, че опасността от нова криза през близките години е реална, можем да приемем, че ще се наложи ползването на тези валутни резерви. С други думи, трупането на валутни резерви у нас и то при политики на \"затягане на коланите\", може да се окаже полезно за други страни\", смята политикът.\n\r\n\"Текущата проверка на тези шест банки е стъпка в правилна посока, защото всички искаме да сме сигурни, че банковата система в България и вътрешният надзор, който прави новото ръководство на БНБ, отговарят на международните стандарти\", заяви още Гечев.\n\r\nСпоред професора по икономика и народен представител от \"БСП за България\", правителството трябва да бъде много внимателно при преговорите за влизане в чакалнята на еврозоната. \n\r\n\"Правилно е България да проявява интерес към членство в еврозоната и да води преговори. Но не е правилно България, в лицето на правителството на ГЕРБ и неговите коалиционни партньори, да взима чисто политическо решение, без да има никакви разчети\", посочи още той.\n\r\nГечев уточни, че е притеснително една държава да влиза в Еврозоната, без да е наясно за това какви ще бъдат ефектите от него върху нейния износ, внос, върху инвестициите - външни и вътрешни, върху конкурентоспособността й и покупателната способност на населението. ", "date": "2019.04.12", "title": "Румен Гечев не вярва за чакалнята на еврозоната: Борисов лъже!"}
{"url": "https://www.dnes.bg/notifikacii/2019/04/12/bylgariia-i-turciia-favoriti-za-zavoda-na-volkswagen.407386", "text": "Германският автомобилен концерн Volkswagen напредва с процеса на избор на местоположението за новия си завод в чужбина. Според информация на Deutsche Presse-Agentur в шортлистата на кандидатите остават България и Турция. Въпреки това все още не е взето решение – по темата трябва да заседава и Надзорният съвет на своето заседание след Великден. Състезанието е отворено и нищо не е решено, поясняват пред DPA добре информирани източници.\r\nИ в двете страни разходите за персонал са много по-ниски, отколкото в Германия, а самата инвестиция е за около 1 млрд. евро. Компанията не коментира темата.\r\nПо-рано за плановете на VW за новото вложение алармираха Работническия съвет: служителите се притесняват за капацитета на съществуващите фабрики и призовават вместо да се правят нови инвестиции, да се използва един от съществуващите обекти.Това може да бъде една от фабриките за двигатели в Салцгитер, в Полковице в Полша или в Гьор (Унгария). Според наличната досега информация окончателното решението за нов завод следва да се взема при следващия кръг на планиране на заседание на Надзорния съвет през ноември.\r\n                \n                Според DPA България продължава да има добри шансове за вложението. В деня преди посещението на федералния президент на Германия Франк-Валтер Щайнмайер в София в началото на април група мениджъри на Volkswagen е разгледала немскоезична детска градина в столицата. Това също е едно от условията, които се преглеждат от Volkswagen - автомобилопроизводителят не иска да остави нищо на случайността при избора на бъдещото си местоположение.\r\nПредвид големите инвестиции в електромобилността заводите за двигатели на автомобилния гигант са подложени на особен натиск. Електрическите двигатели изискват според предишни изявления на изпълнителния директор на VW Херберт Дийс с 30% по-малко работа. Това вероятно ще повлияе на броя на служителите, но Дийс подчерта, че Volkswagen ще се ориентира по демографската крива и просто няма да удължава наемането на нови хора на мястото на пенсиониращи се служители.\r\n \r\n", "date": "2019.04.12", "title": "България и Турция - фаворити за завода на Volkswagen "}
{"url": "https://www.dnes.bg/obshtestvo/2019/04/12/neno-dimov-finite-prahovii-chastici-namaliaha-s-60.407392", "text": "За период от около 8 години - от 2011г. до 2018г., близо с 60 % са намалели превишенията, които показват станциите за мониторинг на качеството на въздуха в страната.\n\nТова каза министърът на околната среда и водите Нено Димов по време на официалното откриване на второто издание на Европейската конференция за качеството на въздуха - SOFAIR, предава агенция Фокус. \n\r\n\"Ако през 2011г. само в 9 от тези станции е било постигнато средно денонощно превишаване на годишна база, което е 75% непостигане на нормите, то през 2018г. 29 от тези станции показват постигане на нормите, което 75% успех. Тоест от минус 75% до плюс 75% за осем години - това е забележителен резултат\" - коментира Димов.\n                    \n                    \n                \r\nТой припомни, че България беше осъдена от Съда на ЕС за 28 града през 2017г. и че вече имаме положителни резултати по някои от тях. По думите му 9 града вече са извън наказателната процедура и покриват нормите, като за 6 от тях това вече е тенденция от 1-2 години. Той предупреди, че това са само предварителни данни и че в края на този месец ще има окончателни резултати, но пътят, към който вървят нещата бил окуражителен. \n\r\n\"Ако станцията в кв. \"Дружба\" през сезон 2016-2017г. е имало 68 превишения, то в сезон 2018-2019г. има 16 - в пъти  по-малко. В \"Младост\" са от 46 на 32. Това са двете станции, които вече покриват нормите според законодателството. \"Павлото\" и \"Хиподрума\" също са много близко. \" - коментира той.\n\r\nКвартал \"Надежда\" обаче продължава да бъде проблематичен и там трябва да се насочат усилия.\n\r\nНено Димов поздрави кмета на София Йорданка Фандъкова за усилията и каза, че тя постига сериозен успех. \n\r\nПо думите му в национален мащаб остават 25% от станциите, които не отговарят на изискванията.\n\r\n\"Което означава, че една сериозна част от българите все още не могат да се похвалят, че дишат чист въздух и трябва да направим така, че в следващите 2-3 години това да се случи\" - завърши министър Димов.", "date": "2019.04.12", "title": "Нено Димов: Фините праховии частици намаляха с 60%!"}
{"url": "https://www.dnes.bg/obshtestvo/2019/04/12/kapachki-za-bydeshte-blagorodnata-iniciativa-prodyljava.407387", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБлаготворителната инициатива \"Капачки за бъдеще\" стартира своето четвърто издание. С акцията, освен, че се рециклира пластмаса, се събират средства за изключително важни кувьози. До момента организаторите на кампанията са закупили 11 уреда, с които да се помогне на недоносените деца в цялата страна.\n\r\n6 от тях вече са дарени на различни болници, останалите пет предстоят да бъдат предоставени на лечебни заведения в страната.\n\r\n\"Целта ни е да съберем средства за минимум 4 кувьоза. Утре сме в София и Пловдив. Ние имаме справка от министерството за всички болници в страната, но ние правим проверка на всяка една. Свързваме се с болницата, проучваме и след това взимаме решение къде да дарим\", обясни в студиото на \"България сутрин\" Мартина Йорданова, която е част от екипа на кампанията.\n                    \n                    \n                \r\nЛазар Радков, който също участва, , че се надява доброволците от 'Капачки за бъдеще\" да успеят да подменят всички стари кувьози или да закупят нови за болниците, където няма. Той подчерта, че дарения се правят само на общинските болници.\n\r\n\"Ще подменим съвсем скоро всички, които са от 80-те години. В големите градове са по-добре нещата\", каза Радков.\n\r\nТой и Мартина Йорданова обясниха, че има над 320 пункта за събиране на пластмасови капачки в страната, които са разположени в 113 населени места, така че всеки, който иска да върне своите за рециклиране, може да види къде да го направи на страницата на инициативата в социалните мрежи.\n\r\nРадков допълни, че тяхната инициатива има и друг ефект, защото от събирането на капачки, много хора започват да изхвърлят разделно и своите отпадъци.\r\n ", "date": "2019.04.12", "title": "Капачки за бъдеще: Благородната инициатива продължава"}
{"url": "https://www.dnes.bg/sofia/2019/04/12/poredno-bezdeistvie-na-instituciite-koi-pochistva-pancharevo.407378", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Панчаревското езеро е потънало в тиня, а бездействието на институциите към него стигна до Брюксел. Сдружението за развитие на Панчарево и Кокаляне подаде жалба в Европейската комисия, която адресира до комисаря по околната среда.\n\r\nСпоред неправителствената организация екологичните стандарти, които са задължителни за всяка държава от Европейския съюз, не се спазват по отношение на този водоем, съобщи .\n\r\nСпоред сдружението, основните проблеми са липсата на канализация и пречиствателни съоръжения за отпадните води, които са от близките населени места.\n                    \n                    \n                \r\nТова пък води до замърсяване на водите, а самото водно огледало не е почиствано от наноси през последните 38 години.\n\r\nВ Панчаревското езеро тренират много деца и спортисти от клубове по гребане и кану-каяк. Стига се до там, че част от треньорската дейност е да се чисти езерото.\n\r\nСпортисти и техните наставници споделят, че многото боклуци и водорасли представляват и опасност за живота на всички, които влизат в езерото.\n\r\n\r\n ", "date": "2019.04.12", "title": "Поредно бездействие на институциите: Кой почиства Панчарево?"}
{"url": "https://www.dnes.bg/obshtestvo/2019/04/12/vnimatelno-s-kolata-v-turciia-sgafish-li-plashtash-na-gkpp-to.407431", "text": "На ГКПП-та в Турция е въведена система за незабавно плащане на наложени глоби и санкции на чужди граждани, направени в страната, алармират от МВнР.\n\r\nПо информация на генералното консулство на България в Одрин, от вчера на граничните контролно-пропускателни пунктове на южната ни съседка не допускат страната да бъде напусната от автомобили, санкционирани по време на престоя им на територията на Турция, чието заплащане не е било извършено на друго място. \n\r\nСтава въпрос за глоби при нарушения на правилата за движение по пътищата и незаплатени толтакси при използване на автомагистралите в Турция.\n\r\nЗаплащането се осъществява на митническите пунктове на ГКПП при излизане от страната, като информацията за всички наложени парични глоби и други санкции излиза на служебния компютър на митническия служител. В случай че има неплатени такива, се издава предписание да бъде извършено незабавно плащане на гише на митницата, включително с кредитни и дебитни карти. \n                    \n                    \n                \r\nВ случай че в системата на МВР на Турция има постъпили данни за неплатени стари глоби, те също ще бъдат изискани.\n\r\nПри невъзможност за заплащане на място се предвижда задържане на превозното средство на паркинг на митницата на ГКПП до заплащане на паричната санкция.\n\r\nВъв връзка с въведената нова система за незабавно плащане на наложените глоби е препоръчително българските граждани стриктно да спазват правилата за движение по пътищата и други разпоредби на територията на Турция, съобщават от МВнР.", "date": "2019.04.12", "title": "Внимателно с колата в Турция! Сгафиш ли – плащаш на ГКПП-то"}
{"url": "https://www.dnes.bg/eu/2019/04/12/borisov-si-pojela-poveche-kitaiski-turisti.407435", "text": "Министър-председателят Бойко Борисов се надява на увеличение на пътуванията на китайски туристи в България и страните от региона, както и на засилване на обмена в образованието, културата, науката и технологиите, иновациите и електронната търговия. Изказването си той направи по време на пленарното заседание на Осмата среща между държавите и правителствените ръководители на страните от Централна и Източна Европа и Китай в хърватския град Дубровник.\n\r\nСпоред българският премиер задълбочаването на всеобхватното стратегическо партньорство между ЕС и Китай е от особено значение и гарант на мира, просперитета и устойчивото ни развитие. \n\r\nТой изтъкна добрите резултати на доброто сътрудничество между България и Китай - изпълнението на споразумението на стойност 1,5 милиарда евро между банките за развитие, участието на все повече китайски компании в търгове за инфраструктурни и транспортни проекти и предстоящото откриване на изнесени визови центрове в 15 китайски града. \n                    \n                    \n                \r\nБорисов коментира, че е важно китайските инвестиции да са в унисон с правилата на ЕС и без държавни гаранции, чрез концесии, модернизиране на съществуващи производства и други. \n\r\n\"Разчитаме на подкрепата на китайското правителство за набелязване на конкретни мерки за разширяване и улесняване достъпа до китайския пазар, както и за ускоряване на процедурите за разрешения за внос\", заяви министър-председателят.\n\r\nВ края на изказването си Борисов похвали китайската инициатива \"Един пояс, един път\" и отбеляза, че очаква реализирането на конкретни проекти и на българска територия. \n\r\nФорматът на срещата е наречен \"16+1\" и е инициатива на Китайската народна република, насочена към засилване и разширяване на сътрудничеството с 11 държави-членки на ЕС (България, Хърватия, Чехия, Естония, Унгария, Латвия, Литва, Поляа, Румъния, Словакия и Словения) и 5 балкански стран (Албания, Босна и Херцеговина, Черна Гора, Сърбия и Македония).", "date": "2019.04.12", "title": "Борисов си пожела повече китайски туристи"}
{"url": "https://www.dnes.bg/notifikacii/2019/04/12/turciia-franciia-ni-pouchava-za-genocid-a-ruanda-i-aljir.407427", "text": "Франция е последната страна, която може да поучава Турция за геноцид и история, заяви турският министър на външните работи Мевлют Чавушоглу, цитиран от Анадолската агенция.\n\r\nПовод за коментара на турския първи дипломат беше подписаното в сряда от френския президент Еманюел Макрон решение, с което Франция обявява 24 април за национален ден в памет на арменския геноцид.\n\r\n\"Франция да се занимава със собствената си мрачна история в Руанда и Алжир\", препоръча Чавушоглу на среща на НАТО.\n\r\nТурските медии съобщават, че по същия повод вчера са разговаряли и министрите на отбраната на двете държави, предаде БТА. Турският министър Хулуси Акар се е обадил по телефона на френската министърка Флоранс Парли, за да изрази недоволството си от решението.\n                \n                \r\nФранция официално призна арменския геноцид през 2001 г.\n\r\nТурция приема, че много от живеещите в Османската империя арменци са били убити в сблъсъци с османските сили през Първата световна война, но оспорва броя на убитите и отрича тези убийства да са били системно организирани и да представляват геноцид.\r\n ", "date": "2019.04.12", "title": "Турция: Франция ни поучава за геноцид? А Руанда и Алжир?"}
{"url": "https://www.dnes.bg/stranata/2019/04/12/otkriha-zamyrsiavane-s-neftoprodukti-na-plaja-krai-shabla.407393", "text": "Басейнова дирекция \"Черноморски район\", РИОСВ - Варна и Регионалната лаборатория към Изпълнителната агенция по околна среда, са проверили сигнал за замърсяване на плажната ивица на курорта Албена. Обходен е участък от приблизително 2 км до устието на река Краневска. Констатирано е замърсяване на плажната ивица с нефтопродукти. При морските води не се наблюдава замърсяване, съобщиха от Басейновата дирекция.\r\nНа 10 и 11 април са били извършени съвместни проверки и на плажните ивици по Северното Черноморие, за които са били подадени сходни сигнали. От северната страна на Първа буна във Варна е установено струпване на водорасли по цялата дължина на буната и на морския плаж, а в морските води не е констатирано замърсяване с нефтопродукти.\r\n                    \n                    \n                На плажната ивица в района на централен плаж, къмпинг \"Добруджа“ в Шабла са установени 4 - 5 броя мазутни топчета с приблизителни размери 1 - 5 см. При проверката не е установен брегови източник на замърсяване.\r\nНе е констатирано замърсяване с нефтопродукти и при огледа на морските води и плажната ивица в комплекс \"Слънчев ден\" в курорта Св. св. Константин и Елена и в местност Зеленика пред залива на Каварна.\r\nПробите морска вода, взети от акваторията пред проверените плажни ивици, ще се изследват по физико-химични показатели.", "date": "2019.04.12", "title": "Откриха замърсяване с нефтопродукти на плажа край Шабла"}
{"url": "https://www.dnes.bg/obshtestvo/2019/04/12/gnevyt-na-gabrovci-spravedliv-no-bez-naprejenie-i-nasilie.407409", "text": "За спокойствие, ненасилие и мирни протести в Габрово призоваха зам.-министърът на МВР Красимир Ципов и депутатът от ГЕРБ Николай Сираков. Те се съгласиха, че гневът на габровци след  от трима роми е справедлив, но настояха, че насилието не е решение на проблема. \n\n\n\nЦипов изясни и че е имало забавяне на реакциите на областната дирекция на МВР при инцидента и затова е започнала проверка по случая. Зам.-министърът отсече и че ако се установят нарушения, ще се предприемат дисциплинарни мерки срещу ръководството на полицията в Габрово.\n                    \n                    \n                \r\nЗаради нанесения побой над продавач от трима роми габровци се вдигнаха на протест. Повече от 2 часа снощи група младежи и агитки обикаляха улиците на града, за да достигнат до ромски къщи в различните квартали, като се стигна до сблъсъци с полицията и жандармерията. \n\r\n\"Онова, което видяхме вчера на площада, е един гняв, който се е трупал с години. Този гняв е справедлив. Той е насочен заради онази неравнопоставеност между ромския етнос и останалото население. Това чувство за неравнопоставеност идва от това, че те получават помощи, а не плащат данъци. И в това има доза истина\", призна Николай Сираков.\n\r\nТой посочи, че видимо ромското население има доходи, но получава помощи. \"Откъде идват доходите на ромските семейства? От ТЕЛК-ове, които в много случаи са фалшиви. Но тези ТЕЛК-ове се издават от български доктори и това е генезисът на проблема\", настоя депутатът от ГЕРБ.\n\r\nТой посочи, че ромите често се наемат в сивия сектор, където не им се плаща по легален начин и така не се плащат данъци и осигуровки. Сираков добави и че необразованите ромски деца се превръщат после в млади безработни с нисък социален статус.\n\r\n\"Разчитам на интелигентността на габровци, че техните протести се чуват. Призивът ми е да няма насилие. Нека протестите да бъдат мирни, да чуем болката им, да чуят виждането ни и да намерим общото решение. Но това да стане по мирен начин\", призова накрая той. \n\r\n\"Призовавам жителите на Габрово да запазят спокойствие и да не се поддават на провокации, които могат да доведат до сериозни нарушения на обществения ред\", включи се и зам.-министър Красимир Ципов.\n\r\nШефът на вътрешната комисия Пламен Нунев пък акцентира, че е имало забавяне на действията и реакциите на областната дирекция на МВР предвид ситуацията.  \"Как се процедира? Посещава се местопроизшестието, установяват се извършителите, задържат се за 24 часа и стартира бързото полицейско поризводство и по възможост да бъдат осъдени веднага. Така всичко щеше да е норамално\", настоя той.", "date": "2019.04.12", "title": "Гневът на габровци - справедлив. Но без напрежение и насилие!"}
{"url": "https://www.dnes.bg/stranata/2019/04/12/tejka-katastrofa-na-pytia-iskyr-dolni-dybnik-ima-zaginali.407449", "text": "Тежка катастрофа е станала на пътя Искър-Долни Дъбник, има загинали, съобщи МВР-Плевен. \r\nСигналът за инцидента е постъпил в 13:15 часа. \r\nПри инцидента са се ударили две коли – \"Фолксваген\" и \"Хонда\". \r\nПо първоначална информация има и пострадали, сред които 2-годишно дете и 22-годишен младеж. На място има полиция. ", "date": "2019.04.12", "title": "Тежка катастрофа на пътя Искър-Долни Дъбник, има загинали"}
{"url": "https://www.dnes.bg/notifikacii/2019/04/12/biliana-dudova-s-treta-evropeiska-titla-v-jenskata-borba.407359", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБиляна Дудова спечели третата си европейска титла в женската борба, след като се наложи с 3:0 над рускинята Светлана Липатова на финала в категория до 59 килограма на континенталния шампионат в Букурещ.\n\r\nЛипатова загуби точка за пасивност в средата на първата част, която завърши при резултат 1:0 в полза на Дудова. И през вторите три минути борбата между двете продължи да бъде предимно ръце в ръце, което беше предизвикано най-вече от пасивността на Липатова. Тя обаче не издържа на отличните атаки на Дудова и 1:30 минути преди края българката получи още две точки, които почти й гарантираха златния медал.\n\r\nПоследната минута премина при доминация на Дудова на тепиха и тя спечели с краен резултат 3:0. С това българската борба заслужи първи златен и общо трети медал в Румъния.\r\n                \n                \"Изключително много се радвам, че съм повела България със златен медал. Да взема трето еропейско злато за мен е голяма гордост, защото успях в 3 различни категории да го постигна и ето, че този път успях, дори без да ми вземат нито една точка. И това показва, че със всяка изминала година ставам все по-добра и вървя в правилната посока. Всяка среща е трудна сама по себе с. Няма лесно, но когато се влагаш в тренировките максимално, когато излезеш на тепиха и дадеш сърце и душа, просто стигаш до победата\", сподели Биляна Дудова, цитирана от .\n\r\nТреньор на Липатова и руския национален тим за жени е българинът Симеон Щерев.\n\r\nПреди това Евелина Николова и Миглена Селишка спечелиха сребърни медали в своите категории. При 55-килограмовите Николова загуби финала с 4:10 срещу украинката Ирина Хусяк. Миглена Селишка пък отстъпи с 4:6 на украинката Оксана Ливач в категория до 50 килограма.\r\n", "date": "2019.04.12", "title": "Биляна Дудова с трета европейска титла в женската борба"}
{"url": "https://www.dnes.bg/notifikacii/2019/04/12/moskva-arestyt-na-asandj-otmyshtenie-na-politelita-na-sasht.407361", "text": "Преследването на основателя на \"Уикилийкс\" Джулиан Асандж е отмъщение на американския политически елит за информацията, която той публикува, заяви говорителят на руското външно министерство Мария Захарова снощи, цитирана от ТАСС.\n\n\n\r\nАсандж беше арестуван вчера в Лондон, след като Еквадор се отказа да продължава да му предоставя убежище в посолството си, където той прекара последните седем години.\n\r\nПред телевизия \"Дожд\" Захарова заяви: \"Разбира се, това е въпрос на възмездие или отмъщение от страна на политическия истаблишмънт на САЩ, който не можа да се примири с това, че информация, която преобръщаше представите на световната общност за методите на работа на законодателната и изпълнителната власт (на САЩ), е била публикувана\".\n                \n                \r\n\"Зад преследването на Асандж стои преди всичко Вашингтон, а всички останали играят второстепенни роли, това е очевидно\", каза Захарова.\r\n/БТА/\n\r\n ", "date": "2019.04.12", "title": "Москва: Арестът на Асандж отмъщение на полителита на САЩ"}
{"url": "https://www.dnes.bg/notifikacii/2019/04/12/promeni-na-kliuchovi-rykovodni-figuri-v-severna-koreia.407360", "text": "Севернокорейският парламент е избрал нов формален държавен глава и нов премиер на страната, съобщи Ройтерс, като се позовава на севернокорейски държавни медии.\n\r\nЗа председател на Президиума на Върховното народно събрание е бил избран Чхуе Рьон Хе, който замества на поста Ким Йон Нам. Формално държателят на поста е смятан за държавен глава на Северна Корея и обикновено представлява страната на дипломатически събития, въпреки че според експертите реалната власт е съсредоточена в ръцете на лидера Ким Чен Ун.\n\r\nКим Йон Нам, роден през 1928 г., беше един от най-дълго задържалите се висши държавни представители и заемаше поста от 1998 г.\n\r\nНаследникът му Чхуе в миналото е бил подложен на \"превъзпитание\", но през последните години изглежда, че придобива все по-голямо влияние, след като през октомври 2017 г. беше включен в могъщата партийна Централна военна комисия. Според южнокорейското разузнаване той стои зад наказанието на генерал Хван Пьон Со, някога един от най-доверените съветници на Ким Чен Ун. \n                \n                \r\nЧхуе, роден през 1950 г., беше един от най-влиятелните държавни функционери в Северна Корея като ръководител на организационния и управленски отдел на Корейската трудова партия, бил е заместник-председател на младежкия съюз на Ким Ир Сен през 80-те години, водил е младежки делегации в Китай, Русия, Япония, Либия и Гърция и лично е познавал Ким Чен Ир, бащата на Ким Чен Ун в продължение на 50 години. Той е и един от тримата високопоставени севернокорейски представители, срещу които през декември САЩ обявиха санкции заради подозрения за нарушения на човешките права.\n\r\nСеверна Корея също сменя правителствения си ръководител. Досегашният премиер Пак Пон Джу беше на поста от 2013 г. и според анализ на сайта NK News е ръководил процеса на \"радикална реформа\" на икономиката, който й е позволил да оцелее при санкциите. Сред реформите беше отслабването на контрола върху държавните предприятия, даването им на по-голяма свобода на пазара и търсене на частни инвестиции.\n\r\nМалко е известно за приемника на Пак, Ким Дже Рьон, но позицията му ще бъде ключова за все по-интензивните усилия на Ким Чен Ун в областта на икономическото развитие, пише БТА.\n\r\nОчаквано севернокорейската информационна агенция КЦНА съобщава, че Ким Чен Ун е бил преизбран за председател на Държавния съвет.\r\n ", "date": "2019.04.12", "title": "Промени на ключови ръководни фигури в Северна Корея "}
{"url": "https://www.dnes.bg/notifikacii/2019/04/12/neuspeshno-kacane-na-izraelskiia-aparat-bereshit-na-lunata.407362", "text": "Израелският космически апарат \"Берешит\" достигна до Луната, но планираното му контролирано или \"меко\" кацане беше неуспешно, съобщи Ройтерс, като се позовава на оперативния екип.\n\r\nАпаратът е имал поредица от технически проблеми по време на финалното спускане към лунната повърхност.\n\r\nЕдин от ръководителите на израелската космическа мисия заяви, че апаратът със сигурност се е разбил, съобщи Асошиейтед прес. \"Берешит\" е изгубил връзка със Земята секунди преди докосването на повърхността на Луната.\n\r\nПо-рано израелският премиер Бенямин Нетаняху пристигна в контролния център на полета, за да наблюдава опита за кацане, съобщи ДПА.\n\r\nСлед неуспеха на мисията Нетняху заяви, че до няколко години Израел отново ще изпрати апарат на Луната, предаде ТАСС. \"До 2,5 - 3 години израелски космически апарат ще се прилуни цял\", каза премиерът в контролния център.\n                \n                \r\nС проекта \"Берешит\" за кацане на Луната Израел се опита да стане четвъртата държава с подобно постижение след САЩ, бившия Съветски съюз и Китай. \"Берешит\" е и първият лунен апарат, който не е създаден по правителствена програма. Той е построен от организацията с идеална цел \"Спейс Ай Ел\", учредена за участие в конкурса \"Лунар Екс прайз\" на \"Гугъл\", и държавната \"Израел еърспейс индъстрис\". Бюджетът от 100 милиона щатски долара е осигурен почти изцяло от частни дарители.\n\r\nБерешит\" беше изстрелян от Кейп Канаверал в САЩ на 21 февруари с ракета \"Фалкон 9\".\r\n \r\n/БТА/\n\r\n ", "date": "2019.04.12", "title": "Неуспешно кацане на израелския апарат \"Берешит\" на Луната"}
{"url": "https://www.dnes.bg/stranata/2019/04/12/donchev-v-gabrovo-dyrjavata-ni-da-ne-biaga-ot-chas-triabvat-merki.407366", "text": "Усилията ни не могат да са само за въдворяване на ред, а трябват мерки. Това заяви вицепремиерът Томислав Дончев на извънреден брифинг в Габрово по повод размириците в града след  побой на служител на местен магазин от трима роми. Той уточни, че не може да се позволява хаос, заплахи за здравето на когото и да е. По думите му, държавата е взела всички мерки във всички посоки без да се съобразява с етническия произход на никого. \n\n\n\r\n\"Целта ни днес не е да генерираме измамно спокойствие. Жандармерията не е тук да пазят една част от обществото от друга част на обществото, а  да пазят обществения ред\", каза още вицепремиерът\r\n                    \n                    \n                Дончев категорично заяви, че ако няма закони, обществото може да се самоунищожи. \"Първата цел е да се възстанови редът. Илюзия е, че ще продължим по старому. Едва ли очаквате да го кажа, но гневът на хората е справедлив. От усещането на някои хора в обществото, че други имат повече права от тях.\" заяви той.\r\nПо думите му, всеки български гражданин има правото да протестира, на уточни това да става по мирен начин.\r\nВицепремиерът не скри, че създалата се ситуация е заради трупани с години грешки. По думите му, усилията не могат да са само за въдворяване на ред, а са необходими и точни мерки за постигането им и държавата е добре тук да не бяга от час.\r\n \r\nТомислав Дончев уточни, че при снощната операция в Габрово са участвали 50 служители от областната дирекция на Габрово, 100 жандармеристи. На мирния протест в града са се събрали над 800 души. Задържани са четирима, срещу трима от които  ще се образуват досъдебни производства. Пострадал е леко и един служител, на когото е оказана медицинска помощ.\r\nКметът на Габрово Таня Христова също уточни, че от миналата година са съборили къщи на самонастанили се ромски семейства и са закрили напълно сегрегирано училище. \"Тази седмица разпоредих да бъдат приети спешни мерки за опазване на реда и сигурността в нашия град. Сформиран беше и координационен щаб. Мерки за решаването на поблема сме предприели\", отсече тя.\r\n ", "date": "2019.04.12", "title": "Дончев в Габрово: Държавата ни да не бяга от час. Трябват мерки!"}
{"url": "https://www.dnes.bg/notifikacii/2019/04/12/busterite-na-raketata-na-spacex-se-prizemiha-uspeshno.407364", "text": "Компанията SpaceX осъществи втори старт на най-мощната ракета в света в момента Falcon Heavy една година след като при първия тестов старт изведе с нея в космоса спортна кола, съобщи Асошиейтед прес.\n\r\nИ трите бустера на изстреляната от космодрума Кейп Канаверал във Флорида ракета се приземиха успешно.\n\r\nОсем минути след изстрелването два от бустерите кацнаха обратно в Кейп Канаверал, както стана и при първия тестов полет през февруари миналата година. Две минути по-късно основният бустер се приземи на платформа в океана, за разлика от първия старт, когато тази част от мисията беше неуспешна.\n\r\nНовата и усъвършенствана Falcon Heavy беше изстреляна в с комуникационния сателит \"Арабсат\". Това е първият комерсиален старт на ракетата.\n                \n                \r\nСтартът на ракетата в четвъртък беше извършен от същата стартова площадка на космическия център \"Кенеди\", използвана и за полетите до Луната в рамките на програмата \"Аполо\" преди половин век, както и за изстрелвания на космическата совалка, пише БТА.\n\r\nЗа товар при тестовия старт миналата година собственикът на SpaceX Илон Мъск използва собствения си спортен автомобил \"Тесла\" с манекен зад волана. В момента автомобилът е в орбита около слънцето отвъд Марс.\r\n ", "date": "2019.04.12", "title": "Бустерите на ракетата на SpaceX се приземиха успешно"}
{"url": "https://www.dnes.bg/index/2019/04/12/receptata-dnes-bananov-hliab-s-borovinki.407336", "text": "\r\n½ чаша пресни боровинки\r\n1 и ½ чаши брашно\r\n½ чаша овесени ядки\r\n½ чаша счукани орехи\r\n1 чаена лъжичка сода\r\n¼ чаена лъжичка сол\r\n½ чаша олио\r\n1 чаша захар\r\n2 яйца\r\n1 чаша намачкани банани\r\n\r\nВ купа смесете боровинките и 2 супени лъжици от брашното. Внимателно разбъркайте, за да не смачкате боровинките. Добавете и овесените ядки, орехите и брашното, пресято със содата и солта.\r\nВ друга купа разбийте мазнината със захарта и яйцата, докато се получи пухкава смес. Добавете и бананите. Комбинирайте двете смеси в едно и отново разбъркайте с миксер. Прехвърлете тестото в предварително намазнена форма за печене. Печете в загрята на 180 градуса фурна за около 1 час или до суха клечка.\r\n", "date": "2019.04.12", "title": "Рецептата Dnes: Бананов хляб с боровинки"}
{"url": "https://www.dnes.bg/stranata/2019/04/12/ne-plashtash-globa-na-pytia-pogva-te-chsi.407365", "text": "Частни съдебни изпълнители ще търсят плащане на глобите на нарушителите на пътя. До този момент това бе задължение на публични, чиито такси са значително по-малки. Това става ясно от доклад на Камарата на частните съдебни изпълнители (КЧСИ).\n\r\nВ него се споменава, че е взето решение да използва законовата възможност и на друг орган по принудителното изпълнение да събира публичните вземания, освен публичните изпълнители при НАП. Това щяло да увеличи събираемостта на глобите, които дълго време се въртяха около 30-те процента за година.\n\r\nВ писмо до министър-председателя Бойко Борисов и министрите на финансите и вътрешните работи председателят на КЧСИ Георги Дичев е мотивирал готовността на частните съдебни изпълнители да помогнат безвъзмездно на МВР и НАП, поемайки събирането на най-тежките случаи на неплатени глоби от нарушители, пише \"Монитор\". Идеята на Камарата на ЧСИ за засилване на превенцията спрямо нарушителите на пътя не е нова.\n                    \n                    \n                \r\nГилдията неведнъж е обръщала вниманието и на институциите, и на обществото, че законът дава възможност на ЧСИ да събират публични вземания на държавата. Навременното изпълнение ще засили превенцията. В писмото до членовете на правителството се посочва, че ако при събирането на публични задължения от страна на публични изпълнители държавата прави разходи, т.е. всички добросъвестни данъкоплатци отново плащат сметката на недобросъвестните длъжници, партньорството с ЧСИ няма да струва нищо на бюджета и разходите ще се покриват само от нарушителите.\n\r\n.\n\r\n\r\n ", "date": "2019.04.12", "title": "Не плащаш глоба на пътя, погва те ЧСИ"}
{"url": "https://www.dnes.bg/stranata/2019/04/12/grymotevici-valeji-i-dnes-a-i-prez-uikenda.407367", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Прегърмявания и превалявания ни очакват и днес, и през уикенда, заяви синоптикът Виолета Манчева. \n\r\nДнес преди обед ще бъде слънчево, но следобед ще се заоблачава, ще има условия за превалявания в цялата страна, по-интензивни в северната половина на страната и около планината.\r\n \r\nЩе духа слаб до умерен североизточен, в южните райони - югоизточен вятър. Максималните температури ще са предимно между 14 и 20 градуса, съобщи синоптикът пред . \n\r\nНад планините ще бъде предимно облачно и след обяд ще има валежи от дъжд, над 2200 метра - от сняг. На отделни места ще има условия и за гръмотевична дейност. Ще духа умерен до силен вятър от запад-югозапад.\n                    \n                    \n                \r\nПрез почивните дни ще бъде облачно. В събота от юг-югозапад ще започнат нови валежи от дъжд, които до края на деня ще обхванат страната, значителни по количество ще бъдат в западната ѝ половина. В неделя валежите ще са главно в Южна и Източна България. Със североизточен вятър дневните температури ще се понижат и в неделя максималните ще бъдат предимно между 11 и 16 градуса.\r\n ", "date": "2019.04.12", "title": "Гръмотевици, валежи – и днес, а и през уикенда!"}
{"url": "https://www.dnes.bg/football/2019/04/12/arsenal-shamarosa-dva-pyti-napoli-u-doma.407370", "text": "Арсенал взе добър аванс срещу Наполи в 1/4финалите на Лига Европа, след като спечели с 2:0 у дома и ще бъде уверен на реванша другата седмица в Неапол.\r\nДомакините обаче трябваше да бият и по-убедително, след като имаха сериозно предимство, най-вече през първото полувреме и като цяло създадоха серия добри положения, които пропуснаха.\r\nИталианците потвърдиха опасенията на треньора си Карло Анчелоти, че имат сериозни проблеми в защитата си, като все пак имаха 2-3 ситуации, но ги пропиляха и са изправени пред сериозна задача на своя стадион.\r\nДруг фаворит в турнира - Челси, победи в Прага Славия с 1:0 с късен гол на Фернандо Алонсо.\r\nВсичко за снощните мачове в Лига Европа\r\n ", "date": "2019.04.12", "title": "Арсенал шамароса два пъти Наполи у дома"}
{"url": "https://www.dnes.bg/obshtestvo/2019/04/12/istoriite-on-air-solakoviiat-han-i-idealyt-za-svobodna-bylgariia.407313", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Къде се ражда идеалът за свободна България? Отговорът разкрива епизод шести от поредицата \"Историите ON AIR\". \n\r\nОсновна спирка е Солаковият хан, в който Любен Каравелов списва своите вестници, а Христо Ботев и Васил Левски прекарват една зима, за да се скрият от Високата порта.\r\nДнес за славата на това място, което е било революционно огнище на страната ни, напомня една табела – надпис на Любен Каравелов, но с откраднат барелеф. \n\r\nСолаковият хан е построен преди 160 години, 60 от които е обречен на забрава и разруха. Всичко за историята на това славно място зрителите на  научават от проф. Лука Велчов - банатски българин, отдал живота си на това да запази останалите български светини.\r\n                    \n                    \n                Репортерът Благой Цицелков и операторът Тодор Тодоров разкриват неразказаната история на мястото, където се е провело първото предпарламентарно събрание, две години преди Освобождението на България. \n\r\nМалко известни факти и детайли за това време дава проф. Пламен Митев от Историческия факултет на Софийския университет \"Св. Климент Охридски\".\r\n ", "date": "2019.04.12", "title": "Историите ON AIR: Солаковият хан и идеалът за свободна България"}
{"url": "https://www.dnes.bg/stranata/2019/04/12/socialno-slabi-dyljat-po-10-000-lv-i-ne-plashtat-dokoga-taka.407368", "text": "Глоби от по 10 000 лева са натрупали хора, които се водят социално слаби и  заради това държавата не може да ги събере. В същото време обаче те продължават да получават помощи. Заради това кметицата на Габрово Таня Христова призова да се приеме законодателна промяна, с която глобата да се замени с принудителен труд. \n\n\n\nВицето Томислав Дончев, който също е в града заради ескалираното на напрежението, след като трима роми пребиха продавач  магазин, призна, че има огромен проблем със събирането на глобите. \n\r\n\"С гняв, безредици и насилие няма да постигнем нищо\", каза още кметицата. \n\r\nТя припомни, че още от миналата година е започнало събарянето на незаконни постройки и рушащи се сгради, в които може да се настани някой. \n                    \n                    \n                \r\nХристова призова партиите да не се заиграват с етническия мир, защото границата е тънка. \n\r\n\"Като кмет на Габрово призивът ми към всички габровци е да проявим здрав разум и спокойствие. С гняв, насилие и безредици няма да постигнем нищо за нашия град\", каза тя.\n\r\nСпоред нея проблемът с ромите не е само в Габрово, а в цялата държава. \n\r\nШефът на националната полиция Христо Терзийски съобщи, че са образувани две досъдебни производства след снощните безредици.\n\r\nЗадържани са 9 от протестиращите, полицейски служител е пострадал леко. \n\r\n\"По време на протеста в района се събраха около 800-900 човека, които провеждаха мирен протест в рамките на около два часа. След което стартира движение в централната градска част на Габрово. Хората се бяха разделили на три лъча. По време на шествията се обособиха групи от млади граждани, младежи на видима възраст между 20 и 25 години, които към 21.00 и 21.30 ч. предприеха действия, с които нарушаваха обществения ред, изразяващи се в хвърляне на камъни, на бомбички, слагане на маски на своите лица с цел неразпознаването им\", обясни той.", "date": "2019.04.12", "title": "Социално слаби дължат по 10 000 лв. и не плащат. Докога така? "}
{"url": "https://www.dnes.bg/notifikacii/2019/04/12/ekvador-asandj-e-bil-svyrzan-s-ruski-hakeri.407363", "text": "Има основания да се смята, че основателят на \"Уикилийкс\" Джулиан Асандж, който беше задържан вчера в Лондон, е бил свързан с руски хакери, живеещи в страната, съобщи еквадорският министър на вътрешните работи Мария Паула Рома на пресконференция в Кито, съобщи ТАСС.\n\r\nПо-късно пред радио \"Сонорама\" тя не изключи възможността прокуратурата да забрани на двама предполагаеми руски хакери, заподозрени във връзки с Асандж, да напускат страната.\n\r\nСлед ареста на Асандж Еквадор арестува и предполагаем свързан с него хакер на международното летище в Кито.\n\r\nВисокопоставен еквадорски служител е заявил, че шведски програмист, живеещ в столицата Кито, за когото се твърди, че е близък до основателя на \"Уикилийкс\" Джулиан Асандж, е бил арестуван в рамките на операция на властите срещу престъпна група за изнудване, която през последните дни е заплашвала с отмъщение срещу президента Ленин Морено, съобщи Асошиейтед прес.\n                \n                \r\nПо-рано министърът на вътрешните работи Мария Паула Ромо съобщи за задържането на предполагаем съратник на Асандж, но не го идентифицира пред медиите.\n\n\n\r\nСпоред пожелалия анонимност еквадорски представител задържаният е шведският програмист Ола Бини, който е бил арестуван на летището в Кито при опит да се качи в самолет за Япония.\n\r\nВ блога си швед с това име пише, че работи в Кито в Центъра за дигитална автономия, група, базирана в Еквадор и Испания, която се занимава с въпроси на защитата на личните данни, сигурността и криптографията. \n\r\nБини не споменава за никакви свои връзки с \"Уикилийкс\". В Тwitter вчера той е коментирал твърдения на еквадорския вътрешен министър, че руски хакери и някой, близък с \"Уикилийкс\", действат в Еквадор с думите: \"много обезпокоителни новини\". \"На мен това ми изглежда като лов на вещици\", е написал Бини.\n\r\nМинистърът на вътрешните работи Мария Паула Ромо заяви, че \"съществува план за дестабилизиране на Еквадор, който е свързан с геополитически интереси\", съобщи ДПА, цитирана от БТА.\n\r\n\"Ние имаме доказателства за връзка между задържания и Рикардо Патино, който беше външен министър, когато беше предоставено убежище на Джулиан Асандж\".\r\n ", "date": "2019.04.12", "title": "Еквадор: Асандж е бил свързан с руски хакери"}
{"url": "https://www.dnes.bg/zvezdi/2019/04/12/shterkata-na-djoli-i-pit-shte-si-smenia-pola-andji-e-za.407373", "text": "Шайло – първородната дъщеря на Анджелина Джоли и Брад Пит, ще претърпи пластична операция за смяна на пола. Това съобщиха чуждестранните медии и уточниха, че актрисата е дала разрешението си за интервенцията, която ще бъде в лъскава клиника в Санта Моника.\n\r\nМомичето, което е само на 12, отдавна носи мъжки дрехи, къса коса и не се увлича по женските занимания. Неговата майка неведнъж е коментирала пред медиите, че подкрепя избора ѝ.\n\r\nСпоред някои таблоиди, Шайло вече е на хормонално лечение от няколко месеца, благодарение на което ще заприлича по-лесно на момче. Анджелина Джоли пък вече е задействала процедурата в клиниката.\n\r\nСмяната на пола на момичето е поредното нещо, за което актрисата и бившият ѝ съпруг се карат. Оказва се, че Пит и неговите родители са по-скептично настроени към промяната, която иска момиченцето и определено не я одобряват. Анджелина използвала момента, за да настрои децата срещу него и заявила, че ще плати за всичко с лични средства.\r\n                    \n                    \n                Вижте още за Джоли и дъщеря й", "date": "2019.04.12", "title": "Щерката на Джоли и Пит ще си сменя пола? Анджи е \"за\""}
{"url": "https://www.dnes.bg/notifikacii/2019/04/12/sled-5-chasovi-razpiti-bivsh-voenen-prizna-ubih-ian-kuciak.407369", "text": "Бивш военен си е признал пред словашките власти, че е убил журналиста Ян Куцияк. Обвиняемият е признал по време на разпитите, че е застрелял разследващия журналист, съобщиха обществената телевизия, сайта Aktuality.sk и други медии, позовавайки се на полицията. \n\r\nСловашката национална телевизия съобщи във Facebook, че според полицейски източници бивш войник, идентифициран само като Мирослав М., е направил самопризнания по време на петчасови разпити от полицията.\n\n\n\r\nСайтът \"Актуалити\", за който Куциак правеше репортажи за случаи на измами с участието на бизнесмени с политически връзки, преди да бъде намерен застрелян в дома си заедно с годеницата си през февруари 2018 г., се позовава на полицейски източник, който казва същото, предава БТА.\n                \n                \r\nОт кабинета на специалния прокурор, който наблюдава делото, засега не е открит никой за коментар.\n\r\nМирослав М. е един от петимата души, които в момента се намират под стража и които са обвинени за убийствата. Първоначално полицията предполагаше, че той е действал като шофьор на стрелеца.\r\nУбийството миналата година на Куциак, разследващ журналист, отразяващ корупцията, и годеницата му Мартина Кушнирова предизвикаха протести, довели до оставката на премиера Роберт Фицо.", "date": "2019.04.12", "title": "След 5-часови разпити бивш военен призна: Убих Ян Куциак! "}
{"url": "https://www.dnes.bg/obshtestvo/2019/04/12/iskate-bylgarsko-agne-za-velikden-tyrsete-meso-sys-sinia-markirovka.407337", "text": "Българската агенция по безопасност на храните (БАБХ) ще извърши извънредни тематични проверки в цялата страна по повод предстоящите официални празници Великден и Гергьовден. Засилените проверки ще започнат на 15 април (понеделник) и ще продължат до 6 май 2019 г. включително.\r\nИнспекторите от ОДБХ ще проверяват обекти за производство и търговия с храни, пакетиращи центрове за яйца, складове за търговия на едро с храни, заведения за обществено хранене и търговски обекти за търговия на дребно с храни, пазари и тържища, находящи се на територията на съответната област, съобщиха от БАБХ.\n\r\nИнспекциите ще се фокусират върху производството и търговията на храни за празничната трапеза – агнешко месо, козунаци, яйца, включително боядисани яйца, пресни зеленчуци и др., както и на боите за яйца.\r\n                    \n                    \n                Тази година, с цел по-добра информираност на потребителите за  страната на произход на дребни преживни животни (ДПЖ), ще се поставя  здравна маркировка на трупно месо в различни цветове. Тя ще обозначава  произхода на месото в конкретни два цвята – син и червен с мастило за  хранителни цели.\r\nЗа месото от ДПЖ с произход България  здравната маркировка ще е със син цвят. При месо с произход, различен от  български (заклано в българска кланица, но с чужд произход),  маркировката ще е в червен цвят. При поставянето ѝ и в двата случая  трябва да се спазва изискването да е на външната повърхност на кланичния  труп, по такъв начин, че ако той се разреже на половини или четвъртини  всяко парче да има здравна маркировка.\n\r\nБАБХ ще следи за правилното съхранение на храните, спазване на сроковете на съхранение, наличие на здравна маркировка на трупното месо, етикетиране и маркиране на яйца, включително недопускане на яйца от клас „B“ в търговската мрежа, както и за наличие на документи за произход и безопасност.\n\r\nПредвиждат се извънредни проверки и на пазарите на живи животни. При необходимост, в проверките ще оказват съдействие и представители на Икономическа полиция към областните дирекции на Министерството на вътрешните работи (ОДМВР), които ще се включат в рамките на тяхната компетентност.\n\r\nЦелта на извънредните тематични проверки е да се осигури безопасност на предлаганите храни, да се гарантира сигурността и здравето на потребителите при увеличеното търсене и предлагане на определени стоки и хранителни продукти по време на празниците Великден и Гергьовден, както и да се предотврати всеки опит за злоупотреби от недобросъвестни производители и търговци, собственици на заведения, за да могат потребителите спокойно да посрещнат празничните дни.\n\r\nДежурни инспектори към Българската агенция по безопасност на храните ще проверяват обектите по време на празниците и в почивните дни. Те ще извършват проверки по сигнали на потребители, които ще могат да подават онлайн сигнали за нередности или да използват за това горещия телефон на БАБХ – 0700 122 99.", "date": "2019.04.12", "title": "Искате българско агне за Великден? Търсете месо със синя маркировка"}
{"url": "https://www.dnes.bg/za-da-se-razbirame/2019/04/12/5-tehniki-za-eliminirane-na-negativnite-misli.407224", "text": "Мислите ни влияят на всичко в нашия живот. За жалост, негативното мислене може да бъде лош навик на ума. То ни пречи да постигаме мечтите си, да обичаме, да се радваме на малките неща. Ето защо трябва да намерим начин да го минимизираме. Как? С тези 5 лесни стъпки.\r\n\r\nКогато се раждаме, ние не притежаваме вярвания и мнение за себе си, нямаме идея за нашата идентичност. Следователно е логично, че голяма част от негативните мнения, които имаме за себе си, произхождат от приноса на някой друг.\r\nТова може да идва и от комбинация от хора – токсично родителство, например. Според експерти, в зависимост от нашия темперамент, с годините може да създадем отрицателно мнение за себе си, да имаме ниско самочувствие.\r\n                    \n                    \n                Методът „Кой казва?“ за елиминиране на негативните мисли обхваща първото наблюдение на мисълта, последвано от въпроса „Кой казва?“ Ето един пример: „Кой казва, че съм непривлекателен?“ Или „Кой казва, че съм неспособен“.\r\nТози метод ни помага да идентифицираме източника на тези негативни вярвания за себе си, да осъзнаем кои сме, колко ценни сме всъщност и да премахнем негативното.\r\n\r\nОтделете малко време, за да наблюдавате езика на тялото си. Дали случайно не заемате затворена позиция, може би стойката ви е прегърбена, намръщени сте? Ако сте, по-вероятно е да мислите негативно.\r\nЛошият език на тялото може да понижи самочувствието и да доведе до липса на доверие. В това емоционално състояние е съвсем естествено да започнем да имаме лоши мисли. Ето защо покажете чрез езика на тялото си, че имате самочувствие. Ще се почувствате много по-добре.\r\n", "date": "2019.04.12", "title": "5 техники за елиминиране на негативните мисли "}
{"url": "https://www.dnes.bg/zvezdi/2019/04/12/kristina-doncheva-seksi-po-banski-v-egipet.407288", "text": "Кристина Дончева, станала известна с участието си в музикалното предаване X-factor, впечатли последователите си в Instagram със сексапилни снимки от екскурзия в Египет. Тя е посетила курорта Хургада и се е наслаждавала на хубавото време по плажовете.\r\n\"Открихме летния сезон\", написа младата певица.\r\nВижда се, че тя е опитала и много местни атракции - например, яздила е на камила в столицата на екзотичната страна - Кайро. Криси е посетила и впечатляващия Бананов остров.\r\n \r\nТя е била на почивка заедно с гаджето си и близка приятелка, ако се съди по публикациите.\r\n \r\n", "date": "2019.04.12", "title": "Кристина Дончева - секси по бански в Египет"}
{"url": "https://www.dnes.bg/akoshtete-vqrvaite/2019/04/12/na-kakvo-moje-da-se-dylji-gadeneto.407226", "text": "Позивите за гадене и повръщане са често срещано явление. Появата им може да се дължи на различни причини, за някои от които е необходимо да се консултирате с лекар. Повечето от тях обаче са безобидни и отшумяват след отстраняване на причинителя на позивите за гадене. Много бременни жени изпитват този дискомфорт в началото на бременността. Но на какво още може да се дължи гаденето?\r\n\r\nСтресът влияе негативно на абсолютно цялото тяло. Той може да предизвика различни симптоми, на пръв поглед нямащи нищо общо с него. Това се отнася и за гаденето. В допълнение към него от стрес могат да се появят още болки в коремната област, усещане за тежест, световъртеж, главоболие.\r\n                    \n                    \n                Най-доброто решение за справяне с гаденето, причинено от стрес, е елиминирането на стресовия фактор, стига да разберете кой е.\r\n\r\nАко сте яли нещо недобре измито, има вероятност то да е в основата на неприятните ви симптоми. Бактерии, вируси, патогени, попаднали в стомаха и червата чрез храната могат да причинят поява на позиви за повръщане, обикновено придружени с болка, диария, спазми. Вирусният гастроентерит например се характеризира точно с такива симптоми и се причинява от недобре измита храна.\r\n", "date": "2019.04.12", "title": "На какво може да се дължи гаденето? "}
{"url": "https://www.dnes.bg/za-da-se-razbirame/2019/04/12/5-znaka-che-liubimiiat-chovek-shte-razbie-syrceto-vi.407228", "text": "Новата връзка винаги е вълнуваща и интригуваща. Харесва ни да се забавляваме с новия си партньор, нетърпеливи сме да ни се случат много хубави неща, понякога насилваме събитията, забравяйки да анализираме някои важни неща. Пет неща, които са предупредителни знаци, че сърцето ни може да бъде разбито.\r\n\r\nВсяка любовна връзка започва по един и същи начин. Ние искаме да прекарваме възможно най-много време с партньора си. Така постепенно се отделяме от хобитата си, приятелите, роднините. За съжаление, губейки своята идентичност, губим и интереса на любимия човек.\r\nЕто защо е добре да се опитаме да следваме правилото 50-30-20 или не повече от 50% от времето с любимия човек, 30% с приятелите и семейството и 20% за вас самите.\r\n                    \n                    \n                \r\nЛюбовта ни заслепява и сме склонни да прощаваме лошото отношение, което половинката демонстрира спрямо нас. Незачитане на личното пространство, неуместни шеги, заплахи за прекратяване на връзка, когато сте заедно той не спира да гледа телефона си и т. н.\r\nТова са предупредителни знаци, които не бива да подминавате, защото те подсказват за наличието на токсичен партньор, който няма да спира да ви наранява.\r\n", "date": "2019.04.12", "title": "5 знака, че любимият човек ще разбие сърцето ви "}
{"url": "https://www.dnes.bg/zvezdi/2019/04/12/keiti-peri-kym-dua-lipa-ne-tyrsi-imeto-si-v-neta.407289", "text": "Когато Дуа Липа е започнала да става по-популярна, Кейти Пери я е посъветвала да не търси информация и новини за себе си в интернет пространството, защото щяла да се разстрои от обидите и критиките.\r\n\"Когато се запознах с Кейти Пери, тя каза: \"Надявам се, че не търсиш името си в интернет. Аз това правих в началото на моята кариера, и се разстройвах от всеки таблоид, който пишеше нещо за мен.\r\n \r\nНе чети тези глупости, защото това ще те спре да правиш това, което обичаш\", разкри Дуа пред списание \"ELLE\".\r\n \r\n", "date": "2019.04.12", "title": "Кейти Пери към Дуа Липа: Не търси името си в нета"}
{"url": "https://www.dnes.bg/notifikacii/2019/04/12/kolko-iaica-da-iadem-na-den.407333", "text": "Остават броени дни до Великден, а повечето от нас с нетърпение очакват да се съберат с роднините на трапезата, да се чукнат с яйца за здраве и хапнат вкусно агнешко. Изкушени от различните ястия обаче, мнозина ще прекалят с яденето.\r\nЗа празниците се раздават и получават варени яйца, боядисани с различни багри. Традицията повелява да се \"борим\" с близките за здраве, но в един момент може да се увлечем и изядем прекалено много протеини, а това се отразява зле на организма.\r\n \r\nКолкото и да обичате яйца, след първия ден на Великден те ще ви омръзнат. Може да си направите зелена салата с тях, различни разядки, да ги запечете със зеленчуци, но винаги трябва да следите колко общо приемате за деня. Смята се, че препоръчителното количество е до 5 на седмица, а някои ще изядат поне 3 само за ден.\r\n \r\n\r\n \r\nТе съдържат важни аминокиселини, без които тялото не може. Също така са богати на витамините В1, В3, В12, фолиева киселина, биотин, А, Е и D. От минералите присъстват селен, цинк, желязо, фосфор и калий.\r\n \r\nЯйцата са отличен източник на витамин D, който е изключително важен за усвояването на калций.\r\n\r\n", "date": "2019.04.12", "title": "Колко яйца да ядем на ден?"}
{"url": "https://www.dnes.bg/obshtestvo/2019/04/12/v-gabrovo-otnovo-sblysyci-s-policiiata-ima-zadyrjani.407357", "text": "Протестите в Габрово ескалираха до сблъсъци с полицията и жандармерията и във вчерашния ден. \n\r\nПовече от 2 часа група от младежи и агитки обикаляха улиците на града, за да достигнат до ромски къщи в различните квартали.\n\n\n\r\nНа два адреса кордонът от униформени успя да ги спре, но на третата точка в покрайнините на Габрово се стигна до сблъсък. Летяха камъни, димки и бомбички. Има задържани.\n\r\nВ стълкновението между жандармеристи и тълпата пострада и журналист, съобщи . Оператор от ямболското радио и телевизия 999 Даниел Стефанов е в спешна помощ в Габрово с разцепена вежда и комоцио, след като получил удар от полицейска палка.\n                    \n                    \n                \r\nОколо 21.30 ч. протестиращите се разпръснаха, изтласкани от плътния кордон жандармеристи.\n\r\nПротестът на габровци избухна заради станалото преди дни насилие на трима мъже над продавач в магазин. На снощния митинг първоначално се събраха повече от 2000 души. Напрежението се повиши, когато сред протестиращите дойдоха вицепремиерът Томислав Дончев, кметът на Габрово Таня Христова, областният управител Невена Петкова и народният представител Николай Сираков. Срещу тях имаше недоволство, освирквания и вербални атаки.\r\n ", "date": "2019.04.12", "title": "В Габрово отново сблъсъци с полицията, има задържани"}
{"url": "https://www.dnes.bg/akoshtete-vqrvaite/2019/04/12/6-polzi-ot-konsumaciiata-na-med-i-izvara.407222", "text": "Един вкусен, но може би подценяван продукт е изварата.\r\nВ търговската мрежа можем да открием извара от различни видове млека, като краве, биволско, козе, с различна масленост, с добавена сол или безсолна.\r\nС извара приготвяме баници, салати, дип. Тя е лека за хапване и здравословно допълнение към нашата диета.\r\nКакво ще кажете за мед и извара?\r\nНякои диетолози препоръчват да консумираме тези два продукта заедно. Споделяме 6 ползи за здравето от тази вкусна комбинация.\r\n1. Една от най-големите ползи от консумацията на извара и мед е, че получаваме здравословни протеини, калций и лактобацили, които подобряват чревната функция. Медът изобилства от важни витамини и минерали.\r\n                    \n                    \n                2. Двата продукта могат да се консумират заедно дори и ако спазвате диета, важно е разбира се, да не злоупотребявате с количеството, което ще изядете. Ако ви се хапва нещо сладко, мед и извара е чудесна комбинация, която няма да ви позволи да се изкушите и да хапнете нещо нездравословно.\r\n3. Медът съдържа специални ензими, които насърчават правилното разграждане на мазнините.\r\nКогато се опитвате да отслабнете, консумирайте извара с ниска масленост и без добавена сол. Освен с нискокалорично съдържание, тя е богата и на фосфор, магнезий, витамини А, В, Е и лесносмилаем протеин.\r\n", "date": "2019.04.12", "title": "6 ползи от консумацията на мед и извара "}
{"url": "https://www.dnes.bg/rusia/2019/04/12/boklucite-na-moskva-otivat-v-arhangelsk-a-tam-protesti.407160", "text": "\r\nВ руския град Архангелск полиция и вътрешно разузнаване работят за това да спрат гражданското недоволство, провокирано от строежа на ново сметище. \n\r\nЕдин от организаторите е дори арестуван, вероятно в опит на властите да спрат демонстрациите. Опитите им са обаче безуспешни, защото в протеста се включват хиляди граждани. \n\r\nСтроежът на сметището обаче е почнал преди месеци. Планът е там Москва да депонира своите отпадъци. Жителите на Архангелск обаче се притесняват, че това ще съсипе околната среда на града. \n                    \n                    \n                \r\n\"Демонстрацията води до пл. \"Ленин\". Там протестиращите ще покажат своето недоволство\", обяснява пред  един от организаторите - Александър Песков. \n\r\nНедоволството няма политически краски - консерватори, демократи, комунисти. Само поддръжници на президента Путин не могат да се видят. \n\r\n\"Та ние не можем да се справим дори със нашите отпадъци\", обясняват местните. \n\r\n\"Аз не искам Москва да трови нашите реки и нашето Бяло море\", настоява друга жена от Архангелск. \n\r\nХората са притеснени, но има ли кой да ги чуе?\r\n", "date": "2019.04.12", "title": "Боклуците на Москва отиват в Архангелск... А там – протести!"}
{"url": "https://www.dnes.bg/health/2019/04/12/40-ot-svetovnoto-naselenie-e-s-psihichno-razstroistvo.407334", "text": "Поне една четвърт от световното население има психични разстройства. Тези данни сподели проф. Вихра Миланова, началник на Клиниката по психиатрия към Александровска болница в София, информира БНР.\n\n\n\n\r\n\"Даже в друго изследване този брой стига до 40%. Отнесено към нашето население, приблизително една четвърт имат някакви психични разстройства\", обясни тя. \"Това означава тежките заболявания – шизофрения, биполярно афективно разстройство приблизително по 1% от населението, но, да кажем, тревожност – генерализирана тревожност, паническо разстройство, фобии, посттравматичен стрес – честите разстройства, там са над 11%\", допълва проф. Вихра Миланова. \n                    \n                    \n                \r\nКъм всичко това се добавят и различните фобии на зависимост – към алкохол, психоактивни вещества, модерните – към хазарт, интернет, компютър. Също така се добавят различни депресивни състояния – те са също така една голяма част. Добавят се и хората, които имат и хранителни разстройства. Става един много голям дял. Това обаче не означава, че това са болни хора извън обществото, коментира психиатърът. Повечето от тези състояния не са трайни. Те са временни. Една част от тях минават спонтанно, други – с помощта на психиатри или на други специалисти, са преодолими.\n\r\nИма тенденция за увеличаване на онези психични заболявания, които са свързани със стреса в ежедневието. \n\r\n\"Така наречените чести заболявания – тревожност, някои форми на депресия, панически разстройства, фобии – това са заболявания, които са относително по-„леки\". Те са свързани много повече със стреса в ежедневието и затова и хората, които търсят помощ при специалист, нараства.\", категорична е професорката. \n\r\n11 април е Световен ден за борба с шизофренията. Шизофренията изисква продължително лечение, обясни още проф. Вихра Миланова.", "date": "2019.04.12", "title": "40% от световното население е с психично разстройство"}
{"url": "https://www.dnes.bg/obshtestvo/2019/04/12/syprugata-na-donchev-gabrovci-iskat-da-vidiat-grada-si-chist-ot-pridoshlite-romi.407358", "text": "\"Габровци искат да видят града си чист от придошлите цигани\". Това написа Светлана Дончева, съпруга на вицепремиера Томислав Дончев, във Facebook по повод напрежението в Габрово, след като трима души нанесоха побой над продавач и последвалите протести.\n\n\n\n\r\n\"Габровци искат да видят града си чист от придошлите цигани. Те недоволстват от тяхното присъствие, начин на поведение, навици и култура. Не разбират как циганите буквално нахлуха в града през последните няколко години. Те искат да видят решителни мерки от страна на властта по отношение на контрола върху тази група, която не желае да се впише в установените порядки на града. Искат спокойно да се грижат за децата си, без да бъдат притеснявани от тумби мургави младежи, които са решили да пият бира по детските площадки. Искат да почиват на спокойствие в домовете си, без да чуват чалга с децибели до небето. Искат да влизат спокойни в магазините на града и да не бъдат нападани от пияни или дрогирани цигани. Искат справедливост, искат ред, искат достоен живот! Заслужават го! Заслужават и много повече!“, пише Светлана Дончева.\n                    \n                    \n                \r\nПо думите й „Габрово е от градовете-перли на България. Тук, модерният градски живот е прекрасно съчетан с уюта, красотата и топлината на малкия град. Място - мечта за всеки, който жадува да избяга от убийственото забързано ежедневие на столицата и другите големи градове. Място - мечта за всяко семейство, което иска децата му да дишат чист въздух, а планината е на крачка разстояние. Габрово е град на предприемчиви и трудолюбиви българи. Нека остане такъв!\", казва в поста си съпругата на вицепремиера Дончев.\n\r\n\"С насилие на насилието не се отговаря! Тогава, каква е разликата между едните и другите? Габрово няма нужда от размирици, погроми и кръв\", допълни по-късно Светлана Дончева отново във Facebook.\n\r\n \r\n", "date": "2019.04.12", "title": "Съпругата на Дончев: Габровци искат да видят града си чист от придошлите роми"}
{"url": "https://www.dnes.bg/sofia/2019/04/12/proletta-doide-parnoto-gree-do-30-april-e-otoplitelniiat-sezon.407372", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Пролетта дойде, парното още топли. От \"Топлофикация\" София обаче са категорични - отоплителният сезон е от 1 октомври до 30 април по нормативна уредба.\r\nГоворителят на \"Топлофикация\" Елизабет Павлова посочи, че спирането на отоплението става, когато са на лице следните условия - да има три последователни дни със средната температура над 12 градуса и прогноза за трайно затопляне. Също така поясни, че към момента обаче нито едно от тези две условия не е получено. \n\r\n\"Искам да успокоя клиентите, че има възможност, ако пожелае една сграда предварително да спре отоплението, да подаде заявление в съответния топлорайон и това заявление да бъде подкрепено с решение на етажната собственост\", сподели Павлова.\n                    \n                    \n                \r\nТя допълни, че към момента има само няколко сгради, които са пожелали да им бъде спряно отоплението - основно офиси и училища.\n\r\nГоворителят на \"Топлофикация София\" посочи пред , че тази година април месец е по-студен от предходната година и затова отоплителния период ще продължи малко по-дълго.\n\r\n ", "date": "2019.04.12", "title": "Пролетта дойде, парното грее: До 30 април е отоплителният сезон! "}
{"url": "https://www.dnes.bg/politika/2019/04/12/veliko-tyrnovo-istoricheskata-i-duhovna-stolica-na-bylgariia.407381", "text": "Велико Търново става историческата и духовната столица на България. Това приеха напълно единодушно депутатите.\n\r\nПредложението за обявявено на Търново за духовна столица идва от народни представители от ГЕРБ, \"Обединени патриоти\" и ДПС.\n\r\nВ мотивите се посочва, че Велико Търново е един от древните ни градове и по признание и на свои, и на чужденци, олицетворява духа на България, нейните дълбоки корени и пътя й към бъдещето.\n\r\nСлед Освобождението именно във Велико Търново е свикано Учредителното събрание /1879 г./, призвано да възроди независимия политически живот на България. Приетата от Учредителното събрание Конституция остава за следващите поколения българи Търновска, а най-важните актове на новата българска държава като манифестът на княз Александър Батенберг за Съединението на Княжество България с Източна Румелия и обявяването на българската независимост от цар Фердинанд, са били обявявани именно в Търново, посочват още вносителите.\n                    \n                    \n                \r\nПо време на дебата доц. Милен Михов от \"Обединени патриоти\" дори предложи всеки нов парламент да полага клетва в Търново, тъй като там именно са поставени основите на демокрацията.\n\r\n\"Поставям тази идея пред всички вас с призив - нека да възродим традицията и нека да поставим законодателните нормативни условия, така че всеки нов паралмент да полага клетва там, където строителите на съвременна България са поставили основите на демокрацията\", призова депутатът от ВМРО.\n\r\nПо повод 140 години от Учредителното събрание и приемането на Търновската конституция на 16 април ще се проведе тържествено извънредно пленарно заседание във Велико Търново. \n\r\nСлед заседанието, по време на което ще бъде прието обръщение към българския народ, официалните лица и гостите ще преминат в шествие по централната улица на града, за да поднесат венци и цвета на паметника \"Майка България\".", "date": "2019.04.12", "title": "Велико Търново - историческата и духовна столица на България"}
{"url": "https://www.dnes.bg/obshtestvo/2019/04/12/kak-da-se-kontrolirame-seminar-razkriva-tehnikite-za-tova.407388", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В края на април ще се проведе за втори пореден път семинара \"Под светлините на прожекторите\", чиято цел е да помогне на хората да запазят пълен контрол над тялото и гласа си, когато ще се изявяват пред публика, и да извадят на преден план тяхната индивидуалност. Събитието ще се състои в рамките на два дни - на 18 и 19 април.\r\nВ \"България сутрин\" актрисата и обучаващ Яна Кузова разказа, че има сериозен интерес към семинара. Тя заяви, че няма значение какво точно работи човек, за да иска да се самоусъвършенства и да се научи да се контролира.\r\n\"Във всяка една ситуация човек трябва да може да се контролира. Няма значение човек какво работи, за да иска да научи как да говори и да се държи пред голяма група хора. Няма човек, който да не се притеснява, когато излиза на сцена или го очаква сериозна изява пред публика\", обясни актрисата.\r\n                    \n                    \n                Пепа Василева, който е модератор и управител на компания за бизнес комуникация, пък допълни, че техниките за контрол са базирани на тези, които се използват в киното, театъра, музиката. Тя сподели, че основната цел на обучението е хората да преодолеят притеснението си от изявата преж жива публика.\r\n\"Обучението е създадено изцяло на базата на техники и практики, които са взаимствани от киното, театъра. Основният фокус на това обучение е преодоляване на притеснението от изявата пред жива аудитория.  Човек колкото повече знае, толкова повече иска да учи\", заяви Василева пред \r\n ", "date": "2019.04.12", "title": "Как да се контролираме? Семинар разкрива техниките за това"}
{"url": "https://www.dnes.bg/obshtestvo/2019/04/12/provokatori-v-gabrovo-iskali-da-razpaliat-etnicheski-konflikt.407380", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Колко къс е фитила на етническото напрежение и каква е ролята на политиците в такава ситуация като в Габрово коментират политолози.\r\nНа протестите в Габрово има доста провокатори, които искат да разпалят етнически конфликт. Около тази теза се обединиха политологът Петър Чолаков и Христо Николов от фондация \"Саворе\".\n\n\n\n\r\nСпоред Чолаков побоят на ромите пад продавача, който разпали огромния конфликт, е битов инцидент. Въпреки това той веднага е бил раздухан и поради тази причина се е стигнало до тук.\n\r\n\"Видяхме, че в Габрово имаше провокатори. Там имаше хора с качулки, които се опитаха да разпалят един битов инцидент. Съдът и прокуратурата трябва да реши кой е крив и кой е прав при това сбиване в магазина. Който е извършил престъпление, да си понесе наказанието. Въпросът е кой има интерес от разпалването на етнически конфликт? Кои са партиите, които защитават радикално десни идеи, разпалващи етническото напрежение? Не са ли  част от тези партии в управлението и не е ли изгодно сега да се отклони темата от един огромен скандал, който тресе държавата с едни апартаменти? Има опит да се отклони общественото внимание. Няма концепция за интеграцията на ромите. За да се интегрират те трябва да се наблегне на образованието, но това е двустранен процес, защото и ромите също трябва да имат желание да го направят. Голяма част от протестиращите са излезли автентично. Има и такива, които са с качулки, маски, провокатори и хора, които въобще не са от Габрово. За съжаление тенденцията е за увеличаване на междуетническото напрежение\", разказа политологът.\r\n                    \n                    \n                По думите му няма по-голяма или по-малка превилигированост. Според него мерките, пуснати от Каракачанов за ограничаване на раждаемостта са спорни, но не отрече, че има натрупано напрежение. \"Интеграция на ромите може да има с образование на тази етническа група и да има и от другата страна желание да се интегрира.\"\r\nХристо Николов пък допълни, че през последните години много неправителствени организации са спекулирали с темата за интеграцията на ромите и само са отчитали дейност, срещу която са получавали доста сериозни средства.\n\r\n\"Осъждам много остро агресията без значение от коя страна е и в каква посока е. През последните три дни ми направи впечатление, че има лек политически оттенък в скандала в Габрово. Много ясно пролича това и в социалните мрежи на групата от Габрово. Личеше си, че има профили на хора, които са част от определени партии. Трябва да има нетърпимост към агресията, ако бяха обаче двама българи дали щеше да има същия отзвук. Много фондации са правили проекти за интеграция, но само на документи. Трябва да има контрол над финансите, които се дават по такива проекти. Който е злоупотребявал със средства да си понесе наказанието\", каза Николов пред .\r\nСпоред него сега не се предлагат нови неща за интеграцията на ромите. \"Това е осъзнат процес.\"\n\r\n\r\n ", "date": "2019.04.12", "title": "Провокатори в Габрово искали да разпалят етнически конфликт"}
{"url": "https://www.dnes.bg/stranata/2019/04/12/taksi-se-udari-v-tir-krai-slivnica-zagina-shofior.407375", "text": "Шофьор е загинал при катастрофа на пътя от Драгоман към София в района на Сливница, съобщават от МВР.\r\nСигналът за инцидента е подаден около 7.20 часа тази сутрин. \r\nШофьорът на таксито е навлязъл в насрещната лента и се е ударил челно в ТИР, който се е движил в посока София. \r\nМъжът зад волана в колата е починал на място. \r\nЗаради пътния инцидент движението се осъществява в едната лента на пътното платно.", "date": "2019.04.12", "title": "Такси се удари в ТИР край Сливница, загина шофьор"}
{"url": "https://www.dnes.bg/index/2019/04/12/neizbejnata-voina-kitai-sasht-shte-e-na-terena-na-tehnologiite.407042", "text": "Китай избра терена на неизбежния сблъсък със Съединените щати: технологиите. Избор, продиктуван от анализа на историята, тъй като Поднебесната империя губи хилядолетното си превъзходство, като пропуска Индустриалната революция.\n\r\nДвата гиганта на планетата са рамо до рамо. С четири пъти по-голямо население, Китай вече е икономическа сила, равняваща се с Америка. От пет години брутният вътрешен продукт (БВП) на Поднебесната империя е по-голям от БВП на Съединените щати (изчислен в паритет на покупателна способност).\n\r\n\n\r\nТози тип съперничество по природа е нестабилен, пише Жан-Марк Витори, в. \"Ле-з-еко\". През втората половина на 20-и век противопоставянето между Русия и Съединените щати се изразяваше в Студената война след два страховити конфликта. Предходните векове пък са би ли белязани от войни между империи. На какво ще прилича сблъсъкът между Съединените щати и Китай?\n                \n                \r\nДа започнем с добрата новина: войната не би трябвало да бъде военна. След като се провали във Виетнам и Близкия изток, Вашингтон не иска вече да налага със сила своята концепция за демокрация на останалата част от планетата. Въпреки че неговият военен бюджет е три пъти по-голям от бюджета на Китай.\n\r\nПекин пък никога не е искал да завладява света с оръжие. Неговите офанзиви се ограничават до съседни територии (слагането на ръка върху Тибет преди 60 години, последния опит за инвазия - във Виетнам преди 40 години, връщането на Хонконг преди малко повече от 20 години). Проектът му \"Нов път на коприната\" е преди всичко търговски. Единствено обсебващият въпрос за Тайван изглежда може да предизвика опасно отклонение.\n\r\n\n\r\nКъде тогава ще се състои битката между двете големи сили през първата половина на 21-и век? Там, където реши Китай: в технологиите. И това решение следва от анализа случилото се през вековете. Китайският вицепрезидент Ван Цишан го обясни на Световния икономически форум в началото на годината: \"Китайската цивилизация е на повече от 5000 години. Когато обаче Западът се впусна в индустриализация и превзе океаните, Китай изостана, защото неговите императори решиха да затворят портите, и той след това стана жертва на външни агресии.\"\n\r\nКитайският президент Си Цзинпин обобщи продължението при неотдавнашното си посещение в Европа: \"Ние направихме за 40 години това, което вие направихте за три века.\"\n\r\nВ очите на китайските ръководители технологиите са в основата на апогея, упадъка и възраждането на страната им. През Средновековието Поднебесната е била на върха на своята мощ, с всички големи технологични постижения на онази епоха - компаса, барута, хартията. Марко Поло се връща оттам напълно зашеметен. Въглищата, парната машина, фабриките и електричеството обаче пренареждат картите. Именно технологичният обрат предизвиква упадъка на китайската икономическа мощ и след това - военното поражение в средата на 19-и век. 100 години по-късно империята е просто едно джудже.\n\r\n\n\r\nПо време на Студената война между Съветския съюз и Съединените щати технологиите също изиграват водеща роля. Москва прави голям удар, като изпраща първия човек в космоса, а Вашингтон реагира с мълниеносна скорост, изпращайки първите хора на Луната осем години по-късно. Тази битка обаче е символична, въпреки че направените разходи позволяват на Америка да установи индустриалното си превъзходство (информатика, аеронавтика).\n\r\nТози път технологиите ще бъдат в сърцето на конфликта. Китай се подготвя за него от дълго време, на всички фронтове. На първо място в образованието, с обучаването на милиони инженери и подбора на най-добрите китайски и чуждестранни университети, първоначално с прочутата Шанхайска класация преди повече от 15 години. Следват компаниите със смес от държавна подкрепа и свобода, за да бъде благоприятствано раждането на бъдещите гиганти, по-специално в дигиталната област - сега всеки от прословутите американски GAFA (Google, Amazon, Facebook и Apple) има свой китайски еквивалент - BATX (Baidu, Alibaba, Tencent и Xiaomi). Също и финансиране, с процъфтяването на рисковия капитал в един при все това много регламентиран сектор.\n\r\nСтратегическият план \"Произведено в Китай 2025\", който бе представен през 2015 година, координира и продължава тази амбиция. Той също направи така, че американците да осъзнаят залога. Откъдето и мащабът на аферата Huawei - китайският производител на телекомуникационно оборудване, подозиран в шпионаж, в момент, когато е един от водещите играчи в областта на 5G мрежите - следващото поколение в мобилните телефони.\n\r\nМобилизацията на Китай е все по-видима. Китайският рисков капитал скоро ще върти повече пари от американския. В Китай се регистрират два пъти повече патенти, отколкото в САЩ. Съобщено бе, че две генетично модифицирани бебета са се родили там в края на 2018 година. В областта на изкуствения интелект най-добрите китайски академични статии са на път да бъдат четени повече от американските. Китай се представи успешно на публични търгове в областта на производството на редки метали и соларни панели. Той придоби германския шампион в сферата на роботиката Kuka. Атакува автомобилостроенето посредством електрическите двигатели и батериите. И това е само началото.\n\r\nБитката ще е дълга, вълнуваща, епична. Тя ще противопостави не само две индустрии, но и две култури, две политически системи и две философии за света. Ако се вярва на последните новини, Европа ще е само наблюдател.\r\n \r\n/БТА/\r\n ", "date": "2019.04.12", "title": "Неизбежната война Китай – САЩ: Ще е на терена на технологиите"}
{"url": "https://www.dnes.bg/politika/2019/04/12/naprejenieto-v-gabrovo-e-za-da-zabravim-apartamentgeit.407385", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Скандалът с евтините апартаменти на хора във властта се вихри с пълна сила. С постовете си се разделиха вече няколко представители на управлението, а премиерът Борисов обясни, че очаква оставки и в други политически сили.\n\r\nМожем ли да очакваме такива? Темата в студиото на \"България сутрин\" коментира секретарят на ПГ на \"БСП за България\" Кристиан Вигенин.\n\r\nОтносно излязла информация, че е имало представители на БСП на протеста в Габрово, той заяви, че не е имало предварителна организация от страна на партията. Той допълни, че периодично избухват такива конфликти и най-често това се случва преди избори. \n\n\n\n                    \n                    \n                \r\nПо думите му това се прави с цел да се отвлече вниманието на обществото от скандала с апартаментите на властта. И етническото напрежение в Габрово е едно от тях.\n\r\nНа въпроса не стои ли БСП пасивно в такива ситуации, след като е извън парламента, Вигенин заяви: \"Ние отказваме да бъдем част от дъното, което постигна българският парламент, благодарение на управляващите. Ние продължаваме да бъдем сред хората и се поготвяме за предстоящите избори\".\n\r\nЛюбопитната за някои тема как се издържат депутатите от БСП за тези няколко месеца, той коментира, че за тях това не е най-важно и не веднъж са пледирали за по-ниски заплати.\n\r\nДали ще има оставки от тяхната партия по примера на ГЕРБ, секретарят на ПГ на \"БСП за България\" заяви следното пред \n\r\n\"Стандартът на ГЕРБ е малко по-широк от този, който демонстрират и в случая не виждам откъде трябва да се появят оставките и защо\".\n\r\nОтносно обвинението към водача на листата им Елена Йончева, той е на мнение, че е абсолютна политическа акция и са се опитали да я изкарат най-корумпирания човек в държавата. Но това по никакъв начин няма да повлияе на имиджа на партията.\n\r\n\"Ще имаме една силна листа и няма да бъде сива и безлична като тази на ГЕРБ\", категоричен е Вигенин.", "date": "2019.04.12", "title": "Напрежението в Габрово е, за да забравим \"апартаментгейт\""}
{"url": "https://www.dnes.bg/health/2019/04/12/chuplivi-nokti-9-vyzmojni-prichini.407339", "text": "Здравето и състоянието на ноктите зависи до голяма степен от начина на живот, храненето и наличието или не на различни хранителни дефицити. За да са здрави, ноктите се нуждаят от витамини, минерали и протеини, които ги изграждат.\r\nНашите нокти са проекция на вътрешното ни здравословно състояние. Те могат да покажат от какво имаме нужда или с кои дейности прекаляваме в ежедневието си.\r\nАко ноктите ви са започнали да се разслояват или чупят, ето какво може да означава това.\r\n\r\nС напредване на възрастта не само кожата и косата се променят. Ноктите също започват да губят здравината си. Ако сте на възраст над 50 години, вероятността чупливостта на ноктите ви да е предизвикана от стареещите процеси в организма не е никак малка.\r\n                    \n                    \n                \r\nАко редовно използвате почистващи препарати в домакинството, те могат да са в основата на уязвимостта на ноктите ви. Дори не толкова агресивните препарати, като тези за миене на съдове например, могат да влошат здравето на ноктите. Носете предпазни ръкавици.\r\n\r\nГеллакът и акрилният маникюр са удобни процедури, помагащи на много дами да получат перфектния дълготраен маникюр. Тези лакове обаче са още по-агресивни от обикновените. Премахването им също подлага ноктите на истинско изпитание. Редовните посещения при маникюристката ви може да са причинител на проблемите с ноктите ви. Отделете им време за повече грижи и подхранване и разредете посещенията в салона за красота.\r\n\n\r\n", "date": "2019.04.12", "title": "Чупливи нокти? 9 възможни причини "}
{"url": "https://www.dnes.bg/notifikacii/2019/04/12/prezidentyt-na-sudan-beshe-svalen-a-rejimyt-mu.407382", "text": "Суданският президент Омар ал Башир беше свален и арестуван от собствената си армия вчера след 30-годишно управление и четиримесечни улични протести. Прочетеното от министъра на отбраната Ауад бин Ауф комюнике, с което бе провъзгласено създаването на военен съвет за преход към гражданско управление, беше в чистата традиция на старомодните пучове, с които арабските и африкански страни са добре запознати от 60-те години на миналия век. Въпросът е дали приликите с превратите от миналото ще останат само привидни, пише френският в. \"Либерасион\".\n\r\nВлиятелното протестно движение вече отхвърли един \"военен преврат, който рециклира политическите фигури и институциите, срещу които се надигна нашият велик народ\" и призова за продължаване на протестите. Разочарованието на суданците вчера следобед след обявяването на комюникето на военните беше също толкова силно, колкото радостта им в началото на деня, отбелязва \"Либерасион\".\n\n\r\n                \n                Суданският президент Омар ал Башир беше свален, но не и режимът му, отбелязва в. \"Ню Йорк таймс\". Еуфорията на протестиращите бързо утихна, след като видяха кой ще го замени: Ауад бин Ауф, доверено лице на сваления президент, обвиняван също като него във военни престъпления в западния судански регион Дарфур. Само часове по-късно в интернет се разпространяваше ново предизвикателство срещу режима - лозунгът \"Падна веднъж, може да падне отново!\"\n\r\n75-годишният Башир имаше лоша репутация дори по стандартите на авторитарните лидери. Той беше единственият действащ държавен глава, издирван от Международния наказателен съд, който му повдигна обвинения, че е изиграл водеща роля в геноцид в Дарфур, ръководейки силите, които убиха, изнасилиха и тероризираха стотици хиляди цивилни при извършеното прочистване. Въпреки това той беше най-дълго управлявалият судански лидер след обявяването на независимостта на страната през 1956 година.\n\r\nПротестите срещу Башир се дължаха предимно на провалите му във вътрешната политика. Демонстрациите срещу нарасналата цена на хляба, започнали през декември миналата година, се трансформираха в улични протести в цялата страна, в които се изля недоволството на много млади суданци.\n\r\nОткритото смайване, с което беше посрещнат наследникът на Башир, показва, че протестиращите са си извлекли поуки от провалите на Арабската пролет в Египет, Либия и Йемен, отбелязва в. \"Ню Йорк таймс\", цитиран от БТА. Протестиращите обещаха да не се прибират по домовете си, настоявайки за въвеждане на гражданско управление, но армията получи инициативата. Бяха задържани десетки водещи ислямистки лидери и членове на управляващата партия на Башир, смятани за политически съперници на военните.\n\r\n\"На практика поддръжниците на Башир поемат властта\", казва Алекс де Ваал, експерт по Судан в университета Тъфтс. \"Това предотвратява гражданска война между съперничещите си судански военни олигарси, но няма да отговори на исканията за демокрация\", смята той.\r\n ", "date": "2019.04.12", "title": "Президентът на Судан беше свален, а режимът му?"}
{"url": "https://www.dnes.bg/televizia/2019/04/12/finalyt-na-edna-era-idva-igra-na-tronove-fakti-i-cifri.407397", "text": "\n Финалът на една ера идва с последния сезон на \"Игра на тронове\", която стартира на 15 април по HBO. Точно  в 4.00 часа сутринта по HBO ще тръгне началото на края, от когато ще е достъпен и в HBO GO, и отново в 21:00 часа по HBO.\r\nА преди старта, ето и няколко любопитни факта и цифри, които показват мащаба на продукцията през последните 9 години.\n\r\nПървият епизод бе на 17 април, 2011-та година. От тогава се излъчва в 207 държави и територии. Гледаемостта на всички сезони до момента само за Щатите е 133,1 милиона (първи сезон – 9.3 млн.; втори сезон – 11.6 млн.; трети сезон – 14.4 млн.; четвърти сезон – 19.1 млн; пети сезон – 20.2 млн; шести сезон – 25.7 млн.; седми сезон – 32.8 млн.) С повече от 100 лиценза за излъчване по света \"Игра на тронове\" е най-популярното заглавие в историята на HBO.\n                    \n                    \n                \r\nЗа всичките си осем сезона \"Игра на тронове\" е сниман в 10 държави: Северна Ирландия, Република Ирландия, Мароко, Малта, Испания, Хърватия, Исландия, Щатите, Канада и Шотландия. Първенец по брой локации за снимки е Северна Ирландия с цели 49. Белфаст, в Северна Ирландия е домът на Titanic Studios, където има шест снимачни платформи, в които са изградени Зимен хребет, Кралски чертог, Великата септа на Бейлор, Залата на лицата, Къщата на черното и бялото, и иконичната Тронна зала.\r\n  \r\nПостпродукцията на сезоните отнема доста седмици, чийто брой нараства с всеки следващ сезон: първи сезон – 17 седмици; втори – 21; трети – 20; четвърти – 21; пети – 22; шести – 24; седми – 30, а постпродукцията на финалния осми сезон отнема цели 42 седмици.\n\r\nЗа всички осем сезона само в Северна Ирландия към редовния снимачен екип са ползвани 12,986 статиста.  По време на осмия сезон за различни сцени в Северна Ирландия са ползвани близо 2 тона гумен материал и 1.5 тона метал за оръжия и са излети 1,300 бойни щита. Отделно за финалните 6 епизода са ползвани над 18 000 литра фалшива кръв, 40 километра плат за костюми; 21 000 свещи и 37 км въжета за прикрепване на различни конструкции.\n\r\nЗа впечатляващите визуални ефекти на сериала са работили 40 специализирани студиа от 13 държави, сред които от Испания, Германия, Нова Зеландия, Китай, Швеция и Индия.\n\r\nОт четвърти сезон насам екипът, грижещ се за сценичните маски и протези изразходва близо 11 000 килограма силикон. Най-дългото поставяне на сценичен грим е било за актьорите, в роля на Децата на гората – цели 7 часа на човек.  Над 12 000 перуки са ползвани през сезоните, а финалният вид на отличаващата се прическа на Денерис отнема повече от два месеца проби и тестване и седем прототипа.\n\r\nЗа седемте сезона до момента \"Игра на тронове\" има 132 номинации за Еми, от които печели 47, а Питър Динклидж е носител на \"Златен глобус\" за ролята си на Тирион Ланистър.\r\n\r\n ", "date": "2019.04.12", "title": "Финалът на една ера идва: \"Игра на тронове\" - факти и цифри"}
{"url": "https://www.dnes.bg/obshtestvo/2019/04/12/rotvailerite-nahapali-decata-ne-kucheta-a-ubiici.407379", "text": "Двата ротвайлера, които нападнаха и нахапаха жестоко дядо и трите му внучета край Железница, не са кучета, а машини за убиване, смята бащата на пострадалите малчугани Валери Илиев. \n\n\n \"Такъв вид рани на тези места не са от кучета, които са се защитавали, те са атакували за да убият“, коментира той пред bTV.\n\r\nСпоред него децата и дядото по никакъв начин не са провокирали кучетата, те просто са опитвали да ги избягват. \n\r\nСобствениците на кучетата – майка и син, които са ги отглеждали в кв. \"Симеоново\", са задържани.\r\nДве от нахапаните момчетата все още се лекуват в \"Пирогов\", а най-голямото е на домашно лечение вкъщи.\r\nНай-сериозно е пострадало сродното по възраст момче на семейство Илиеви – Емануел, който вчера е бил опериран.\n                    \n                    \n                \r\n\"Той все още е в шок и не можа да говори за случилото се. Той е полуконтактен, раните са големи от по 8 и 10 см. и са тежки“, каза той. \n\r\nВиктор е най-малкото дете на 7 години, той също има множество рани, но е стабилен. Нахапан е от кръста надолу.\n\r\n\"Това е недопустимо в държава от ЕС, такова неспазване на законите- всеки един от нас може да попадне в капана на такива животни. Това не са домашни животни, това са машини за убиване. За тях трябва да има специален статут\", коментира Илиев.\n\r\nВалери Илиев и съпругата му имат шест деца. \n\r\nВинаги са искали да имат много деца и да живеят в България.\n\r\n\"Аз съм от Габрово, но реално живеехме в едно малко селце Престой. Винаги сме искали да сме като старите възрожденски големи родове“, разказа Илиев.\n\r\nВ крайна сметка преди пет години се местят да живеят в Англия, защото тук трудно са отглеждали децата си.\r\n\"Обичам България, борихме се много, но се оказа, че тук децата ни нямат бъдеще\", призна той.\n\r\nСемейството е било за малко в България, за да видят децата бабите и дядовците си.", "date": "2019.04.12", "title": "Ротвайлерите нахапали децата: Не кучета, а убийци!"}
{"url": "https://www.dnes.bg/politika/2019/04/12/karakachanov-ubeden-socialnata-sistema-e-bukvalno-glupava.407376", "text": "За решаване на ромския върпрос е необходима ясна и целенасочена, но твърда държавна политика. Това каза в интервю за \"Фокус\" вицепремиерът и министър на отбраната Красимир Каракачанов.\n\r\nПо думите му обществото е гневно, защото подобни битови престъпления, извършени от представители на маргиналните общности, са ежедневие на различни места в България.\n\r\n\"Този проблем е занемаряван 30 години, няма какда бъде решен само от полицията. Тя се намесва тогава, когато стане престъпление. Нямам как полицията да действа едновременно навсякъде. Неслучайно съм внесъл концепция за решаване на циганския въпрос в Министерски съвет\" - обясни още Каракачанов. \n\r\nТой подчерта, че решението е в образованието.\n\n\n\nСтатистиките показват, че повечето от циганите, които създават проблеми, са неграмотни, не могат да четат и да пишат, не работят, нямат желание да се интегрират и са склонни към агресия.\n                    \n                    \n                \r\n\"Трябва да се продължи със социалната система, която в момента е буквално глупава. Има 400 000 трудоспособни хора в работоспособна възраст, които не желаят да работят и се водят трайно безработни. В бюрата по труда им предлагат работа, но те отказват да работят, защото предпочитат да живеят на социални помощи, на фалшиви ТЕЛК-ове и от детски\" - коментира министърът.\n\r\nКаракачанов заяви и че в България не съществува реална интеграционна политика за циганите. Според него моделът у нас е обърнат и от близо 30 години се опитват да ни обяснят, че интеграцията е мнозинството от населението да свикне с безобразията на малцинството и да търпи това, което се случва.\n\r\n\"Това не е интеграция. Моделът би следвало да бъде през училище, през създаване на грамотност, създаване на трудови навици и възпитание. Това означава интеграция - населението да се осъзнае, че е част от обществото, а в него има закони и правила, които се спазват, че на чуждия живот и собственост не може да се посяга. Търпимост има, следва да има и толерантност, и разбиране, когато виждаш, че тази група от населението полага усилия да се интегрира и да направи нещо, полезно за себе си и за останалите\" - завърши министър Красимир Каракачанов.", "date": "2019.04.12", "title": "Каракачанов убеден: Социалната система е буквално глупава"}
{"url": "https://www.dnes.bg/obshtestvo/2019/04/12/na-kogo-e-goce-delchev-sporyt-sys-severna-makedoniia-prodyljava.407405", "text": "Съвместната експертна комисия между България и Северна Македония не успя да постигне съгласие за общо честване на личността на Гоце Делчев, събщава БНТ.\n\r\nНарочната комисия заседава за пореден път, а целта й е да разреши исторически и образователни въпроси между двете страни. \r\nПредседател от българската страна е бившият посланик на България в Македония Ангел Димитров, а от македонска - директорът на Института за национална история Драги Георгиев. Комисията е създадена съгласно член осми от Договора за добросъседки отношения и сътрудничество между България и Република Северна Македония. \n\r\nНа вчерашното заседание е било обсъдено и съдържанието на учебниците за пети и шести клас, покриващо периода на Античността. Там, както и по въпроса за Гоце Делчев, експертите са демонстрирали сериозни различия в позиициите си и са оставили въпроса за следващата среща през май.\n                    \n                    \n                \r\nДвете страни обаче са постигнали съгласие относно съвместното честване на Свети Наум, Цар Самуил и Свети Климент Охридски. След двудневни дебати, експертите са се съгласили, че има достатъчно исторически аргументи за такова решение. \n\r\n\"Направихме една солидна крачна напред. Общата история може да се превърне в споделяне на ценности, в едно приложение на истинското приятелство и добросъседство\", коментира проф. Ангел Димитров.\n\r\nНа следващата среща, освен периода на Средновековието, ще се обсъжда и модерната епоха. Разговорите относно наследството на Гоце Делчев и историята на Илинденско-Преображенското въстание ще продължат.", "date": "2019.04.12", "title": "На кого е Гоце Делчев? Спорът със Северна Македония продължава"}
{"url": "https://www.dnes.bg/zvezdi/2019/04/12/chikago-sydi-djusi-smolet-insceniral-rasistko-napadenie.407391", "text": "Актьорът Джуси Смолет, известен с ролята си в сериала \"Империя\", ще бъде съден от управата на Чикаго след като отказал да възстанови разходите на полицията за разследване на фалшивото му твърдение, че е станал жертва на расистко и хомофобско нападение, съобщиха световните агенции, цитирани от БТА.\n36-годишният Смолет отказал да възстанови сумата от 130 000 долара. Отправено било искане към актьора на 28 март от кметството на Чикаго да изплати сумата в 7-дневен срок, който той пренебрегнал, вследствие на което управата на града възнамерявала да заведе дело срещу него.\n\r\nТърсената по съдебен път сума можела да достигне половин милион долара. Това покривало направените от полицията разходи, адвокатските възнаграждения и допълнителни разходи.\n                    \n                    \n                \r\nГражданският иск срещу актьора е заведен в съда на окръг Кук, щата Илинойс.\n\r\nДжуси Смолет, който е от афроамерикански произход и с хомосексуална ориентация, бе арестуван през февруари по подозрение, че е инсценирал нападението и е подал лъжлив сигнал в полицията. Последвалото разследване установило, че нападението наистина е инсценирано от актьора.\n\r\nВпоследствие прокуратурата снела всички обвинения срещу Джуси Смолет, с което предизвикала недоволството на полицията и кмета на Чикаго Рам Еманюъл.", "date": "2019.04.12", "title": "Чикаго съди Джуси Смолет, инсценирал расистко нападение"}
{"url": "https://www.dnes.bg/cars/2019/04/12/ami-sega-avtovaz-spira-prodajbite-na-lada-v-bylgariia.407411", "text": "Легендарният руски производител АвтоВАЗ прекратява продажбите на автомобили от марката Lada в Европа, съобщиха от прес-службата на компанията.\r\nДосега моделите от тази марка се предлагаха на пазарите в Германия, Австрия, България, Литва и Унгария, съобщава \n\r\n\"Заради новите екологични норми в европейските държави сме принудени да коригираме нашия износ в този регион. Принудени сме да напуснем тези пазари, но в същото време ще продължим сътрудничеството ни с алианса Renault-Nissan за създаването на глобален модел, с които да се завърнем по-късно\", се казва в съобщението на АвтоВАЗ.\r\n                    \n                    \n                В момента екологичните стандарти в ЕС позволяват средни нива от 120 гр СО2 на км, но при моделите на Lada те са по-високи. От 2020 г. изискванията стават още по-жестоки - 95 гр СО2/км, което прави икономически неизгодно преработването на двигателите на руските автомобили.\n\r\nПрез миналата година АвтоВАЗ е руският производител, продал най-много автомобили зад граница - 38 100, което е увеличение с цели 57,3% в сравнение с 2017 г. Почти 90% от тези автомобили обаче са продадени в страни от бившия Съветски съюз, които не са в ЕС.", "date": "2019.04.12", "title": "Ами сега? АвтоВАЗ спира продажбите на Lada в България"}
{"url": "https://www.dnes.bg/stranata/2019/04/12/bageri-vlizat-v-romskata-mahala-na-stara-zagora.407441", "text": "54 незаконни постройки в местността \"Карасиврия\" в Стара Загора ще бъдат съборени в началото на следващата седмица, предава Дарик радио. \n\n Собствениците са получили предизвестията си преди 6 месеца и са били длъжни да премахнат постройките си в 30-дневен срок, който отдавна е изтекъл. Процедурата е обжалвана пред ВАС, но е потвърдена от съда. \n\r\nШест от собствениците на къщи са започнали доброволно премахване.\n\r\nСъс специално разлепени съобщения Община Стара Загора е уведомила обитателите да освободят помещенията от имущество и домашни животни. Предупредени са EVN и ВиК да прекъснат снабдяването с ток и вода преди принудителното премахване. \n                    \n                    \n                \r\nПървите три незаконни постройки в местността \"Карасиврия\" ще бъдат съборени в понеделник сутринта.\n\r\n172 незаконно построени ромски къщи в кварталите \"Лозенец” и \"Кольо Ганчев” са премахнати от началото на мандата на кмета Живко Тодоров досега.", "date": "2019.04.12", "title": "Багери влизат в ромската махала на Стара Загора "}
{"url": "https://www.dnes.bg/kino/2019/04/12/vreme-e-za-kysometrajno-kino-v-shest-bylgarski-grada.407399", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОбщо 6 града в страната ще се насладят на най-добрите къснометражни филми, снимани у нас. \n\r\nПървата прожекция е в неделя в Благоевград, обявиха в \"България сутрин\" режисьорът Ники Стоичков и актьорът Ованес Торосян. След това турнето ще посети Пловдив, Враца, Ловеч, Габрово и Сливен.\r\nСтоичков обясни, че акцентът на обиколката тази година са малките градове, тъй като там хората нямат никакъв достъп до късометражно кино.\n\r\n\"Тази неделя стартираме турнето \"КиноLove\", което организираме за четвърта поредна година. Целта му е да обиколи България и да представи най-добрите късометражни филми правени у нас. Виждаме как хората имат желание да гледат такива филми. Подготвили сме три филма. Ако всичко тази година е наред, догодина ще разширим още турнето\", разкри режисьорът.\n                    \n                    \n                \r\nОванес Торосян пък заяви, че винаги е готов да подкрепи хора с идея за заснемане на филм без значение дали той е пълнометражен или не. Актьорът също така обяви, че няма да може да пътува с турнето, тъй като в момента се занимава с три проекта.\n\r\n\"Винаги съм подкрепял творци с идея и стига да виждам смисъл от моето участие. За мен няма значение дали ролята е малка или голяма, дали филмът е късометражен или пълнометражен, дали е комерсиален или не. От тази гледна точка винаги съм насреща. За съжаление късометражните филми не са много популярни сред хората\", \r\n ", "date": "2019.04.12", "title": "Време е за късометражно кино. В шест български града"}
{"url": "https://www.dnes.bg/politika/2019/04/12/mareshki-za-boia-v-gabrovo-predizborna-inscenirovka-e.407442", "text": "Лидерът на \"Воля\" Веселин Марешки видя предизборна инсценировка в побоя в Габрово над продавач от трима роми, от която се възползват определени партии. Кои са тези формации той отказа да назове, но отправи тежки критики към вицепремиера Красимир Каракачанов и евродепутата Ангел Джамбазки.\n\r\nМарешки настоя и че има театралност в кадрите от инцидента, тъй като след 7-минутен тежък бой, потърпевшият е бил само с \"лека цепнатина на устната\".\n\n\n\"По всичко личи, че случката в Габрово, драматично изкарана в медиите, е една поредна инсценировка, която партии с позатихнал рейтинг правят предизборно, за да се опитат да възбудят интереса към тях и да покачат своя рейтинг\", каза лидерът на \"Воля\".\n                    \n                    \n                \r\nПо думите му \"кукловодите\" не са сметнали, че хората ще излязат наистина на протест и ситуацията ще стане опасна.\n\r\n\"Кукловодите не са сметнали, че народът наистина има нетърпимост към тези неща и няма да разбере, че участва в този долнопробен сценарий и ще излезе на протести. Заради 1-2% рейтинг на някой самозабравил се политик сме готови да направим гражданска война, да подпалим България и Балканите\", заяви Марешки.\n\r\nКонцепцията на Каракачанов за интеграция на ромите, която според него им давала дори повече права, пораждала именно такива събития.\n\r\n\"Не мога да повярвам, че един силов вицепремиер може да се оправдава с кметицата на Габрово. Това показва безсилие и липса на държавническо мислене\", отсече той.\n\r\n\"Винаги преди изборите се случва нещо такова, което досега вдигаше рейтинга на измислените патриоти\", заключи Марешки.\r\n ", "date": "2019.04.12", "title": "Марешки за боя в Габрово: Предизборна инсценировка е!"}
{"url": "https://www.dnes.bg/football/2019/04/12/toni-kroos-reshi-trygva-si-ot-real-madrid.407410", "text": "Полузащитникът на Реал Мадрид Тони Кроос обмисля да напусне отбора след края на сезона, съобщава вестник \"АС\". \r\nГерманецът завършва петия си сезон на \"Бернабеу\", като според изданието е преценил, че е дошло време за промяна още повече, че при него също се вижда значим спад в представянето и според мнозина това е най-слабата му кампания в испанската столица. \r\n \r\nТой има договор с клуба до лятото на 2022-а, но от евентуалната му продажба Реал ще получи доста добра сума, която ще може да вложи в друг играч, след като се счита, че промените през лятото при Белите, ще бъдат значими. \r\n \r\nСтоличани платиха за Кроос около 25 милиона евро преди 5 години  и той помогна на отбора да спечели 12 трофея до момента. Счита се, че цената му сега е между 60 и 80 милиона, а освен това при евентуална раздяла Реал ще освободи и сериозна сума от оставащата му заплата, което също не е за пренебрегване. \r\n \r\n", "date": "2019.04.12", "title": "Тони Кроос реши, тръгва си от Реал Мадрид"}
{"url": "https://www.dnes.bg/stranata/2019/04/12/borisov-poiska-ostavkata-na-shefa-na-policiiata-v-gabrovo.407448", "text": "Премиерът Бойко Борисов поиска оставката на шефа на полицията в Габрово.\r\n\"Изключвам тези, които подклаждат случващото се в Габрово. Държа отговорен шефа на полицията. За мен оставката трябва да бъде дадена от този шеф, когато министърът се върне. Защото е позволено месеци наред да се разхождат такива групички и да пият бирички по парковете. Полицията е за това - да се вземат мерки\", отсече премиерът от Хърватия. \n\n\n\"Защо никой не докладва? Като се прибера, и министърът като се прибере, може би това ще е действието, което ще се предприеме. Няма незадържан ром за престъпление. Да, грубо посегателство. Да, тези, които са набили магазинера в Габрово, са задържани. Въпросът е защо са ги пуснали. Други организации няма да ги питам, че те са чувствителни. За този, който ги е пуснал от ареста, ще искам тежки санкции като се прибера\", заяви Борисов, цитиран от \"Фокус\".\r\n                    \n                    \n                Министър-председателят е в Хърватия на среща на държавните и правителствените ръководители на страните от Централна и Източна Европа и Китай. Той посочи, че вече са подписани договори за пристанища и жп линии и че следващата среща ще бъде в Китай. \n\r\n\"С Ципрас и с китайския премиер говорихме сега. По модела на хърватския мост ще направим подобен от Гърция до Румъния и Сърбия, през България. С Виорика Дънчила сме се разбрали и най-вероятно другата седмица ще направим първи копки на мост от Свищов\", обяви също Борисов. \n\r\nПремиерът коментира и сделката за закупуването на изстребилите F-16 от САЩ. По думите му парите вече са отделени, защото той вече е обещал на летците ни нови самолети, които да издигнат българската авиация. \n\r\n\"Преди парламентът да излезе във ваканция, въпреки че някои са във ваканция от доста време, ще решим за тази сделка. Искаме най-доброто и най-сигурното. Аз отговарям за тази рамка и се надявам до края на юни на приключим. Оттам нататък пред вас ще отговарят съответните органи. Целта е да имаме най-добрия самолет на най-добрата цена. Правят се компромиси и от двете страни\", каза още Бойко Борисов. \r\n ", "date": "2019.04.12", "title": "Борисов поиска оставката на шефа на полицията в Габрово"}
{"url": "https://www.dnes.bg/mish-mash/2019/04/12/spored-zodiiata-imate-li-mlad-duh.407447", "text": "Може да имате неизчерпаемата енергия на Овен, красивата грива на Лъв или страстното сърце на Скорпион, но това не е гаранция, че ще се чувствате млади на каквато и възраст да сте. Много хора имат склонността да оценяват младостта си, когато вече са стари и когато тялото е започнало да ги боли тук-там, напомняйки за тиктакането на часовника. \r\nВъпреки това, всеки зодиакален знак си има свой специален начин да се запази млад за по-дълго. Опитът да поддържаме младежкия си дух, във време, когато вече сме възрастни и опитни е важно, защото именно този дух ни дава надежда да продължим напред. Ето и какви методи използват представителите на всяка една зодия, за да се чувстват, а и да изглеждат по-млади:\r\n \r\n\r\n \r\nЧовекът Овен може да запази младежкия си дух най-дълго, ако се занимава със спорт. Хората от този знак обичат да бъдат активни, а и са много състезателни натури, така че спортните дейности от всякакъв вид са силно препоръчителни за тях. Именно те съхраняват тялото на хората от зодия Овен младо и силно. Овенът почти никога не спортува насила, което е негов голям плюс.\r\n \r\n\r\n \r\nТехниката на човека Телец да остане за по-дълго време млад, е като прави нещата, които е обичал да прави като дете. Телците, които запазват своите хобита от младини, продължавайки да им се наслаждават и на зряла възраст, са млади по дух. Хората от този знак много държат на добрия си външен вид и съзнателно гледат да живеят без излишен стрес, който доказано състарява.\r\n \r\n\r\n \r\nХората от този знак обикновено са млади по дух цял живот, най-вече защото са любопитни като малки деца и запазват това свое любопитство през целия си житейски път. \r\n \r\n", "date": "2019.04.12", "title": "Според зодията: Имате ли млад дух?"}
{"url": "https://www.dnes.bg/usa/2019/04/12/trus-ot-7-po-rihter-v-indoneziia-ochakva-se-cunami.407455", "text": "Земетресение с магнитуд 7 разтърси индонезийския остров Сулавеси, съобщи американският Геофизически институт, цитиран от Ройтерс.\n\n\r\nЕпицентърът на труса е регистриранна 280 километра южно от провинция Горонтало, на дълбочина от 43 километра, допълва институтът. Засега няма данни за жертви и щети. Според Европейско-Средиземноморския сеизмологичен център епицентърът е бил в Молукско море, близо до Сулавеси, предаде ТАСС.\n\r\nСеизмологичният център оценява магнитуда на 6,8 и съобщава, че епицентърът е бил на 505 километра североизточно от град Макасар, в който живеят около 1,3 милиона души. Трусът е бил на дълбочина 13 километра, допълва центърът, пише БТА. \n                    \n                    \n                \r\nИндонезийската геофизическа агенция също оценява магнитуда на труса на 6,8, предаде Асошиейтед прес. Според нея е възможно да има цунами след силното земетресение. \n\r\nИздадено е предупреждения и се препоръчва на хората в някои части на Централно Сулавеси да се евакуират от крайбрежните зони, допълва Ройтерс.", "date": "2019.04.12", "title": "Трус от 7 по Рихтер в Индонезия, очаква се цунами "}
{"url": "https://www.dnes.bg/politika/2019/04/12/incidentyt-s-falkon-a-zaradi-bezrazborno-natiskane-na-kopcheta.407407", "text": "Организацията на \"Авиоотряд 28\" е сериозен проблем и това е причината за поредния инцидент с правителствения \"Фалкон\" с премиера Бойко Борисов на борда, смята експертът по авиосигурност Ангел Борисов.\n\r\nПреди дни самолетът спука гума при кацане в Брюксел. \n \"Този отряд в структурата, която е създадена едно време още през 1972 г., в цяла Европа такъв правителствен отряд няма. Тези хора са с квалификация непрекъснато намаляваща, защото пилотите не могат да си изпълняват съответния нальот\", каза пред bTV Ангел Борисов. \n\r\nТой определи ситуацията като \"резил\".\n\r\n\"Блокиране на спирачно устройство, да се отлепи на гумата външната част – протектора. 30 години разследвам такива подобни неща – това означава интензивно спиране при кацане, натискане на спирачни устройства безобразно и се стига до срязване на гумата\", обясни инцидента експертът.\r\n                    \n                    \n                Според него спирачките са използвани неправомерно.\n\r\n\"Следващата стъпка е спукване на гумата и започва премятане през крило и от самолета и от делегацията нищо нямаше да остане\", предупреди още Борисов. \n\r\nСпоред него е въпрос на време на стане много тежък инцидент. \n\r\nБорисов и други авиоексперти са предложили вече решение на проблема – \"Авиоотряд 28\" да има право на търговска дейност, за да не ръждясват машините на земята, а пилотите да направят нужните часове нальот.\n\r\n\"Авиоотряд 28\" има 100 души персонал, но нямат право на търговска дейност, защото не са регистрирани по Търговския закон.\n\r\n\"Е щом една сладкарница се регистрира за един ден, защо и те да не могат\", попита експертът. \n\r\nАнгел Борисов коментира, че държавните ръководители на останалите страни пътуват с редовни полети в първа класа, защото по-сигурно от това няма.\n\r\n\"Тренирани пилоти, самолетите летят всеки ден, храната е за 300 души\", каза той.", "date": "2019.04.12", "title": "Инцидентът с \"Фалкон\"-а заради безразборно натискане на копчета"}
{"url": "https://www.dnes.bg/temida/2019/04/12/kmetyt-na-chuprene-vanio-kostin-ostava-v-aresta.407461", "text": "Спецсъдът остави в ареста кмета на с. Чупрене Ваньо Костин, съобщи БТА.\n\n\n\r\nТой е обвинен за длъжностно и за документно престъпление. Става дума за продажба на общински земи на фирми на родственици.\n\r\nПрокуратурата настоя той да остане в ареста, макар да няма опасност да се укрие. Можел обаче да повлияе на свидетели или да укрие доказателства.\n\r\nЗащитата не се съгласи с доводите на прокуратурата и изтъкна, че в общината е имало лице, което проверява всички търгове.\n\r\nРешението на съда не е окончателно.\n\r\nПо-рано тази седмица стана ясно, че Специализираната прокуратура и Комисията за противодействие на корупцията и отнемане на незаконно придобито имущество (КПКОНПИ) разследват Ваньо Костин.\n                    \n                    \n                \r\nПроверката е по данни за незаконни действия по продажба на общински земи на дружества, свързани с негови родственици. Земите попадали в територията на бъдещия ски комплекс \"Миджур\", чието изграждане в близост до Чупрене предстои.", "date": "2019.04.12", "title": "Кметът на Чупрене Ваньо Костин остава в ареста"}
