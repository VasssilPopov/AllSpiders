{"url": "https://www.dnes.bg/stranata/2019/11/17/oblaci-mygla-i-slab-dyjd-v-pyrviia-den-ot-sedmicata.429919", "text": "През следващото денонощие над страната ще преобладава облачно, в равнините и мъгливо време. На места в западните и южните райони ще превали слаб дъжд. Временни разкъсвания на облачността ще има над североизточните, а към края на деня и над югозападните райони. Вятърът ще се ориентира от юг-югоизток и ще е до умерен. Преобладаващите минимални температури ще бъдат между 8 и 13 градуса, а максималните - между 15 и 20 градуса.\n\r\nАтмосферното налягане слабо ще се понижи, но ще остане малко по-високо от средното за ноември, прогнозират синоптиците от НИМХ.\n\r\nНад Черноморието облачността ще е значителна, без валежи. Ще духа до умерен юг-югоизточен вятър. Максималните температури на въздуха ще са 13-15 градуса. Температурата на морската вода е 18 градуса. Вълнението на морето ще бъде 2-3 бала.\n                    \n                    \n                \n                \n                \n                \r\nНад планините ще преобладава облачно и мъгливо време. На места, главно в масивите от Западна и Южна България, ще превали дъжд, а над 2500 метра - сняг. Ще духа силен югозападен вятър. Максималната температура на височина 1200 метра ще е около 11 градуса, а на 2000 метра - около 6 градуса.\n\r\nВъв вторник южният вятър временно ще отслабне. Над по-голямата част от страната облачността ще е значителна, но ще е почти без валежи, само на отделни места в южните райони ще превали слаб дъжд. Временни разкъсвания и намаления на облачността ще има в Североизточна България. \n\r\nВ сряда вятърът от югоизток отново ще се усили, особено в източната половина от страната. Ще преобладава облачно време и от запад на изток през деня и през нощта срещу четвъртък на много места ще превали дъжд. \n\r\nТемпературите ще започнат да се понижават. ", "date": "2019.11.17", "title": "Облаци, мъгла и слаб дъжд в първия ден от седмицата "}
{"url": "https://www.dnes.bg/world/2019/11/17/syprugata-na-litvinenko-shte-sydi-velikobritaniia.429922", "text": "Марина Литвиненко, вдовицата на убития в Лондон бивш член на КГБ Александър Литвиненко, заяви, че ще предприеме съдебни мерки срещу правителството заради решението му да не публикува доклад за вероятна руска намеса в британския политически живот. \n\r\nАдвокат на Марина Литвиненко съобщи, че тя е изпратила писмо до премиера Борис Джонсън, за да го информира, че ще предприеме съдебни действия, пишат от БНР. Марина Литвиненко се мотирива с твърдението, че британското общество има голям интерес информацията за руската намеса във Великобритания да бъде оповестена публично преди изборите на 12 декември. По думите на Марина Литвиненко всяко отлагане на публикуването на доклада е само в услуга на интересите на руския президент Владимир Путин. \n                    \n                    \n                \n                \n                \n                \r\nДокладът, изготвен от парламентарната комисия по въпроси на разузнаването и сигурността, получи одобрение за публикуване от тайните служби, но такова на бе дадето от канцеларията на премиера. Докладът проучва обвиненията за руски дейности в Обединеното кралство, включително намеса в референдума за членството в ЕС през 2016 година, когато Джонсън бе водеща фигура в кампанията за напускане на блока. \n\r\nСъпругът на Марина - Александър Литвиненко бе отровен с радиоактивен полоний през 2006 година. Основната версия е, че зад смъртта му стоят руските тайни служби.  ", "date": "2019.11.17", "title": "Съпругата на Литвиненко ще съди Великобритания"}
{"url": "https://www.dnes.bg/mish-mash/2019/11/17/princ-andriu-otreche-da-e-spal-sys-17-godishno-momiche.429923", "text": "Обвиняван в сексуално насилие в рамките на аферата с американеца Джефри Епстийн, който се самоуби в ареста, британският принц Андрю, категорично отхвърли тези обвинения в безпрецедентно интервю, излъчено вчера вечерта по BBC, предадоха световните агенции, цитирани от БТА.\r\nОбвиненията дойдоха от жена, която твърди, че принцът я принудил да има сексуални отношения с него в имоти на Епстийн. В интервюто, продължило почти час и заснето в Бъкингамския дворец, принцът, който е втори син на кралица Елизабет Втора, твърди, че няма никакъв спомен да е срещал обвинителката си Вирджиния Робъртс.\r\nДнес това интервю беше водеща тема за британските издания, които са посветили на него първите си страници.\r\n                    \n                    \n                \n                \n                \n                Много от тях иронизират методите на защита на принца и смятат, че той се е представил катастрофално по време на интервюто. Изданията коментират, че има голям риск това интервю да се обърне срещу самия принц и срещу кралското семейство. Те посочват, че по време на него принцът изобщо не си давал сметка за сериозността на случая и на няколко пъти се смеел. Той също така не изразил никакво съжаление или безпокойство към жертвите на Епстийн, коментират вестниците.\r\nПринцът призна в интервюто, че отношенията му с американския финансист може да са поставили кралството семейство в неудобно положение, но заяви, че това не е навредило на репутацията на кралицата.\r\nОбвинителката на Епстийн твърди, че е била заставена да има сексуални отношения с принца в Лондон през 2001 г., когато тя била на 17 години, а после още два пъти в Ню Йорк и на частен остров на Епстийн на Карибите. Принцът заяви снощи, че такова нещо не се е случвало и каза, че е готов да даде показания пред правосъдието при подходящите обстоятелства.\r\nПред пресата през август обвинителката пък беше казала, че принцът знае много добре какво е направил и изрази надежда, че той ще бъде честен. Тогава тя беше изслушана по време на съдебно заседание в Ню Йорк, където 15 други тъжителки се явиха също в съда, малко преди съдебното преследване срещу Епстийн да приключи с мотива, че той се е самоубил в затвора две седмици по-рано.\r\nДнес британски медии тиражират и снимка на принц Андрю с обвинителката като млада. На заден план се вижда Гизлен Максуел, дъщерята на медийния магнат Робърт Максуел. Много от обвинителките на Епстийн казват, че са били \"набирани\" от Гизлен, която е приятелка на принца и която е била бивша съратничка на американския финансист - нещо, което тя отрече.\r\nВ интервюто снощи принц Андрю изрази съмнения за автентичността на снимката и каза, че всеки ден съжалява за срещата си с Епстийн в Ню Йорк след освобождаването му от затвора през 2010 г. Тогава той прекара 13 месеца зад решетките, след като през 2008 г. беше осъден заради склоняване на млади момичета да проституират във Флорида.\r\nПрез юли тази година Епстийн беше отново арестуван и обвинен, че е организирал в продължение на години мрежа от десетки млади момичета под негово влияние, които са правели масажи, преминаващи в изнасилвания в имотите му. Финансистът беше намерен мъртъв на 10 август в килията си в затвора в Ню Йорк и резултатите от аутопсията потвърдиха самоубийство.\r\nПо повод скандала с интервюто, дадено от принца по \"аферата Епстийн\" бившата съпруга на Андрю - Сара Фъргюсън го защити, като написа в Twitter, че той е истински джентълмен, че има чувство за дълг и че е много мил. Сара и Андрю имат две деца.\r\nСпоред допитване на ЮГав от миналата година принц Андрю е най-малко популярният сред 15-те водещи фигури в британското кралско семейство. ", "date": "2019.11.17", "title": "Принц Андрю отрече да е спал със 17-годишно момиче "}
{"url": "https://www.dnes.bg/world/2019/11/17/loshoto-vreme-udari-i-hyrvatiia-kraibrejieto-pod-voda.429924", "text": "Мощна буря връхлетя крайбрежието на Хърватия. Нанесени бяха щети на кафенета, покриви и витрини. Вятърът събори дървета и повреди автомобили. Най-силно са пострадали няколко града на полуостров Истрия, където бяха наводнени улици и приземни етажи, предаде NOVA. \r\n\r\nСиноптиците предупреждават за подобна опасност и днес. Практически цялото крайбрежие е под червен код заради опасна буря, която идва от Адриатическо море. На места вълните ще са високи 5 метра. Очаква се и ураганен вятър.", "date": "2019.11.17", "title": "Лошото време удари и Хърватия. Крайбрежието – под вода"}
{"url": "https://www.dnes.bg/mish-mash/2019/11/17/v-znak-na-protest-izpylnitelka-se-sybleche-na-cherveniia-kilim.429806", "text": "На 14 ноември бяха раздадени наградите „Грами“ за латино музика. Церемонията се проведе в Лас Вегас, а големият победител беше испанската изпълнителка Росалия. Тя спечели наградите за албум на годината, най-добра ърбан песен и най-добър поп вокален албум за El Mal Querer.\r\n Камила Кабело пък спечели първата награда „Грами“ за латино музика. 22-годишната изпълнителка, която не присъстваше на церемонията, взе приза за най-добра поп песен за дуета ѝ с Алехандро Санс „Mi Persona Favorita“. Въпреки че не беше в Лас Вегас, Кабело не пропусна да благодари за оказаната ѝ чест.\r\n \r\n„Не мога да повярвам за това, че: 1. Получих възможност да напиша песен заедно с човек, на когото се възхищавам. 2. Той стана един от най-близките ми хора. 3. Че написахме тази песен с мисли за сестра ми и бебето му. 4. Че спечелихме „Грами“, написа Кабело в социалните мрежи.\r\n \r\nОще преди да започне церемонията обаче, по червения килим се разходи една изпълнителка, която събуди множество коментари в интернет. Мон Лаферте се появи гола на наградите „Грами“, а на гърдите ѝ беше изписано послание към родната ѝ страна Чили.\r\n \r\n„В Чили те насилват, изнасилват и убиват“, беше написала Лаферте върху себе си. Причината – протестите в страната срещу правителството. Президентът на страната е разследван за престъпления срещу човечеството, а населението настоява за по-добри условия за живот.\r\n \r\nИзпълнителката обаче не се задоволи само с тихия си протест и продължи делото си и по време на наградите. Качвайки се на сцената, за да приеме статуетката за най-добър алтернативен албум, Лаферте каза „Чили, болката ти ме наранява“. \r\n \r\nЧилийската звезда обаче не беше единствената, която използва наградите, за да изрази своето мнение за обстановката в родната ѝ страна. Луис Енрике, който е от Никарагуа, взе наградата за най-добър фолк албум. „Никарагуа все още е във война за своята свобода“, каза той от сцената.\r\n \r\nОще новини от света на музиката четете в ", "date": "2019.11.17", "title": "В знак на протест! Изпълнителка се съблече на червения килим "}
{"url": "https://www.dnes.bg/world/2019/11/17/rusiia-vryshta-ukrainskite-korabi-zadyrjani-pri-kerchenskiia-proliv.429925", "text": "Русия ще предаде утре задържаните миналата година в Керченския пролив украински кораби, предаде ТАСС, позовавайки се на руската гранична служба към т. нар. Кримска република.\r\nЗапочнало е изтеглянето на буксир на трите украински кораба от пристанище Керч към договореното място за предаването им на украинската страна на 18 ноември, се казва в съобщението.\r\nРусия задържа корабите край бреговете на Крим през ноември миналата година, след като откри огън по един от тях и рани неколцина моряци. Корабите бяха задържани, а 24-ма украински моряци - арестувани. Според Москва плавателните съдове незаконно са навлезли в руски териториални води. Киев отрече това.\r\nДвайсет и четиримата моряци бяха върнати на Украйна през септември след споразумение за размяна на затворници.", "date": "2019.11.17", "title": "Русия връща украинските кораби задържани при Керченския пролив"}
{"url": "https://www.dnes.bg/index/2019/11/17/kanie-uest-razplaka-zatvornici-s-iznenadvasht-koncert.429926", "text": "Кание Уест продължава с опитите си да се превърне в проповедник и се появи в затвор, за да изпълни парчета от новия си албум Jesus is King пред нищо неподозиращи затворници.\r\nИзненадващият концерт се е състоял в затвор в Хюстън в петък, съобщават от CNN. Носителят на \"Грами\" рапър и неговият хор изпълниха парчета от госпелския си албум докато затворниците коленичиха за молитва.\n\r\nЗа Кание Уест посещението в затвора е \"мисия, а не шоу\". Той пя пред повече от 200 затворници.\r\nГубернаторът на Тексас Грег Абър написа в Twitter,  че би било чудесно, ако и други изпълнители последват примера на Кание Уест.\n\r\n\"Това, което той прави, за да вдъхнови затворниците, спасява една душа в даден момент. Затворниците, които се обръщат към Бог, могат да бъдат освободени по-рано заради добро поведение и е по-малко вероятно да извършат нови престъпления”, смята Абър.\n                \n                \n                \r\nКание Уест пя и пред затворнички в отделна част на затвора. До тях той е стигнал, минавайки по таен тунел.\r\n", "date": "2019.11.17", "title": "Кание Уест разплака затворници с изненадващ концерт "}
{"url": "https://www.dnes.bg/obshtestvo/2019/11/17/40-hil-romcheta-sa-trygnali-na-uchilishte-blagodarenie-na-programa-za-integraciia.429927", "text": "От всички бюджетни програми с най-висока обществена възвръщаемост е тази за предучилищното образование. Въвеждането на задължителна подготовка на 4 години няма да струва много. Финансираме голяма част от това обучение – 14 млн. лева, но увеличеният обхват от 78% деца до над 90% деца ще струва около 25-30 млн. лева на годишна база“. Това каза министърът на образованието и науката Красимир Вълчев, цитиран от БНР.\n\r\nПо повод освобождаването от таксите за предучилищна възраст той подчерта, че всяка една система има солидарност.\n\r\n\"Все още нямаме решение колко точно ще бъдат средствата, но те ще се допълнят със средствата от държавния бюджет и от средствата от европейския социален фонд“.\n                    \n                    \n                \n                \n                \n                \r\nМинистър Вълчев каза, че в рамките на програмата за интеграция на ромските деца през последните три години са записани близо 40 000 деца, голяма част от тях в системата на предучилищното образование:\r\n\"Основният проблем е културен – отношението към образованието. Трябва да продължим с активността по механизма и е по-важно да ги накараме да ходят ежедневно, защото самото записване е еднократният и по-лесният акт. Имаме и проблем с мотивацията за учене, но това е при всички деца\", каза още той.\n\r\nКрасимир Вълчев каза, че за първи път в системата на образованието има повече деца от семейства с по-ниско образование на родителите:\n\r\n\"Това се дължи на демографското възпроизводство. Трябва с повече усилия на всеки един учител да приобщим децата“.\n\r\nОбразователният министър уточни, че склонността за включване в педагогическата професия се увеличава:\n\r\n\"Имаме тройно-четворно предизвикателство за следващите 10 години. Една страна трябва да има достатъчно учители. При нормална възрастова структура трябва да се пенсионират 25%, а при нас – 45%. Трябва да обезпечим системата с добри учители. Догодина предвиждаме трети стипендии за ученици с най-добри резултати, които се включат в педагогическо образование. Ранният достъп до образование е функция на равния достъп до добър учител... Имаме недостиг по определени дисциплини – предишните години беше по информационни технологии и по английски език, а през следващите години ще бъде по математика, по физика, по химия\".\n\r\nДисбалансът при заплащането в сферата на училищното образование и в тази на висшето Красимир Вълчев обясни, че причината е в модела на регулиране на двете системи и в нивото на отговорност:\n\r\n\"В системата на училищното образование до голяма степен са централно регулирани възнагражденията, докато висшето образование е напълно автономно. Средните заплати във висшите училища са над 1900 лева, но разликата между най-ниските и най-високите е средно 150%, докато в сферата на училищното образование разликата е 40%“.", "date": "2019.11.17", "title": "40 хил. ромчета са тръгнали на училище благодарение на програма за интеграция"}
{"url": "https://www.dnes.bg/mish-mash/2019/11/17/klimatichnite-promeni-zapochnaha-da-trevojat-i-tyrsachite-na-triufeli.429928", "text": "Покачването на глобалните температури притеснява търсачите на трюфели около италианския град Алба, където най-ценните екземпляри могат да достигнат двойно по-висока цена от тази на златото, предаде Асошиейтед прес, цитирана от БТА. \r\nПрез изминалия необичайно топъл октомври осем от 10 бели трюфела, открити от търсача Карло Оливеро с помощта на довереното му 3-годишно куче Стийл, са били потъмнели, изгубили свежестта си и изсъхнали.\r\nЗа да избегнат по-дългосрочното въздействие на климатичните промени върху производството на високо ценените бели трюфели, експертите са започнали инициативи за по-доброто опазване на територията, където те растат.\r\nГрад Алба е известен с прозвището \"световна столица на белия трюфел\". От десетилетия населеното място е домакин на голям панаир, в рамките на който се провежда и благотворителен търг. На организирания неотдавна аукцион бял трюфел с тегло малко над килограм беше продаден за 120 000 евро. По традиция приходите от продажбите се предоставят за благотворителност.", "date": "2019.11.17", "title": "Климатичните промени започнаха да тревожат и... търсачите на трюфели"}
{"url": "https://www.dnes.bg/index/2019/11/17/30-g-po-kysno-dvete-germanii-sa-veche-edna-no-razliki-vse-oshte-ima.429728", "text": "\r\n30 г. след падането на Берлинската стена и след обединението си Геrмания е най-голямата и мощна икономика в Европа. \n\r\nВ страната обаче все още има разлика между бившата ГДР и ФРГ. \n\r\nОбединението на двете Германии е скъпо начинание. От 1990 г. до днес в икономиката на Източна Германия са постъпили 1 млрд. и 600 млн. евро във във на инвестиции за инфраструктурни проекти, оздравяване на икономиката и социалната сфера.\n                \n                \n                \r\nВъпреки това изтокът все още не е наваксал с изоставането си и разликите са все още видими с просто око, предава .\n\r\nСредната заплата в Западна Германия за 2018 г. е 3400 евро - със 700 евро повече, отколкото на Изток. В бившата ГДР безработицата е почти 2% по-висока, отколкото в бившата ФРГ\n\r\nСтруктурата на пазара на труда също допринася за големите разлики Именно затова в последните 30 г. населението на Източна Германия се е стопило с 11%.\n\r\n\n\r\n \r\n   ", "date": "2019.11.17", "title": "30 г. по-късно: Двете Германии са вече една, но разлики все още има"}
{"url": "https://www.dnes.bg/mish-mash/2019/11/17/ralf-loryn-momcheto-koeto-ne-znaeshe-kakvo-znachi-dizainer.429235", "text": "За човек, който някога казва, че „мрази модата“, Ралф Лорън има изключителна и дълга кариера в модния бизнес. Брандът, основан през 1967 година, е един от най-разпознаваемите в света, а сега вдъхнови и нов документален филм на HBO - Very Ralph.\r\n\"Модата трябва да е желана и Ралф вижда това“, казва модната кралица Ана Уинтур в трейлъра на лентата.\r\nРоден през 1939 година в семейство на еврейски мигранти от Беларус, Ралф Лифшиц променя името си на Лорън като тинейджър, за да избегне ненужното внимание, което необичайната му фамилия ще донесе.\r\n\r\n                    \n                    \n                \n                \n                \n                По думите на самия Ралф, артистичният му баща му е предал гена на креативнстта. Признава, че не е добър в изкуството, но дизайнът е съвсем различно нещо.  Той така и не започва да рисува сам скиците си. Никога не посещава училище за дизайн.\r\nСлед като за кратко служи в армията, Лорън започва работа като продавач в Brooks Brothers. Но съвсем скоро започва да прави свои собствени ръчно изработени вратовръзки. Шие ги сам, с помощта на семейството си.\r\n\"Майка ми стоеше там заедно с нейна братовчедка и двете зашиваха етикетите към вратовръзките“, казва съпругата на Лорън, Рики. Двамата са заедно от 54 години.\r\nНо първите няколко години били трудни. Рики си спомня, как спели на матрак на пода.  Самият Лорън признава, че не е бил сигурен в таланта си като по-млад.\r\n\"Някои от критиките бяха болезнени – може би си мислех, че съм добър, но не бях“, казва той пред камерата на Сюзън Лейси.\r\nВратовръзките били само началото. След това Лорън построява империя. Първо започва с мъжките дрехи, след това – женските, а накрая се превръща в първия дизайнер създал домашна колекция.\r\nРалф Лорън се превръща в желана лайфстайл марка, която обещава на всички да им даде парче от великата Американската мечта.\r\n\"Той винаги, винаги се бореше за разнообразието. Не е човек, който ще каже „нека просто поставим отметка в това поле“, казва Уинтур. В дългата кариера Лорен се противопоставя на зададените норми и създава нови стандарти.\r\nПрез 1996 година наема моделите Тайсън Бекфорд и Наоми Кембъл за рекламната кампания на спортния си лейбъл \"Поло Ралф Лорън“.\r\n\"Тогава да използваш цветнокожи модели за световната си кампания беше голяма работа“, споделя Кембъл.\r\nНе е трудно да се предположи какъв е краят на Very Ralph. Момчето от Бронкс успява да преодолее трудностите на нестабилната индустрия, за да стигне до върха. Утвърдената му марка все още подбужда похвали.\r\nНай-скорошното модно дефиле на Ралф Лорън се състоя в бална зала на Уолстрийт наречена Ralph's Club. Топмодели носеха гордо сатенените му смокинги сред гостите. До края на шоуто залата вече приличаше на джаз клуб, а певицата Джанел Мона вдигна публиката на крака.\r\n\"Магията на Холивуд никога не е прекалено далеч от шоутата му“, пише след това модния критик на Vogue Чиома Нанди.\r\nНа 80 години Ралф Лорън все още има последната дума в многомилиардния бизнес, който носи неговото име.\r\n\"Понякога, той все още не може да повярва, че това му се е случило. Понякога, той се превръща в това малко момче, което не вярва, че той е Ралф Лорен“, заявява Уинтур.\r\n", "date": "2019.11.17", "title": " Ралф Лорън – момчето, което не знаеше какво значи \"дизайнер\""}
{"url": "https://www.dnes.bg/world/2019/11/17/imigracionni-politiki-sled-brexit-torite-iskat-nai-sposobnite-rabotnici.429929", "text": "В рамките на предизборната кампания във Великобритания Консервативната партия изложи подробности от плановете си за имиграцията след брекзит, твърдейки че имигрантите ще бъдат третирани равноправно, независимо от къде идват, пишат от БНР. Торите казват, че искат да привлекат \"най-способните\" от цял свят, но бизнес лидерите заявиха, че имат нужда от всякакъв тип работници. \n\r\nКонсерваторите обявиха, че цената за ползването на услуги на здравеопазването за имигрантите ще се покачи, докато правилата за кандидатстване за социални помощи, които в момента облагодетелстват гражданите от ЕС, ще бъдат променени. Торите твърдят, че нямат нищо против имиграцията, че, напротив, дори желаят да привлекат \"най-талантливите\" и \"най-способните\" хора от цял свят. \n                    \n                    \n                \n                \n                \n                \r\nПо-рано премиерът Борис Джонсън каза, че ако спечели изборите ще ограничи броя на неквалифицираните имигранти. Представители на бизнеса обаче заявиха, че за тях е важно да имат достъп до работници на всякакво ниво. \n\r\nМатю Фел от Конфедерацята на британската индустрия заяви за Би Би Си, че има недостиг на работници в много сфери, така че фирмите трябва да имат възможност да запълват празнините. \n\r\nЛейбъристите на Джеръми Корбин още не са обявили тяхната имиграционна политика. Очаква се това да стане следващата седмица.", "date": "2019.11.17", "title": "Имиграционни политики след Brexit: Торите искат \"най-способните\" работници"}
{"url": "https://www.dnes.bg/index/2019/11/17/pochina-legendarniiat-fotograf-teri-o-niil.429930", "text": "Фотографът на знаменитости Тери О'Нийл, прочул се със снимките си на \"Бийтълс\" и \"Ролинг стоунс\", почина на 81-годишна възраст след продължителна битка с рак на простатата, съобщи Контактмюзик.\r\n\"С натежало сърце трябва да оповестим, че ни напусна Терънс \"Тери\" О'Нийл, Командор на Ордена на Британската империя. Тери беше забележителен човек. Всеки, който е имал късмета да го познава или да работи с него, може да свидетелства за великодушието и скромността му. Легендарните снимки на този знаков фотограф за последните 60 години завинаги ще останат запечатани в паметта, спомените и сърцата ни\", се посочва в съобщението, направено от говорителка на \"Iconic Images\".\r\n                \n                \n                Тери О'Нийл, който се бореше с рак на простатата, за последно е виждан публично миналия октомври, когато беше удостоен с Ордена на Британската империя от принц Уилям в Бъкингамския дворец. По време на посещението си в двореца О'Нийл говори сърдечно за кралската фамилия и в частност похвали страстта към фотографията на съпругата на принц Уилям, херцогинята на Кембридж Катрин.\r\n\"Тя е много добър фотограф\", заяви легендарният Тери О'Нийл.\r\nКолкото до оказаната му чест, знаковият фотограф сподели, че тя надхвърля всичко, което е постигнал.\r\nПо време на забележителната си кариера Тери О'Нийл е снимал някои от най-големите знаменитости в света - членове на британското кралско семейство, Елтън Джон, холивудските звезди Джуди Гарланд и Фей Дънауей.\r\n          ", "date": "2019.11.17", "title": "Почина легендарният фотограф Тери О'Нийл "}
{"url": "https://www.dnes.bg/world/2019/11/17/edna-godina-ot-pyrvite-protesti-na-jyltite-jiletki.429931", "text": "Около 200 души се събраха днес на мирна демонстрация близо до Халите в центъра на Париж след вчерашното насилие, година след първите протести на \"жълтите жилетки\", предаде Франс прес.\r\nЛуксозният магазин Галери Лафайет обаче предпочете да затвори врати в ранния следобед след кратко нахлуване на няколко десетки \"жълти жилетки\".\r\nВ цяла Франция шествията преминават без произшествия.\r\nМинистърът на вътрешните работи Кристоф Кастанер днес разкритикува вчерашните прояви на \"хулигани\", \"дошли да се бият\", разграничавайки ги от организаторите на първоначалното движение.\r\nПри вчерашните протести на \"жълтите жилетки\", прераснали в сблъсъци и насилие, са били арестувани в цяла Франция 264 души.", "date": "2019.11.17", "title": "Една година от първите протести на \"жълтите жилетки\""}
{"url": "https://www.dnes.bg/mish-mash/2019/11/17/budite-se-prez-noshtta-eto-5-prichini-zashto.429815", "text": "Заспивате бързо и лесно, дори сънувате, но по средата на вечерта изцъкляте очи и започва будуването. Звучи ли ви познато?\r\n \r\nБуденето посред нощ може да бъде много досадно, но още по-неприятно е, когато не можете да заспите отново. Ако това ще ви успокои, не сте единствените. Събуждането в средата на нощта е често срещан проблем при много хора.\r\n \r\nЕто и 5 от възможните причини за това:\r\n \r\n\r\n \r\nЧовек спи най-леко в първия стадий и тогава е най-вероятно да се събуди от неща, като непривична температура (по-студена или прекалено топла стая), скърцаща врата или прозорец… дори от светлина, която попада в близост до очите ви.\r\n \r\nНай-добре се спи на тъмно, по-хладно и тихо място.\r\n \r\n\r\n \r\nАко страдате от тревожност е силно вероятно да се будите редовно нощем и след това да ви е трудно да заспите отново. Някои хора дори изпитват панически атаки посред нощ, които могат да ги събудят от доста дълбок сън.\r\n \r\nКои са другите причини вижте в ", "date": "2019.11.17", "title": "Будите се през нощта? Ето 5 причини защо"}
{"url": "https://www.dnes.bg/notifikacii/2019/11/17/havana-otbeliaza-pishtno-svoiata-500-godishnina.429932", "text": "\r\nСтотици кубинци чакаха вчера през целия ден на дълга опашка, за да докоснат, целунат и обиколят три пъти около дърво в Хавана, асоциирано с 500-годишнината на града, предаде Асошиейтед прес. \n\r\nС това приключиха двудневните чествания на юбилея, започнали в петък. Дървото в центъра на ритуала се нарича сейба и се намира в един от ъглите на централен хавански площад. На 16 ноември 1519 г. под сянката на това дърво е била организирана първата меса и първият общински съвет на Сан Кристобал де ла Хабана (историческото име на Хавана), което за специалистите е било официалното основаване на този град, който днес е с население от 2,1 милиона души, припомня Франс прес.\r\nЗаради юбилея на Хавана в града бяха реставрирани монументи, пребоядисани сгради, бяха открити редица изложби и се проведоха редица презентации на книги, припомня АП.", "date": "2019.11.17", "title": "Хавана отбеляза пищно своята 500-годишнина"}
{"url": "https://www.dnes.bg/politika/2019/11/17/nad-43-hiliadi-shofiori-sa-globeni-v-akciia-zima.429917", "text": "Над 43 хиляди шофьори са глобени в започналата от началото на месеца акция \"Зима\", при която полицията проверява изправността на автомобилите за зимни условия.\n\r\nВ днешния световен ден за възпоменание на жертвите от катастрофи, ръководството на МВР присъства на литургия в катедралния храм \"Свети Александър Невски\". \n\r\nСпоред вътрешния министър Младен Маринов българите остават нетолерантни шофьори.\n\r\n\"Тази година, като статистика, може би се движим така, както миналата година, въпреки че миналата година имаше 70 човека по-малко загинали, което беше отчетено като положителна тенденция. За съжаление тази година, въпреки всички усилия, не можем да се похвалим със сериозно намаление. Напротив. Октомври месец го отчетохме като един много тежък месец по отношение на пътната безопасност\", коментира той, цитиран от БНР.\n                    \n                    \n                \n                \n                \n                \r\nПриблизително 1 350 000 души в света загиват всяка година при пътнотранспортните произшествия. Всяка седмица в страните от Европейския съюз има около 500 смъртни случая, следствие на катастрофи.", "date": "2019.11.17", "title": "Над 43 хиляди шофьори са глобени в акция \"Зима\""}
{"url": "https://www.dnes.bg/stranata/2019/11/17/slabo-zemetresenie-e-registrirano-do-samokov.429918", "text": "Земетресение с магнитуд 2,00 по Рихтер е регистрирано в близост до Самоков. Това съобщи за пред \"Фокус\" дежурният сеизмолог от Националния институт по геофизика, геодезия и география. \r\n\r\nТрусът е регистриран в 00.35 часа през нощта. \r\n\r\nЗеметресението е било с дълбочина 19 км.\r\n\r\nНе е усетено от населението. ", "date": "2019.11.17", "title": "Слабо земетресение е регистрирано до Самоков"}
{"url": "https://www.dnes.bg/notifikacii/2019/11/17/70-ot-veneciia-otnovo-e-pod-voda.429933", "text": "Около 70 процента от Венеция бе наводнена днес. Нивото на водата достигна 150 см над морското равнище, съобщи кметът Луиджи Бруняро, предаде ДПА, цитирана от БТА. \n\r\nНай-ниската точка на града, площад \"Сан Марко\", отново бе под вода и затворен за туристи. Защитеният от ЮНЕСКО град лагуна бе залят за трети път за по-малко от седмица.\r\nВъв вторник Венеция пострада от най-тежкото наводнение от над 50 години, когато водата достигна 187 см. Ново наводнение засегна в петък части от града, посещаван от туристи от цял свят заради неговите канали, историческа архитектура и изкуство.\r\nСпоред Бруняро, който назначи специален комисар за справяне с извънредната ситуация, щетите от наводнението се оценяват на около 1 милиард евро, предаде Ройтерс.\r\n                \n                \n                В голяма част от Италия има бури, силни ветрове и обилен снеговалеж. Властите във Флоренция и Пиза следят внимателно река Арно, чиито води се покачиха бързо миналата нощ. Най-дългата река в Италия, По, също се следи, след като нивото й се покачи с 1,5 метра за последните 24 часа.", "date": "2019.11.17", "title": "70% от Венеция отново е под вода "}
{"url": "https://www.dnes.bg/notifikacii/2019/11/17/bagata-kogato-politikata-se-namesi-sportyt-ostava-po-nazad.429934", "text": "\"Дерек Люис не е непобедим. Ще се срещнем пак и ще видим\", каза пред NOVA Благой Иванов – Багата след мача си срещу американския боксьор, на който присъства и президента на САЩ Доналд Тръмп. \r\n\"Според мен имаше ощетяване от страна на съдиите\", категоричен бе той. \n\n\n\n\r\nБългарският боец загуби от американеца във втория двубой от главната карта на бойната галавечер UFC 244. В легендарната зала \"Скуеър Гардън\" в Ню Йорк американецът спечели битката с 2-1 съдийски решения.\n\r\n\"Със самото излизане започнаха да скандират и разбрах, че трябва по някакъв начин да го откажа и да не се стига до съдийско решение, че всичко може да стане. Опитах да го заключа, но не се получи\", заяви Благой Иванов.\n                \n                \n                \r\n.Последните 10 години от живота му се случват възходи и падения, които са достойни за филмов сюжет. В разцвета на спортната си кариера среща смъртта, когато мъж с нож го пронизва в сърцето и дори най-добрите лекари у нас не дават особени шансове за оцеляването му, камо ли за връщането обратно на ринга на световните бойни спортове. Днес, излязъл победител от най-тежката си житейска битка, Благой Иванов - Багата отново е сред най-добрите ММА бойци на планетата, а сред публиката на последния му мач беше и американският президент Доналд Тръмп.\r\n\"Един ден преди вечерта, президента ни събра всички борци. Беше доста развълнуван. Каза, че за първи път американски президент ще присъства на подобно събитие\", коментира Багата. Запитан, дали е паднал от Люис със съдийско решение, защото Тръмп е бил в залата, той отговори: \"Може да се каже. Когато политиката се намеси, спортът остава по-назад.\"\r\nВ момента Багата е номер 10 в ранглистата. ", "date": "2019.11.17", "title": "Багата: Когато политиката се намеси, спортът остава по-назад"}
{"url": "https://www.dnes.bg/politika/2019/11/17/plenumyt-na-bsp-beliazan-ot-naprejenie-ostavkata-na-ninova-ne-be-diskutirana.429935", "text": "По време на седемчасовата дискусия на днешния пленум не беше дискутирана оставката ми, коментира пред журналисти председателят на БСП Корнелия Нинова, цитирана от БТА.\r\nПо повод поисканата й от вътрешната опозиция в партията оставка пред медиите Нинова коментира: \"Искаха я пред вас, вътре не я поискаха\". Тя посочи, че Емил Райнов е представил алтернативния доклад за резултатите от местните избори и е изчел, че искат оставката й, но по време на седемчасовата дискусия този въпрос не е бил дискутиран. Напротив - имаше изказвания, че в момента няма нужда от оставка на председателя и на Изпълнителното бюро, дабави Нинова.\r\nВ навечерието на заседанието на Националния съвет на БСП беше разпространено писмо, подписано от 50 социалисти, с алтернативен анализ на резултатите от местния вот и с искане на оставки на ръководството на БСП. Част от това писмо са фалшиви новини, мъртви души и заклинания, коментира Корнелия Нинова.\r\n                    \n                    \n                \n                \n                \n                Категорично не приемам аргумента за разцепление и за разединение в партията. Щях да го приема и страшно да се разтревожа, ако зад тези 50 подписа, макар че се оказаха 21 - те вътре си го обявиха, стояха 21 или 50 партийни организации. Това щеше да е катастрофа за партията, коментира Нинова. Тя посочи, че са направили проверка и се е оказало, че в нито една от организациите на тези членове на Националния съвет не е приемано такова решение и те не са опълномощавани да го изразяват от името на своите структури.\r\nЛидерът на БСП съобщи, че Националният съвет на партията е приел днес доклада на Националния предизборен център и на Изпълнителното бюро за резултатите от местните избори. Оценката е добро представяне, но не достатъчно, имахме повече възможности, коментира тя. Приехме решение да стартираме отчетно-изборната кампания, която да започне от 1 декември и да приключи през май догодина и през април преди конгреса да имаме и пряк избор на председател, добави Нинова.\r\n \r\n \r\nС голямо мнозинство бе приет доклада на зам.-шефа на партията и председател на предизборния щаб Кирил Добрев. Той е бил подкрепен от 86 от членовете на Националния съвет, а 20 са гласували \"против\", съобщават от . \n\r\nСлед изчитането на доклада опозицията е влязла в атака и с искания за оставки. Тя изготви и свой алтернативен доклад, който обаче е бил отхвърлен с мнозинство от пленума. Първоначално се твърдеше, че е подписан от 50 души, но пред пленума Емил Райнов обяснил, че е подписан само от 21, а другите го подкрепяли. Той представил опозиционния анализ и обявил, че с това ръководство БСП е обречена да губи.\n\r\nВ Русе победихме с единение, компетентност и подкрепата на ръководството на БСП, заявил новоизбраният кмет Пенчо Милков и призовал и Националният съвет да покаже единение.\r\nНай-бурно аплодирана била обаче Румяна Друмева от Казанлък. Тя обвинила Пирински, Миков и Станишев, че през последните години не са стъпили в местния партиен клуб, а ходели в Казанлък за срещи само с подбрани хора. Тя цитирала цифри, че през 2015 г. БСП е имала 4600 гласа за кмет, а сега е взела 8310. Няма да ви позволя да унижавате партийна организацията в Казанлък и резултатите, които постигнахме, заявила Друмева и поискала прочистване в партията. За трети път уж член на БСП, подкрепян от Миков, Пирински и Станишев, се явява отново, за трети път като общински съветник от друга листа, дала пример тя.\n\r\nНе опозицията руши единството, контрирал обаче Георги Пирински. \"Аз от 2017 г. - и писмено, и на заседанията на Националния съвет, съм оспорвал тези разделителни идеи на ръководството, които запушват демократичното начало в партията, обяснил той. Като подмяна, а не обновление с нови лица\", определил Пирински политиката на \"Позитано\" 20.\n\r\nВ отговор скочил младежкият лидер на БСП Николай Бериевски. \"Ние cме промянaтa нa БCП. Вcички cме членове нa пaртиятa. Може би Пирински не познaвa млaдите хорa в БСП\", заявил той. Не само, че БСП успя да събуди активните и млади хора, а вече повече от 3 г. се работи към реално обновяване на лицата в партията, за което свидетелства съставът на парламентарната група, листата ни за ЕП и кандидатите за кметове и общински съветници, обяснил той и благодарил на младежката организация, че се е включила активно в кампанията. В 156 общини в съветническите листи били включени хора до 35 г., до тази възраст били общо 530 кандидати за съветници. А кандидати за кметове и кметски наместници до 35 г. имало в 21 общини. Това не само е резултат от политиката, която провеждаме от 3 г. насам, но и узряването на местните организации и желанието да включват все повече млади хора, отчел още Бериевски.\n\r\nКритики отправил и Янаки Стоилов. \"Ръководството все повече разчита на външни хора\", упрекнал той. И предупредил, че в следващите месеци противоречията в партията ще се изострят, ще има тежки разделения и разцепления. Влиянието на БСП отслабва и не й дава възможност влияе сериозно и в местната власт, заявил Стоилов и поискал промени в устава и идейна дискусия.\n\r\nБСП излъчва двусмисленост, с кого се бори тя, попитал Валери Жаблянов. Според него обновлението в партията довело до разцепление.\n\r\n\"Година и половина говорим за предсрочни избори, отказахме ли се от тях, местните избори доближават ли ни до тях или не\", попитал пък президентът на ПЕС Сергей Станишев. Според него спорът не бил за конкретните резултати, а за политическите последици от тези избори. \"Защо за последните 3 г. БСП не е припозната за алтернатива\", той обясни, че най-тревожни за него са мненията на експерти от вечерта на изборите, че БСП вече средна сила.\n\r\nСтанишев упрекнал ръководството, че за местните избори нямало национална кампания, а се водили \"265 пехливански войни\", червените кандидати останали без гръб и рамо.\n\r\nДнес е началото на голямата дискусия за образа на БСП, единството е основна отговорност на ръководството, заявил още Станишев. И попитал как БСП ще бори ГЕРБ, като прилага \"техните похвати вътре в партията\". И обвинил ръководството, че партията се превръща в авторитарна. Говорим си със злоба и омраза, което е голяма опасност, предупредил той.\n\r\nПЕС винаги се е ангажирала с кампаниите на БСП, когато е поискана подкрепа, обясни президентът на левите в Европа. И дал пример с президентските избори през 2016 г., когато са проведени две обучения на червени активисти. Сега не беше поискана подкрепа, но аз участвах в кампанията и подкрепих нашите кандидати, включително с международна подкрепа, обяснил той.\n\r\nМожете ли да ми дадете поне един пример за това, че БСП става авторитарна партия, попитала директно соцлидерката Корнелия Нинова. \"Кое е авторитаризъм? И ако тези обвинения продължават, то нека да питам кой орган реши за целувката с Местан на Орлов мост?\", контрирала тя.\n\r\n\"Вие работите непрекъснато върху образа на БСП, но на мен ми се иска да се изясните по образа на ГЕРБ. Кога сте прав? Когато говорите за машината ГЕРБ или за държавника Борисов? От вашите еквилибристики нашите съграждани оставят озадачени\", попитала го пък Весела Лечева. И обвинила Станишев, че като председател на ПЕС сигурно не забелязва, че от влизането ни в ЕС България е все по-далече от европейските си партньори не само като жизнен стандарт на своите граждани, а и като функциониращ демократичен модел.\n\r\nХристо Проданов пък отговорил на твърдението на Станишев, че е бил отблъскван от ръководството в предизборната кампания. Той разказал, че е предложил Станишев да се включи в софийската кампания и да подкрепи кандидата на БСП за кмет. \"И знаете ли с какво учудване останах, след като същите хора, които 4 месеца по-рано в тази зала късаха ризите, че ако не сте водач на листата, ще провалим европейските избори, сега смятаха, че не е много правилно да ви каним в кампанията, за да не се дават разнопосочни сигнали\", разказал той.\n\r\nНе липсваха удари под кръста и преди, и по време, и след изборите. Ако това се задълбочи, то ще ни погуби, критикувал другарите си лидерът на БСП - София, Калоян Паргов. Според него в трябвало да се търси съгласие, а не съглашателство. Чистки и прочиствания не ни прилягат, предупредил Паргов.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.11.17", "title": "Пленумът на БСП – белязан от напрежение. Оставката на Нинова не бе дискутирана"}
{"url": "https://www.dnes.bg/index/2019/11/17/ekzorsizym-smyrt-dori-i-v-xxi-vek-lov-na-veshtici-na-ostrova.429641", "text": "Гоненето на вещици би трябвало да е останало далеч в миналото на човечеството, но във Великобритания изглежда, че нещата не стоят така.\r\nБлизо 2000 деца, а вероятно и много повече, са станали жертва на физически тормоз, тъй като се появили съмнения, че са вещици. Феноменът не е нов – съществува от няколко години, но случаите през 2018-19 са се увеличи с 20%.  Има и няколко смъртни случая в следствие на екзорсизъм.\r\nДецата, набедени за вещици, имали следи от завързване, порязване, изгаряне и побой. Всичко това се извършвало в името на ритуали.\r\nНационалният център FGM, който се занимава с деца, станали жертва на тормоз заради вещерство, са категорични, че увеличаването на случаите е „притеснително и неприемливо“.\r\n                \n                \n                \"Въпреки че е позитивно, че извършителите са заловени и децата получават нужната помощ, има още много да се направи, за да се сложи край на тези насилствени практики“, казва пред The Independent ръководителят на центъра Лийтън Бартоломео.\r\nТой е категоричен, че проблемът е глобален и не е свързан с една конкретна религия.\r\n\"Наблюдавали сме всякакви случаи, дори в семейства, които нямат религиозни вярвания“, обяснява Бартоломео.\r\nДецата често стават жертва на тормоз заради физически различия, умствена изостаналост, ментални проблеми, невъзпитано държание или необичайни умения. Тези характеристики се приемат като доказателство за обладаване от демон, зли духове или вещерство. Голяма част от случаите са в семейства с финансови затруднения, които са претърпели развод или тежка болест и децата са се превърнали в изкупителна жертва.\r\n\"Има някои религиозни водачи и организации, които са замесени, но понякога насилието става само и единствено в семеен кръг. Те сами диагностицират проблема и търсят неговото разрешение“, казва Бартоломео.\r\nТой предупреждава, че въпреки, че има деца, които са загинали заради подобен тормоз, изучаването на проблема е изключително малко.\r\n“Виктория Климбие умря преди 20 години и досега няма достатъчно предприети действия по случая. Това е тема табу – хората не говорят за нея, а някои вярват, че ако споменеш нещо такова, привличаш зли духове“, обяснява Бартоломео.\r\nВиктория е 8-годишно момиченце, които умира след системен тормоз от леля си, която вярвала, че детето е обладано от зли духове. През февруари 2000 г. тя почива от хипотермия и недохранване, след като е била системно пребивана и изгаряна, държана гладна и завързана в продължение на дни в следствие на екзорсизъм в Лондон.\r\nПрез декември 2012 година майка изкорми детето си, след като също заподозря, че е обладано. Майката е изпратена в психиатрична клиника, след като била открита до трупа на детето, клатейки се и повтаряйки пасажи от корана, които слушала от MP3-ка.\r\nСедмица по-късно 15-годишният Кристи Баму е удавен от семейството си, след като е обвинен, че прави магии на по-малко дете. Другите му братя и сестри също са били пребити, тъй като роднините им решили, че са вещици, но се отървали от по-сериозни наранявания.\r\nПрез 2013 година 8-годишната Айша Али също умира, след като майка й я пребива, вярвайки, че е обладана от демон.\r\nСпоред доктор Лиса Оукли, родителите вярват, че правят правилното нещо за доброто на детето. Има случаи из цяла Великобритания, сред всички религии, но проучване сред учители, полицаи и социални работници показва, че никой от тях не е достатъчно подготвен да разпознае такъв проблем.\r\nПрез тази година е започнало и първото дело, в чиято основа са обвинения във вещерство. По време на разследването, майката, която била изправена пред съда, кълняла полицаите и съдиите.", "date": "2019.11.17", "title": "Екзорсизъм, смърт... Дори и в XXI век – лов на вещици на Острова"}
{"url": "https://www.dnes.bg/politika/2019/11/17/angelkova-ot-egipet-imame-otlichni-rezultati-v-turizma.429936", "text": "Българският министър на туризма Николина Ангелкова и египетската й колега Рания ал Машат откриха днес бизнес форум в туризма, съобщи пресслужбата на МТ.\r\nАкцент на днешния форум е обмяната на успешни практики в областта на туризма и по-конкретно в сферата на дигитализацията. Събитието е и платформа за популяризиране на културно-историческото ни богатство и за споделяне на опит за устойчивото развитие на сектора. Това заяви министърът на туризма Николина Ангелкова в рамките на бизнес форум в Египет. Министърът е на работно посещение в Кайро, придружена от група делегати, сред които са представители на местната власт и бизнеса, както и депутати от парламентарната Комисия по икономическа политика и туризъм. Дискусията бе открита от българския министър и министърът на туризма на Арабска република Египет Рания ал Машат. Във форума от страна на домакините участваха представители на министерството на външните работи, местната власт, ръководителите на много от браншовите асоциации и компании, работещи в сектора.\r\n                    \n                    \n                \n                \n                \n                В рамките на срещата имахме възможност да коментираме и побратимяването между български и египетски градове, с което допълнително да се подпомогне регионалното нарастване на отрасъла, каза министър Ангелкова. Тя допълни, че се планира провеждане на тематични дни на България в Египет и на Египет в България, с което да допринесем за повишаването на туристическите посещения в двете страни.\r\nРадвам се че съм тук и вярвам, че днешният форум ще окаже положително влияние за развитието на сектора в двете страни, заяви министър Ангелкова. Тя посочи още, че в последните години България постигна отлични резултати в туризма, като през миналата година за пръв път отчетохме повече от 9,2 млн. чуждестранни посещения. Тя изказа благодарност към премира Бойко Борисов и колегите от кабинета за съдействието, което оказват на сектора. Министър Ангелкова поздрави колегата си Рания ал Машат за постиженията на египетския туризъм през миналата година.\r\nВ рамките на форума министър Ал Машат съобщи, че България може да е пример в управлението и нарастването на различни туристически продукти. Един много добър модел за напредък е балнео и СПА туризма в България, затова бихме искали да се поучим от вашия опит в разработването и популяризирането му, информира още тя. И коментира, че и в двете страни туризмът е структуроопределящ.\r\nБихме могли да си сътрудничим в областта на категоризацията на местата за настаняване, каза Ахмед ел Васиеф, председател на Египетската туристическа федерация. Той заяви, че за тях интерес представляват туристическите ни продукти, свързани с гурме и кулинария. На форума стана ясно, че в Египет се подготвя въвеждането на единни изисквания за олинклузива.\r\nОт Камарата на частните компании поздравиха министрите за добрата работа и увеличението на броя на туристите и в Египет, и в България и отново подчертаха важността на отрасъла за БВП на двете страни. Те посочиха, че Варна е позната дестинация за египетски туристи през годините.\r\nЕгипет е ключова страна за нас и се радвам, че след известно забавяне икономическите ни отношения се възстановяват, коментира Жельо Бойчев, народен представител от Комисията на икономическа политика и туризъм. Той допълни, че туризмът е основен икономически сектор за двете страни и затова е от ключово значение да се работи последователно за увеличаване на посещенията в страната. Депутатът посочи още, че има много добър диалог между двете министерства, което е и основа за ползотворната работа между България и Египет.\r\nНародният представител Иван Миховски акцентира върху факта, че туризмът у нас е издигнат в национален приоритет и се подкрепя от всички представители на правителството.\r\nГалина Стоянова, кмет на Казанлък благодари за възможността да е сред делегатите и да подобри икономическите връзки на общината с Египет. Пред участниците в събитието тя представи подробно възможностите за туризъм в града и забележителностите в района на Казанлък.\r\nПо време на форума беше обсъдено и следващо работно посещение за провеждането на по-широка дискусия за обмяна на опит и добри практики, където водещ акцент да бъдат инвестициите. Министър Ангелкова покани всички участници да са гости в рамките на втория инвестиционен форум, който министерството на туризма ще организира в Слънчев бряг следващата година.", "date": "2019.11.17", "title": "Ангелкова от Египет: Имаме отлични резултати  в туризма"}
{"url": "https://www.dnes.bg/health/2019/11/17/5-neshta-koito-se-sluchvat-v-tialoto-kogato-namalite-kafeto.429812", "text": "Ако сте раздразнителни, нервни, тревожни, не спите добре и страдате от недобра концентрация, кафето може да е в основата на тези проблеми. Любителите на кафето, които пият по няколко чаши на ден, трудно ще си признаят, че кофеинът им влияе. Те дотолкова са свикнали с любимата си черна напитка, че са склонни да бранят консумацията ѝ докрай, убеждавайки се, че тя не им влияе зле като на другите.\r\nРазбира се, при различните хора влиянието на кофеина не е еднакво, но това не означава, че негативно влияние не съществува. Ако сте свикнали да пиете повече от 4 чаши кафе на ден, които се считат за абсолютна горна граница на допустим дневен прием, вероятността тялото ви да изпитва негативните странични ефекти на кофеина е голяма.\r\n                    \n                    \n                \n                \n                \n                Какво ще се случи в тялото ви, ако намалите кафето до една чаша на ден?\r\n\r\nТъй като организмът ви е свикнал с кофеина, вероятността да получите някои неприятни симптоми, причинени от отсъствието му, е голяма. Най-често това са главоболия, леки тремори, безпокойство, нервност, депресия, трудности в съсредоточаването. С течение на свикването с намалената доза кофеин на ден неприятните усещания отшумяват.\r\n\r\nЕдин от характерните странични ефекти на кофеина е увеличената диуреза. Кафето е диуретик, който дехидратира тялото и предизвиква увеличено отделяне на урина. От една страна това е добре, защото с ускорената диуреза се изхвърлят повече токсини от тялото, които иначе се задържат. От друга обаче, кафето създава киселинна среда в тялото, която подхранва бактериите в различни органи и системи, включително в пикочните пътища, което може да влоши различни инфекции и заболявания.\r\n", "date": "2019.11.17", "title": "5 неща, които се случват в тялото, когато намалите кафето "}
{"url": "https://www.dnes.bg/obshtestvo/2019/11/17/sindikatite-negoduvat-zaradi-bolnichnite-svikvat-protest.429937", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПредложението на управляващите първият ден от болничните да е за сметка на работника породи вълна от напрежение. Ако то бъде прието, то КТ \"Подкрепа\" имат готовност да  напуснат Националния съвет за тристраннно сътрудничество и да организират национелн протест, съобщават от .\n\r\n\"Най-притеснителното е, че в държавата с най-ниски заплати ще лишим хората именно когато имат нужда от повече такива. Всички знаем, че в България 50% от разходите за здравеопазване се покриват от джоба на гражданите\", коментира икономическият съветник на КТ \"Подкрепа\" Ваня Григорова.\n                    \n                    \n                \n                \n                \n                \r\nСпоред нея това ще доведе до масови случаи, в които болните работници продължават ходят на работа и в един момент работодателите ще трябва да плащат много повече.\n\r\nПредложението на ГЕРБ и \"Обединени патриоти\" е текстът да бъде внесен между първо и второ четене на Бюджет 2020 и да важи от първи януари. Мотивите им: така ще се ограничи злоупотребата с фалшиви болнични. \n\r\nОт синдикалната организация обявиха, че настояват за спешна среща с премиера, тъй като срокът за промени в законопроекта за държавния бюджет изтича на 20 ноeмври.", "date": "2019.11.17", "title": "Синдикатите негодуват заради болничните. Свикват протест "}
{"url": "https://www.dnes.bg/football/2019/11/17/na-godishninata-ot-1993-ta-bylgariia-nadvi-chehiia.429941", "text": "България постигна минимална победа над Чехия с 1:0 в среща от Група А на европейските квалификации, играна на стадион \"Васил Левски\".\n\r\nЕдинственото положително в последният мач на капитана Ивелин Попов определено е резултата. Двубоят няма да се запомни с нищо кой знае какво интересно на терена. Все пак трябва да се отбележи, че футболистите на селекционера Георги Дерменджиев стояха много компактно в защита и отчаяха нападателите на гостите. Попадението за нашите момчета бе дело на Васил Божиков (56').\n\r\nЗа статистиката пък това бе първи успех за \"трикольорите\" от 12 поредни мача без победа. Последната такава е от 16 октомври 2018, когато \"лъвовете\" удариха с 2:1 Кипър. След този успех бяха регистрирани 5 равенства и 7 загуби.\n                    \n                    \n                \n                \n                \n                \r\nТака България вече има 6 точки и се измъкна от последното място в класирането, изпреварвайки отбора на Косво, който завършва квалификациите на дъното с 3 пункта.\n\r\nДвубоят започна с домакински натиск, като \"трикольорите\" първи стигнаха до добро положение за повеждане в резултата. Пас в дълбочина стигна од Ивелин Попов. Той бе в засада и остави кълбото за включващия се на скорост Кирил Десподов. В ключовия момент подаването на нападателя обаче бе неуспешно.\n\r\nВ следващите минути отново Попето бе блзизо до попадение, за което със сигурност жадува. Футболистът на два пъти бе извеждан по чудесен начин, но оставаше в положение на засада.\n\r\nДарида и Ондрашек изпробваха късмета си с далечни изстрели в средата на полувремето, но също не постигаха очаквания ефект с тези свои действия.\n\r\nВ края на първото полувреме \"трикольорите\" се прибраха в собствената си половина и изчакаха края му. Така първите 45 минути завършиха при нулево равенство между двата отбора.\n\r\nВ началото на втората част госитие бяха близо до гола. В 51-ата минута Владимир Дарида центрира опасно от пряк свободен удар. Подаването се превърна в изстрел, който затрудни Георги Георгиев, но стражът успя да се намеси решително.\n\r\nВ 56-ата минута българите поведоха в резултата след заучено положение от пряк свободен удар. Кирил Десподов центрира дълбоко в наказателното поле. Васил Божиков се откъсна от защитата на гостите и с глава засече подаването, пращайки топката неспасяемо във вратата на Ондрей Колар. \n\r\nСлед попадението националите ни леко вдигнаха темпото и в 63-ата минута Георги Костадинов се размина за малко с гола. Халфът засече от малък ъгъл поредно центриране в дълбочина, но прати топката над вратата.\n\r\nПоследва ново затваряне в собсвената си половина от страна на \"трикольорите\", които си чакаха шанса за нов гол на контраатака. През това време пък чехите отново пробваха няколко удара от далечна дистанция, при които Георгиев бе безгрешен.\r\n\r\n ", "date": "2019.11.17", "title": "На годишнината от 1993-та: България надви Чехия "}
{"url": "https://www.dnes.bg/health/2019/11/17/polezni-hrani-ot-koito-se-pylnee.429798", "text": "Грешки в диетата могат да се допуснат по всевъзможни начини. Една салата например може да се окаже твърде калорична, въпреки че е съставена главно от зеленолистни зеленчуци. Ако в нея има голямо количество винегрет, той добавя неподозирано много излишни калории.\r\nКои са храните и съставките, които са полезни, но прекалено калорични и тайно ни карат да напълняваме?\r\n\r\nКокосовото мляко и кокосовото масло са истинска калорийна бомба. Те са широко разпространени напоследък и част от схващането за здравословно и алтернативно хранене. Кокосовите изделия обаче са много богати на калории и мазнини. В една чаша кокосово мляко например се съдържат невероятните 445 калории и цели 4 грама мазнини. Това в добавка към останалите калории, приети през деня, може да се окаже препъникамъкът във вашата диета, макар и здравословна.\r\n                    \n                    \n                \n                \n                \n                \r\nЯдките са полезна храна, която съдържа важни хранителни вещества, протеини и полезни мазнини. С тяхното количество обаче задължително трябва да се внимава, защото само в 30 грама ядки се съдържат цели 185 калории и 18 грама мазнини. Ако добавите шепа ядки или цяла чаша към здравословната си зърнена закуска, тя ще се превърне в калорийна бомба без да усетите.\r\n", "date": "2019.11.17", "title": "Полезни храни, от които се пълнее "}
{"url": "https://www.dnes.bg/index/2019/11/17/dnes-e-bylgarskata-premiera-na-fizika-na-tygata-na-teo-ushev.429938", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнес е премиерата на филма на Теодор Ушев \"Физика на тъгата\". Прожекцията в Националния дворец на културата и е част от вечерта, посветена на аниматора под надслов \"Нарисувай ми тъга.\" Зрителите ще имат първо възможността да гледат концерт по Четирите годишни времена на Вивалди.\n\r\n\"Един проект на Токийския университет по изкуствата, в който се използва една доста нова, революционна технология, която синхронизира анимацията, изображението към начина, по който свирят музикантите\", разказа Теодор Ушев пред \n\r\n\"Физика на тъгата\" е обсъждан и сред предложенията на Канада за наградите Оскар.\n                \n                \n                \r\n\"Вълнувам се, защото това е първият филм, който е направен по романа. Когато Теодор Ушев ми писа преди повече от 8 години, че е прочел книгата, ние не се познавахме още. Всъщност това, което ни свързва е точно минотаварът и тъгата\", сподели авторът на романа Георги Господинов.\n\r\nМалко по-рано днес имаше и дискусия с приятели и почитатели на Теодор Ушев и Георги Господинов. В събитието бяха включени и откъси от книгата на журналиста от Bulgaria ON AIR Даниел Ненчев.\n\r\n\"Физика на тъгата\" има осмо издание на български език. Тео Ушев спечели голямата анимация на фестивала в Торонто\", каза Даниел Ненчев", "date": "2019.11.17", "title": "Днес е българската премиера на \"Физика на тъгата\" на Тео Ушев"}
{"url": "https://www.dnes.bg/world/2019/11/17/kriza-v-boliviia-naroda-se-redi-na-opashki-za-hrana-i-gorivo.429939", "text": "Боливийците се редят на опашки за пилетата, яйца и гориво за готвене, тъй като поддръжниците на оттеглилия се президент Ево Моралес продължават да блокират магистрали в страната, изолирайки града от фермите, предаде Ройтерс, цитиран от БТА.\r\nОфициални представители съобщиха, че голям военен самолет Херкулес се е приземил в столицата Ла Пас вчера, натоварен с месни продукти, заобикаляйки барикадираните магистрали.\r\nСтраната изпадна в криза след изборите на 20 октомври. Тогавашният президент Ево Моралес, който ги спечели, подаде оставка миналата неделя, след като проверка на Организацията на американските държави (ОАД) разкри доказателства за манипулиране на вота. Той отлетя за Мексико.\r\n                    \n                    \n                \n                \n                \n                Веднага след това поддръжниците на Моралес излязоха на улицата, някои въоръжени със саморъчно направени гранатомети, пистолети и гранати, като барикадираха пътища и влизат в стълкновения със силите на реда.\r\nС нарастването на насилието хората от по-бедните райони на Ла Пас започнаха да готвят на дърва, тъй като големите опашки за газ и храна правят живота още по-тежък.\r\nЧетирима души са били убити вчера при протестите в Боливия, с което жертвите от началото на кризата в края на октомври стават най-малко 23, съобщи Междуамериканската комисия по правата на човека (CIDH).\r\nОт петък насам са убити девет души и ранени най-малко 122-ма, посочи в акаунта си в Туитър комисията, която е орган на Организацията на американските държави (ОАД).  ", "date": "2019.11.17", "title": "Криза в Боливия: Народа се реди на опашки за храна и гориво"}
{"url": "https://www.dnes.bg/mish-mash/2019/11/17/optimisti-spored-zodiiata-2-chast.429810", "text": "Знаете ли как се наричат онези, които имат склонността да виждат само хубавото в живота? Това са оптимистите, които вярват, че всичко на света е добро. \r\n Въпреки негативизма, който ни \"залива\" отвсякъде, все още има такива сред нас, които мислят по-положително и ни дават наджежда, че може да сме щадтливи, стига да вярваме в малките неща. \r\n \r\nСпоред астролозите, представителите на някои зодии са по-големи оптимисти в сравнение с други. След като вчера ви разкрихме какви оптимисти са хората от първите шест знака, ето интересна информация и за отстаналите зодии: \r\n \r\nДева \r\n \r\nВсеки знае, че те са перфекционисти и държат да изпипват детайлите. Дори предпочитат да държат нещата под свой контрол, за да са сигурни, че ще успеят. Ако Девите не са оптимисти, те по-трудно се справят с трудностите и ежедневните си задачи. \r\n \r\nВезни\r\n \r\nДобро или лошо, те приемат нормално всичко, което им се случва. Придържат се към тезата, че така им е писано. Затова може да се каже, че са нито големи оптимисти, нито твърде големи песимисти. Везните не живеят с мисълта, че \"всичко е цветя и рози\", но се стараят и да не са прекалено  негативни и се натоварват с излишни притеснения. \r\n \r\nКои са останалите зодии вижте в ", "date": "2019.11.17", "title": "Оптимисти според зодията (2 част)"}
{"url": "https://www.dnes.bg/health/2019/11/17/pacienti-iskat-nzok-da-plashta-konsumativ-za-hemodializa.429893", "text": "147 пациенти на хемодиализа от Университетската болница във Варна \"Света Марина\" организираха подписка с искане Здравната каса да плаща постоянните катетри, които се използват за вливанията. Проблемът е от 2018 г. \n\r\nПациентите трябва да си плащат по 590 лв.\n\r\nВ подкрепа на искането им за реинбурсация от Касата, федерация \"Български пациентски форум\" инициира петиция с мотива, че хемодиализата е дефинирана като животоподдържаща процедура в Европа и у нас. Подписки за това има в още три града в страната.\n\r\nПред БНР Красимира Кръстева, пациентка и регионален представител на \"Български пациентски форум\", заяви, че това е поредната несправедливост спрямо тях:\n                    \n                    \n                \n                \n                \n                \r\n\"До миналата година тези катетри бяха безплатни. Тези катетри са безплатни в Европейския съюз. Това, което ние знаем, е, че на 4-5 години се сменят. Това, което като отговор получихме първоначално от директора на Университетска болница, е, че тези катетри се заплащат в два варианта от миналата година. Единият вариант за здравноосигурени пациенти е 420 лева, а на пациенти без здравна осигуровка - 590 лева. На едното момче му сменят трети катетър - временен. Тъй като той няма възможност за постоянен, му сменят временните катетри, което е свързано с увреждане на съдовете\", каза Красимира Кръстева за искането на стотици пациенти на хемодиализа Здравната каса да покрива разходите за необходим консуматив, без който животоспасяващата процедура не може да бъде извършена. \n\r\nПодписки за това има в още три града в страната.", "date": "2019.11.17", "title": "Пациенти искат НЗОК да плаща консуматив за хемодиализа"}
{"url": "https://www.dnes.bg/kino/2019/11/17/izneveri-s-otrovi-ili-svetovna-istoriia-na-otravianiiata.429720", "text": "Рецептата за семейно щастие, понякога минава и през определени \"Отрови или световна история на отравянията\". Именно с това ще ни занимае режисьорът Карен Шахназаров във филма си от 2001 г.\r\nВсичко в живота на театралния актьор Олег и съпругата му Катя изглежда нормално, до момента на неочакваното гостуване на неговия съсед Арнолд в дома му. Светът на Олег се преобръща след като заподозрява госта, че има връзка със съпругата му.\r\nИ докато актьорът е решил да дави мъката си из московските улици, среща случаен пенсионер, който му разказва за измените на неговата жена и как той се е справил със ситуацията като я е... отровил.\r\nКарен Шахназаров ни отвежда в поредното си трагикомично приключение из човешките отношения, които променят светогледа ни и ни превръщат в \"нови\" хора.\r\n                    \n                    \n                \n                \n                \n                Граничещ с абсурдността, сюжетът около любовния триъгълник се усложнява покрай появата на известни исторически личности като Папа Александър, представител на династията на Борджиите и сина му Чезаре, Екатерина Медичи, Нерод и други отровени в миналото.\r\nВ ролите ще видим Олег Басилашвили, Андрей Панин, Александр Баширов, Людмила Касаткина, Дмитрий Дюжев. Гледайте \"Отрови или световна история на отравянията\" на 17 ноември от 22.30 часа по телевизия .", "date": "2019.11.17", "title": "Изневери с \"Отрови или световна история на отравянията\""}
{"url": "https://www.dnes.bg/obshtestvo/2019/11/17/1200-leva-startova-zaplata-za-socialnite-rabotnici.429892", "text": "10 милиона лева са предвидени за нов компонент по процедура „Работа“, като целта е да се осигурят и привлекат  нови социални работници. Заплатата от 1200 лева бруто за студенти, завършващи специалност „Социални грижи“, ще осигури държавата по Оперативна програма развитие на човешките ресурси от началото на следващата година.\n\r\nТова е средната за сектор социални дейности заплата, а по-високото предвидено възнаграждение ще се предоставя на завършващите обучението си студенти в специалност „Социални дейности“. Това заяви зам.министър Зорница Русинова на семинар в Боровец, цитирана от \"Монитор\".\n\r\nНеобходими са млади хора в този сектор, коментира зам.министърът на труда и социалната политика: „Още през следващия месец ще се опитаме да привлечем студенти по социални дейности и в рамките на 1 година ще покриваме възнагражденията им, този ресурс ще покрие около 500 човека(студенти)“.\n                    \n                    \n                \n                \n                \n                \r\nСоциалното министерство ще субсидира и вече действащите социални работници, като им добави половин минимална работна заплата, за период от 6 месеца, като по този начин ще се компенсира и разминаването във възнагражденията на тези служители, коментираха експертите от министерството.\n\r\nДруги 14 милиона пък са предвидени за изграждане на нови центрове за деца в маргинализираните общности и махалите. Тези услуги са подготвителни за децата, подкрепят малцинствените общности за социализация и са вариант за тази част от обществото да не отпада от образователната система. Тези 14 милиона ще са равно разпределени – критериите са свързани с броя и съотношението на децата. Ще бъдат изградени между 10 и 15 нови центъра, там където има най-голям недостиг и въобще липсват детски ясли и градини.\r\n ", "date": "2019.11.17", "title": "1200 лева стартова заплата за социалните работници "}
{"url": "https://www.dnes.bg/usa/2019/11/17/syvetnik-na-trymp-iskal-da-zasekreti-ukrainskiia-razgovor.429896", "text": "Съветник на американския президент Доналд Тръмп препоръчал да се ограничи достъпът до разговора с украинския държавен глава, отключил сегашната процедура за импийчмънт на Тръмп, става ясно от показанията му пред Конгреса, публикувани вчера, предаде Франс прес.\n\r\nТимъти Морисън, специалист по Украйна в Белия дом, заявил пред Конгреса, че незабавно е разбрал, че \r\nтелефонният разговор между Тръмп и украинския му колега Володимир Зеленски на 25 юли е от свръхделикатно естество.\n\r\nПрепоръчах да се ограничи достъпът до дословното съдържание на разговора, заяви Морисън. Същевременно той отбеляза, че в разговора не е установено нищо неправомерно или неуместно.\n\r\nПоказанията на Морисън \"показват, че телефонният разговор на президента Тръмп на 25 юли с украинския президент Зеленски е задействал незабавно алармените звънци в Белия дом\", каза председателят на Комисията по разузнаване в Камарата на представителите Адам Шиф.\n                    \n                    \n                \n                \n                \n                \r\nВчера Камарата на представителите в Конгреса публикува стотици страници протоколи от разпитите при закрити врата на двама ключови свидетели във връзка с разследването за импийчмънт на президента Тръмп, отбеляза Асошиейтед прес.\n\r\nПротоколите са от показанията на Дженифър Уилямс, специален съветник на вицепрезидента Майк Пенс за Европа и Русия, и на Тим Морисън - бивш старши директор по европейските въпроси в Съвета за национална за сигурност.\n\r\nПротоколите показват, че постоянният представител на САЩ в ЕС Гордън Сондланд е играл централна роля в усилията на Тръмп да накара Украйна да извърши политически разследвания като условие за отпускането на необходимата й военна помощ.\n\r\nПоказанията на Дженифър Уилямс повдигат въпроси какво е знаел вицепрезидентът Пенс за предполагаемото обвързване на разследването на Джо Байдън и сина му с военната помощ.\n\r\nПоказанията на Морисън ще засилят натиска върху Сондланд, който ще свидетелства публично в сряда, посочва ДПА. /БТА/", "date": "2019.11.17", "title": "Съветник на Тръмп искал да засекрети украинския разговор"}
{"url": "https://www.dnes.bg/sofia/2019/11/17/zabraniavat-parkiraneto-okolo-nacionalniia-stadion.429897", "text": "Заради мача между отборите на България и Чехия тази вечер на националния стадион \"Васил Левски“ се въвежда временна организация на движението в София, съобщиха от Столичната община.\n\r\nОт 08.00 до 22.00 часа на 17 ноември 2019 г. се забранява престоят и паркирането на пътни превозни средства, с изключение на автомобилите на участниците в мероприятието на моста пред Национален стадион \"Васил Левски\". \n\r\nОт 18.00 часа на 17 ноември 2019 г. до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по: - ул. \"Ген. Гурко\" между бул. \"Васил Левски\" и бул. \"Евлоги и Христо Георгиеви\";  бул. \"Евлоги и Христо Георгиеви\" между пл. \"Орлов мост\" и бул. \"Черни връх\"; бул. \"Драган Цанков\" между бул. \"Евлоги и Христо Георгиеви\" и бул. \"Пейо К. Яворов\".\n                    \n                    \n                \n                \n                \n                \r\n ", "date": "2019.11.17", "title": "Забраняват паркирането около националния стадион "}
{"url": "https://www.dnes.bg/crime/2019/11/17/nad-1000-leva-zadignal-obirdjiiata-na-gazstanciiata.429898", "text": "Все още се издирва мъжът, който нападна и рани жена при обир в газстанция. Откраднати са над 1000 лева от служителка на станция на булевард Тодор Каблешков в София. \n Според информация на БНТ парите са задигнати от портмоне и не е ясно дали са лични или служебни.\r\n\r\nНахлулият в газстанцията мъж е бил въоръжен с нож след като е заплашил и порязал служителката по ръката, той е успял да задигне парите и да избяга. На място са пристигнали както частната охранителна фирма на обекта, така и полицията. Жената е без сериозни наранявания.\r\n\r\nПо данни на МВР с идването на зимния сезон подобни въоръжени грабежи зачестяват.\r\n ", "date": "2019.11.17", "title": "Над 1000 лева задигнал обирджията на газстанцията"}
{"url": "https://www.dnes.bg/balkani/2019/11/17/gryckata-policiia-na-krak-zaradi-demonstracii.429899", "text": "Извънредни мерки на полицията в Гърция заради организираните демонстрации и шествия за годишнината от студентския бунт срещу управлението на военната хунта на страната.\n\r\nДнес е кулминацията от отбелязването на събитията, довели до падането на режима на \"Черните полковници\", просъществувал 7 години. \n\r\nПреди 46 години в Атинската политехника студентските протести са потушени с танкове. Стига се до десетки жертви.\n\r\nИзвънредни мерки за сигурност са въведени в Атина около Техническия университет, където преди 46 години избухват студентските бунтове срещу военната диктатура. \n\r\nДнес отново се подготвят шествия в памет на загиналите студенти.\n\r\nНад 5 хиляди полицаи охраняват центъра на гръцката столица. Частите за борба с безредиците са разположени около всички университети. Блокиран е центърът на Атина, допълва БНР.\n                    \n                    \n                \n                \n                \n                \r\nУниформени и цивилни полицаи охраняват квартал \"Екзархия\", известен като център на гръцките анархисти.\n\r\nАналогични мерки са въведени във всички студентски градове.\n\r\nПартиите, както и студентските организации, призовават за мирни шествия, без да се допускат анархисти да участват в тях.\n\r\nПолицията се страхува от безредици по време на демонстрациите.\n\r\nПод силна охрана на дипломатическите мисии. ", "date": "2019.11.17", "title": "Гръцката полиция на крак заради демонстрации"}
{"url": "https://www.dnes.bg/obshtestvo/2019/11/17/v-bylgariia-imalo-pari-za-asfalt-i-samoleti-no-za-lekari-ne.429894", "text": "\"В България здравните работници работят почти благотворително. Пари за асфалт и самолети има, а за лекари - не. Неслучайно толкова доктори и мед. сестри напускат страната\", казва един бъдещ лекар пред .\n\r\n\"Отиваме да работим в дефицитни общини в Германия\", гласеше надписът на един от плакатите, видян на протест на млади български лекари и специализанти, проведен неотдавна. Те са против новата наредба за специализациите, която напомня за задължителното разпределение от времето на комунизма в България. \r\nСпоред първоначалния ѝ вариант, след специализация, младите медици ще бъдат длъжни да работят в продължение на три години в населени места, в които има недостиг. А ако не се съгласят, ще трябва да връщат пари на държавата (ако са били на държавна издръжка).\n                    \n                    \n                \n                \n                \n                \r\n\n\r\n\"Сега завършваме. И трябва да вземем решение за бъдещето си - дали да останем да специализираме и работим в България, или да заминем за чужбина. Тези, които имаме желание да останем в България; специализантите, които вече берат горчивите плодове на системата; професионалистите по здравни грижи, които вече съвсем изнемогват - всички ние излязохме на протест\", споделя стажант-лекарят Петко Гинев. Той активно участва в преговорите с Министерство на здравеопазването, а и в протестите.\n\r\n\"Не трябва да се забравя, че лекарят-специализант не е само обучаващ се, както го описва наредбата. Той работи. Той е сключил трудов договор с болницата, има работно време, като често остава на работа след него. Дава дневни смени, нощни смени. Заплатата, която получава, е изработена с честен труд и не е никак голяма. Трудно е да си осигуриш достоен живот с парите, които получаваш, да не говорим за създаване на семейство. Несправедливо е да се споменава за връщане на парите, които си изработил! Ако твой близък се разболее и ти се наложи да прекъснеш специализацията си - връщаш пари. Ако не си вземеш изпита за специалност - връщаш пари\", продължава Петко Гинев, рисувайки една тъжна картина за бъдещите медици в България. По неговите думи механизмът със субсидията работи само в полза на големите болници, които ще получават безплатна работна ръка, а младите лекари - нищо повече.\r\n\n\r\nПредпочитана дестинация за младите български специалисти е Германия. Всяка година над 400 български лекари се отправят именно към германските болници. Д-р Марта Николова е на 31 години и живее в Лайпциг, където работи като УНГ-специалист. Заминала в Германия заедно с приятеля си, който също взел решение да практикува професията в Германия.\n\r\n\"Лекарската професия в Германия е много ценена и уважавана. На първо място работата тук е изключително добре организирана, колегите са по-спокойни, удовлетворени и доволни и това се отразява положително на труда им\", разказва тя. Според д-р Николова, специализацията е един от сериозните проблеми за младите медици в България.\n\r\n\"Аз започнах работата си в България и знам отлично какво е положението на един специализант. В Германия всеки специализант е равнопоставен с всички останали лекари, които имат права, не само задължения. Те работят наравно, без ограничения в дейността им, както е в България. Именно това е целта на специализацията в Германия - да бъдеш самостоятелен на работното си място и, разбира се, отговорен за дейността си. Всеки специализант може да избира сам работното си място, да го сменя, ако е недоволен, и да се прехвърли в друга болница или отделение, ако това се изисква по специалността му. Следва се план на обучение, заплащането е добро.\"\n\r\nЗасега д-р Николова няма намерение да се връща в България. В Германия вижда възможности за развитие, както и повече лично спокойствие. Надява се някой ден да може да се завърне у дома, за да приложи знанията и уменията си на родна земя.\n\r\n\n\r\nМладите български медици се оказват поставени пред тежък избор, а към момента държавата накланя везните в полза на решението да заминат.\n\r\n\"Много колеги искат да останат, макар че покрай промените в наредбата, някои се преориентираха към чужбина. Младите хора са оптимисти по природа, но друг е въпросът при тези започнали специализация и взелите специалност вече. Те са се сблъскали с реалността челно\", категоричен е стажант-лекарят Петко Гинев.\n\r\n\"В България не смеем да назоваваме проблемите с истинските им имена и заравяме глава в пясъка с надеждата да отминат. Реформите изискват саможертва, резултатът не идва на следващия ден. У нас се води социална политика на гърба на здравните работници, а това е недопустимо. Здравните работници работят почти изцяло благотворително. Пари за асфалт и самолети има, а за лекарски труд няма. Неслучайно толкова лекари и медицински сестри заминават да работят в чужбина. Явно нещо не е наред\", категоричен е Петко Гинев.\n\r\nСпоред него, дефицитните специалности неслучайно са дефицитни. \"На младите лекари трябва да се предложи нещо повече, за да ги накараш да изберат точно това. Може да са социални придобивки или по-високо заплащане, но нека се разбере, че насила с наредби и закони няма да успеят да ни задържат в България. Имаме нужда от спокойствие и добри условия за работа и живот\", казва бъдещият лекар.\r\n \r\n   ", "date": "2019.11.17", "title": "В България имало пари за асфалт и самолети, но за лекари - не "}
{"url": "https://www.dnes.bg/index/2019/11/17/nejnata-revoliuciia-na-30-godini-kak-chehi-i-slovaci-smeniha-rejima.429895", "text": "Стотици млади демонстранти са уловени от обектива на фотограф как издигат плакати с антикомунистически лозунги, изправени срещу щитовете и палките на полицаи, преградили пътя им на ул. \"Народни тршида\" край театъра в Прага. \n\r\nСнимката е направена на 17 ноември 1989 г., когато в столицата на Чехословакия е организирана демонстрация по случай Международния ден на студента, прераснала бързо в антиправителствен протест, при който са ранени десетки. Днес е част от изложбата \"1989 г.: Падането на Желязната завеса\", която можем да видим в Летния дворец на кралица Анна в пражкия район Храдчани, пише БТА.\n\r\n\"Това щеше да бъде една от многото силови намеси, останали без последици. Само че ситуацията онази есен бе по-различна. Събитията на международната сцена, икономическите неволи и насилието, упражнено от режима върху младото поколение, превърнаха тази силова намеса в ключов момент за промяна\". С този надпис на табло до \"пеещия фонтан\" в градината на двореца организаторите на изложбата изтъкват значението на протеста от 17 ноември за началото на Нежната революция.\n                \n                \n                \r\nОколо фонтана, чието име идва от мелодичните тонове, които издава водата, падайки върху направения от мед и бронз басейн, между подстриганите в геометрични форми чемшири и саксии с червени мушката, са изложени снимки, запечатали последните дни на останалите режими в Източния блок, включително на български фотографи от протестите в София през 1989 година. Във вътрешната част на построената през 16 век в ренесансов стил сграда, преустроена в изложбено пространство, снимките проследяват хода на Нежната революция в Чехословакия.\n\r\nТридесет години след тези исторически събития чешките власти, службите за сигурност, неправителствени организации и журналисти са обявили война на ширещата се в онлайн пространството дезинформация, която подкопава устоите на демокрацията и заплашва националната сигурност на Чехия.\n\r\nПарадоксалното е, че искрата, разпалила пламъка на революцията, която позволи на чехи и словаци да поемат по пътя на свободния и демократичен Запад, е това, което днес някои наричат \"фалшива новина\". Слуховете за жестокото убийство на студент на име Мартин Шмит в нощта на 17 ноември 1989 г., осем дни след падането на Берлинската стена, изкарват на улиците стотици хиляди протестиращи на мирен бунт, довел до падането на режима. \n\r\n\"Най-яркият ми спомен от това време е свързан с известния Вацлавски площад, където всеки ден около 16 часа започваха демонстрации\", казва живеещият от 1975 г. в Прага художник Валентин Попов. \n\r\nТогава той е работил в българския културен център, който преди се е намирал на това емблематично за града място. \n\r\n\"Аз участвах до известна степен наготово\", шегува се Попов и разказва как демонстрантите са известявали символично края на режима с дрънкане на ключове.\n\r\nВацлав Пеха е директор на чешката фондация \"Бакала\", подпомагаща талантливи студенти и млади професионалисти в кариерното развитие. Той си спомня кристално ясно, че денят на протеста на \"Народни тршида\" е бил петък. \n\r\nПеха, по онова време на 15 години, научил за станалото, когато се прибрал у дома след училище. Още на следващия ден се качил на автобуса и отишъл в Прага да събере възможно повече информация за станалото, която да отнесе обратно в родния си град Чески Крумлов. В понеделник той и съучениците му започнали стачка, в която до петък, по думите му, се включили 90 процента от учениците и част от учителите.\n\r\nСтудентските протести са подкрепени от знакови дисиденти като чешкия писател и драматург Вацлав Хавел, създаден е опозиционният Граждански форум и е обявена обща стачка в Чехословакия. В деня, в който тя започва, съветският лидер Михаил Горбачов осъжда публично нахлуването на силите на Варшавския договор през 1968 г. и смазването на Пражката пролет. Това е интерпретирано като сигнал, че Съветският съюз няма да използва военна сила срещу Чехословакия и като дискретно съгласие за отстраняване на президента Густав Хусак. \n\r\nНа 29 декември бившият политически затворник Хавел става президент, през 1990 г. са произведени първите демократични избори, а три години по-късно Чехия и Словакия решават да се разделят.\n\r\n\"Определението \"нежна\" идва от факта, че режимът някак си рухна невероятно бързо и с голяма сила и падна по напълно мирен начин\", казва Пеха. \"Духът на Хавел, насърчаващ любов и разбирателство, бе ключов за това протестът да придобие мирна форма. Може би част от причината е и самата същност на чехите, които, обединени пред обща цел и срещу общ враг, казаха \"стига толкова\", без да се вдигнат на оръжие\", смята той.", "date": "2019.11.17", "title": "Нежната революция на 30 години. Как чехи и словаци смениха режима?"}
{"url": "https://www.dnes.bg/obshtestvo/2019/11/17/turistite-da-vnimavat-vremeto-v-planinite-e-opasno.429900", "text": "Лоши са условията за туризъм в планините, съобщиха за \"Фокус“ от Планинска спасителна служба (ПСС) към Българския червен кръст . \r\n\r\nВремето е облачно, във високите части с гъста мъгла и със силен до бурен вятър.\r\n\r\nТемпературите варират от два до седем градуса.\r\n\r\nСъоръженията не работят.\r\n\r\nНяма инциденти през изминалото денонощие.\r\n\r\nИнформация за обстановката в планините можете да намерите на адреса на ПСС в интернет.\r\n\r\nТелефоните на ПСС са: 02/ 9632000 и 088 1470. ", "date": "2019.11.17", "title": "Туристите да внимават, времето в планините е опасно"}
{"url": "https://www.dnes.bg/football/2019/11/17/spira-li-koshmaryt-v-rodniia-futbol-poredniiat-antirekord.429901", "text": "В неделя приключва още един кошмарен за българския футбол цикъл от квалификации. Поредните, които няма да запомним с нищо добро. Всъщност последният шанс за нещо добро е довечера, пише .\n\r\nСамо победа над вече класиралия се за еврофиналите тим на Чехия може поне малко да намали резила ни и да предотврати поредния антирекорд във вече 95-годишната история на националния отбор.\n\r\nДори и при равен, ще запишем най-слабото представяне в евроквалификации за всички времена. Досега само още веднъж сме завършвали пресявките за този форум без победа. Това е станало при първото ни участие в тях - за Евро 1960.\n                    \n                    \n                \n                \n                \n                \r\nИ тогава обаче се представяме далеч по-достойно от сега, защото макар и да не записваме победа, това става само в 2 мача. Регламентът е такъв, че трябва да се изправим срещу силния тим на Югославия в два мача на разменено гостуване.\n\r\nЕлиминирани сме след 1:1 у дома и 0:2 в Белград. За силата на онзи югославски тим може да съдим по това, че по-късно той достига до финала на европейското, където губи от СССР.\n\r\nОттогава насам, най-лошото ни представяне бе в квалификациите за Евро 2012. В тях тимът бе воден от трима селекционери - Станимир Стоилов, Лотар Матеус и Михаил Мадански.\n\r\nСпечелихме само 1 мач - гостуването на Уелс с 1:0 при дебюта на Матеус. В крайна сметка обаче взехме едва 5 точки. В сегашните квалификации сме с 3 и ако не победим и демотивираните чехи, ще запишем резил номер 1 за всички времена.\n\r\nДвубоят днес е от 19,00 часа на стадион „Васил Левски”. Любопитното е, че и сега тимът ни бе воден от трима селекционери. Националите започнаха цикъла с Петър Хубчев. След напускането му отборът бе поет от Красимир Балъков, а след неговата оставка на кормилото застана Георги Дерменджиев.", "date": "2019.11.17", "title": "Спира ли кошмарът в родния футбол? Поредният антирекорд"}
{"url": "https://www.dnes.bg/business/2019/11/17/shest-firmi-za-stroitelen-nadzor-ostanaha-bez-licenz.429902", "text": "Със заповед на началника на Дирекцията за национален строителен контрол са прекратени удостоверенията на шест фирми за строителен надзор.\n\r\nМярката е във връзка с влезли в сила три наказателни постановления за срок от две години, с които са наложени имуществени санкции на санкционираните юридически лица. Това съобщиха от пресцентъра на Министерството на регионалното развитие и благоустройството.\n\r\nС проекта на Закон за изменение и допълнение на Закона за устройство на територията е предвидено повишаване на контрола върху надзорните фирми, както от регионалните дирекции за национален строителен контрол, така и от Централно управление. За целта РДНСК ще извършват служебни проверки на комплексния доклад, съдържащ оценка за съответствие на инвестиционните проекти с основните изисквания към строежите.\n                    \n                    \n                \n                \n                \n                \r\nОсвен това се предвижда служебните проверки на ДНСК да обхванат всички издадени разрешения за строеж, с изключение на издадените от министъра на регионалното развитие и благоустройството.\n\r\nЦелта е по-стриктното изпълнение на задълженията и отговорностите на участниците в строителния процес, както и повишаване качеството на строителството, сигурността и безопасната експлоатация на строежите.\n\r\nЗа периода януари - септември тази година ДНСК е наложила имуществени санкции на фирми за строителен надзор в размер на близо 300 000 лв. и глоби на физически лица за още над 10 000 лв. За сравнение - за същия период на 2018 г. от ДНСК са наложени имуществени санкции на лица упражняващи строителен надзор в размер на близо 215 000 лв. и глоби на физически лица за над 5 000 лв.\n\r\nНаправени са 4341 проверки на фирми, извършващи контрол при строителството на строежи от първа до трета категория. За установени нарушения са съставени 61 акта по ЗАНН, по които са издадени наказателни постановления и четири заповеди за спиране на строежи.\n\r\nОт началото на годината досега ДНСК е извършила над 17 000 служебни проверки на издадени разрешения за строеж и заповеди за допълването им, като са отменени 145 разрешения за строеж.\r\n ", "date": "2019.11.17", "title": "Шест фирми за строителен надзор останаха без лиценз"}
{"url": "https://www.dnes.bg/obshtestvo/2019/11/17/edin-pyt-na-20-godini-esen-bez-otricatelni-temperaturi.429903", "text": "Тази есен температурите в София няма да са отрицателни. Това се случва един път на 20 години, каза пред БНТ климатологът проф. Георги Рачев.\r\n\r\n\"Септември, октомври, ноември не само, че нямаме топло време, но нямаме и отрицателни температури\", допълни той.\r\n\r\nСпоред него грипът се отлага с един месец именно поради топлото и сухо време.\r\n\r\nПо думите му на Балканите температури през ноември са от 5 до 7 градуса над нормата, което е \"много за Балканите и за Източна Европа\". \r\n\r\nВ Западна Европа е по-хладнно, но вървим към затопляне. Обикновено топлото време се смесва със замърсяването на въздуха, това са две големи различни теми и се използват с икономически и политически цели, подчерта проф. Рачев.", "date": "2019.11.17", "title": "Един път на 20 години: Есен без отрицателни температури"}
{"url": "https://www.dnes.bg/zvezdi/2019/11/17/hossni-go-chakat-samotni-noshti-silviia-aut-ot-fermata.429909", "text": "Симпатичната блондинка Силвия приключи не само с участието си във \"Фермата\" зарада краха си на съботния елиминационен дуел в шоуто. Маникюристката от Несебър се разделя и с новата си тръпка – треньора Сами Хоссни, който успя да й завърти главата и дори да прекара няколко страстни нощи с нея в стопанството.\n\r\nЕдин от най-зрелищните дуели от началото на шоуто досега донесе категорична победа за футболистката Велислава срещу Силвия с 8 на 2, която първоначално се държеше надменно в играта, но впоследствие рухна и физически, и психически.\n\nПрез повечето време тя хвъряше погледи към възлюбения си Сами, но това не доведе до особен успех в представянето й, въпреки отривистите напъствия на бившия национал по плуване.\n                    \n                    \n                \n                \n                \n                \r\nНа финала изтощената Силвия, която успя да си удари главата и крака в игрите, трогателно се сбогува с всички от предаването, но най-мило се обърна към Сами.\n\r\n\"Аз не съм тъжна, че си отивам. Бях всичко, което можеше да се иска, освен победител. Но аз влязох в шоуто с ясната представа, че не гоня парите. Малко фермери имат възможност да играят два пъти на Арената. Била съм три пъти ратай. Бях победител на малката Арена. Така че аз бях всичко това, което исках да бъда. Дори любов срещнах във \"Фермата\", развълнувано изреди Силвия и дори се извини на Сами, че го е разочаровала със загубата си. \n\r\nТой жизнерадостно й отвърна, че много се радва, че са се запознали, но не отговори на поканата й да се видят извън шоуто. Хоссни още в началото заяви, че извън предаването си има гадже, което обаче му е дало свобода да прави каквото си иска. Дали това означава, че извън шоуто аферата му със Силвия ще има продължение, все още не е ясно. Въпреки това обаче двамата страстно се целунаха на изпроводяк. ", "date": "2019.11.17", "title": "Хоссни го чакат самотни нощи, Силвия аут от \"Фермата\""}
{"url": "https://www.dnes.bg/stranata/2019/11/17/spirat-dvijenieto-na-kamionite-nad-12-t-prez-liatoto.429905", "text": "През 2020 г. при официални празници и в определени дни през лятото, както и досега, ще се спира движението на камионите над 12 т по автомагистралите и най-натоваренитe пътища. Това предвижда проект на заповед за временна организация на движението на моторните превозни средства над 12 тона по участъци от републиканската пътна мрежа, която ще е в сила от 1 януари 2020 г. \n\r\nСъвместната заповед ще бъде на председателя на Управителния съвет на Агенция \"Пътна инфраструктура\", директора на ГД \"Национална полиция\" и изпълнителния директор на ИА \"Автомобилна администрация\". \n\r\nПроектът е публикуван за обществено обсъждане на интернет страницата на АПИ - www.api.bg, в секция \"Нормативна база\", подсекция \"Проекти на нормативни актове\". Това съобщи пресцентърът на Агенция \"Пътна инфраструктура\" /АПИ/.\n                    \n                    \n                \n                \n                \n                \r\nКакто и досега, през 2020 г. при повече от два почивни и празнични дни, трафикът на тежкотоварните автомобили ще се ограничава в последния работен ден от 16 ч. до 20 ч. и в последния почивен ден - от 14 ч. до 20 ч. Целта е повишаване на безопасността на движение, когато много хора тръгват на път, и на пропускливостта на пътната инфраструктура. За първи път спирането на тежкотоварните превозни средства ще бъде само в посоката с очакван засилен трафик за следните участъци: АМ \"Тракия\" - в последния работен ден в участъка от София до Пловдив за пътуващите към Пловдив и в последния почивен ден в отсечката Пловдив - София за пътуващите към София; АМ \"Хемус\" - в последния работен и последния почивен ден за участъка от София до пътната връзка при кръстовището с път I-4 (при 87-ми км) в двете посоки; АМ \"Струма\" - в последния работен ден в участъка от София до Симитли за пътуващите към ГКПП \"Кулата\" и в последния почивен ден за отсечката от Сандански до Кресна за пътуащите към София; АМ \"Марица\" - в последния почивен ден за пътуващите от Харманли до АМ \"Тракия\". Други такива участъци са: път I-1 с. Ребърково - Ботевград; път I-1 - от етапна връзка на лот 2 на АМ \"Струма\" при Благоевград до Кресна; път I-4 - от п. в. \"Коритна\" през Велико Търново до Шумен; път I-5 Русе - Бяла; път I-8 ГКПП \"Калотина\" - София; път I-9 Варна - Бургас; път II-18 Околовръстен път на София; път II-99 Бургас - Царево.\r\nЗа улеснение на трафика и за повишаване на безопасността през летните месеци се предвижда от 15 юни до 15 септември 2020 г. всеки петък от 18 ч. до 20 ч. и всяка неделя от 16 ч. до 20 ч. да се спира движението на тежкотоварните автомобили над 12 тона по най-натоварените автомагистрални отсечки, както следва: АМ \"Тракия\" - в петък за участъка от София до Пловдив за пътуващите към Пловдив, а в неделя за отсечката Пловдив - София за пътуващите към столицата; АМ \"Хемус\" - в петък и неделя за участъка от София до пътната връзка при кръстовището с път I-4 (при 87-ми км) в двете посоки; АМ \"Струма\" - в петък за участъка от София до Симитли в посока ГКПП \"Кулата\" и в неделя от Сандански до Кресна за пътуващите към София; АМ \"Марица\" - само в неделя за пътуващите от Харманли до АМ \"Тракия\".\n\r\nОт 15 юни до 15 септември 2020 г. всеки петък от 17 ч. до 20 ч. и всяка неделя от 14 ч. до 20 ч. в двете посоки ще се ограничава движението на МПС над 12 тона по следните участъци от републиканската пътна мрежа : път I-1 с. Ребърково - Ботевград; път I-1 - от етапна връзка на лот 2 на АМ \"Струма\" при Благоевград до Кресна; път I-5 Русе - Бяла; път I-9 Варна - Бургас; път II-99 Бургас - Царево.\n\r\nОграничението не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\r\n ", "date": "2019.11.17", "title": "Спират движението на камионите над 12 т през лятото "}
{"url": "https://www.dnes.bg/world/2019/11/17/dva-samoleta-se-sblyskaha-na-letishteto-vyv-frankfurt.429906", "text": "Два самолета се сблъскаха на летището във Франкфурт, но за щастие няма пострадали, предаде ДПА, цитирана от БТА. \r\n\r\nСамолет на авиокомпания Къриън еър се ударил леко в самолет на авиокомпания Еър Намибия след приземяването на летището.\r\n\r\nНа двата самолета са нанесени щети, но до ранени хора не се е стигнало, защото машината на Еър Намибия се е движела с ниска скорост на земята, когато в нея се ударил южнокорейският самолет.", "date": "2019.11.17", "title": "Два самолета се сблъскаха на летището във Франкфурт"}
{"url": "https://www.dnes.bg/world/2019/11/17/avstraliec-predizvika-pojar-palil-hrasti-do-kanabisa-si.429907", "text": "Австралиец беше обвинен в умишлено причиняване на пожар в опит да защити насажденията си от канабис, предаде Франс прес. Пожарникари от три дни се борят с тази огнената стихия.\n\r\n51-годишен мъж е подпалил огън като част от операцията по поддръжка на насажденията си от канабис в Ибър в щата Нов Южен Уелс. С помощта на огъня австралиецът разчиствал околностите на канабисовата си плантация от храсти. Той искал по този начин да попречи на евентуален пожар да обхване плантацията, но изгубил контрол върху ситуацията и огънят се разраснал до голям пожар, унищожил 10 000 хектара.\n\r\nКато цяло източното крайбрежие на Австралия е обхванато вече дни наред от пожари, отнели живота на 4 души и изпепелили над 300 постройки. Над един милион хектара също бяха унищожени.\n                    \n                    \n                \n                \n                \n                \r\nВластите смятат, че пиромани са отговорни за повечето от пожарите в Нов Южен Уелс и в съседния Куинсланд. Те призоваха жителите за информация, която да помогне за идентифицирането на отговорните лица. Днес в тези два щата продължават да бушуват 130 пожара, а много райони вече страдат и от суша.\n\r\nВластите очакват ситуацията с пожарите да се влоши от утре. Обстановката се усложнява и от високите температури до 40 градуса по Целзий, от поривите на вятъра и от така наречените сухи гръмотевични бури. /БТА/", "date": "2019.11.17", "title": "Австралиец предизвика пожар, палил храсти до канабиса си"}
{"url": "https://www.dnes.bg/obshtestvo/2019/11/17/problemyt-s-falshivite-bolnichni-idval-ot-haosa-v-zdravnata-sistema.429908", "text": "\"Тази идея, че работниците ще спрат да си взимат болнични, защото няма да им се плаща първият ден, по малоумие е равна на идеята да започнем да удържаме по 20% от средствата от всички обществени поръчки, за да спрат работодателите да крадат и да корумпират политиците\". Това каза пред БНР Димитър Манолов, президент на КТ \"Подкрепа\" и член на Надзорния съвет на НОИ, в коментар за идеята на управляващата коалиция да отпадне плащането за първия ден болнични. \n\n\n\n\r\n\"Някой се е разбрал с някого на четири очи нещо, на гърба на всички останали, и то е хвърлено на масата, за да може някой да покаже какъв е мъж. Това е нещо, което е в състояние да разтресе цялата държава и го направи. Цялата идея е глупава… Логично би било болничният да се плаща от осигурителната система, доколкото всички ние плащаме осигурителни вноски за временна нетрудоспособност\", допълни Манолов в предаването \"Неделя 150\". \n                    \n                    \n                \n                \n                \n                \r\nСпоред него точенето на социалните системи в нашата държава за някои хора се е превърнало в много приличен бизнес. \n\r\n\"Има субекти, които се занимават само с това. Има регистрирани дружества, в които са назначени обикновено възрастни хора, които не се занимават с нищо друго, освен с това да отчитат болнични листа. Не внасят никакви осигурителни вноски, а теглят средства от тази система. Само в София на органите на властта и на прокуратурата са предадени данни за над 400 такива дружества\", обясни той. \n\r\nДимитър Бранков, зам.-председател на БСК, подчерта, че не е удачно предложението да се прокарва между първо и второ гласуване на бюджета. \n\r\n\"Става дума за много кратко време. А това, което на нас в БСК ни липсва, е един всеобхватен и пълен анализ на ситуацията\", каза той.\n\r\nПо думите му е важно да се изясни кои са издателите на болничните и кои са ползвателите. \n\r\n\"Нашите лични лекари издават само 20% от болничните листа. Голяма част от издадените болнични са в болничната помощ. Това е феномен, свързан със състоянието и негативните тенденции в здравеопазването. Моето подозрение е, че една немалка част от издадените и ползвани дни са в държавния сектор\", обясни Бранков.\n\r\nЗа него проблемът е сериозен, защото числата показват негативни тенденции и трябва да се намерят експертни решения. \n\r\nБившият социален министър Ивайло Калфин посочи, че без никаква процедура са измислени действия, които нямат никакъв практически смисъл, освен че наказва много хора. \n\r\n\"Това няма да реши проблемите със злоупотребите. Няма да облекчи работодателите… Очевидно има проблем, но той трябва да се реши със съответния подход. Едно е да се бориш със злоупотребите, друго е да приемаш едно безсмислено решение. Оттук нататък започват едни смешни изключения, които го правят още по-объркано\", смята той. \n\r\nСпоред Калфин всичко е абсолютно безсмислено действие от гледна точка на социални или здравни политики, \"действие, което е за почесване на егото на един от коалиционните партньори\".\n\r\n\"Ако има проблем с фалшивите болнични, то той трябва да се реши, независимо къде ще преместим плащането. Основното за болничните листа е свързано с работата на здравната система. Докато не влезе електронна здравна карта, докато не влезе прозрачна здравна система – с електронно здравеопазване, изписване на фактури и болнични листа, няма как да има добър контрол. Някой трябва да подреди здравната система\", категоричен е Калфин. \n\r\nДимитър Манолов, Димитър Бранков и Ивайло Калфин коментираха и темата за втория стълб на пенсионната система. \n\r\nСпоред тях е необходима повече информация и повече инвестиционна култура – хората да се интересуват от натрупалата се сума. Новото предложение се опитва да гарантира внесените от лицето суми, вноски. Структурният проблем няма да бъде преодолян с повишаване на вноските, защото няма осигурително пространство, което да позволи увеличаване на вноските, затова системата трябва да бъде препроектирана. ", "date": "2019.11.17", "title": "Проблемът с фалшивите болнични идвал от хаоса в здравната система "}
{"url": "https://www.dnes.bg/obshtestvo/2019/11/17/milko-kalaidjiev-vryshta-300-000-lv-sankcioniran-e-za-kyshtata-mu-za-gosti.429888", "text": "253 къщи за гости ще трябва да върнат общо 46,4 млн. лв. Това е резултатът от проверката на Държавен фонд „Земеделие” на всички обекти, които са направени с европари по програмата за развитие на селските райони за периода 2007-2013 година, съобщи Нова телевизия. \n\n\r\n\r\nИнспектирана е документацията на 276 от общо 288 къщи за гости. На 157 обекта е наложена пълна санкция. \r\n\r\nСред тях са къщите за гости на бившия заместник-министър на икономиката Александър Манолев и на певеца Милко Калайджиев. \r\n\r\nОстаналите 95 са с частична глоба. Изрядни се оказали едва 23 обекта.\r\n\r\nНай-честото нарушение е, че къщите не се използват по предназначение. Освен това, редовно не се изпълнявал ангажиментът за нови работни места. Липсвали и материални активи, купени с отпуснатите европейски средства.\r\n\r\n ", "date": "2019.11.17", "title": "Милко Калайджиев връща 300 000 лв., санкциониран е за къщата му за гости "}
{"url": "https://www.dnes.bg/top-novini/2019/11/17/cenite-trygnaha-nagore-osnovnite-hrani-poskypnaha-s-blizo-3.429889", "text": "Индексът на тържищните цени /ИТЦ/, който отразява цените на хранителните стоки на едро, се повиши тази седмица с 2,67 на сто, до 1.420 пункта, съобщава Държавната комисия по стоковите борси и тържищата /ДКСБТ/. \n\r\nЗа две седмици ИТЦ се повиши с 5,65 на сто.\n\r\nЦената на оранжерийните домати се повиши със 7.5 процента до 2,15 лева за килограм, а цената на оранжерийните краставици скочи със 7,0 на сто, до 2,14 лева за килограм. \n\r\nКартофите поскъпват със 2,9 на сто и се продават по 0,71 лева за килограм. \n\r\nМорковите поевтиняват с 0,7 на сто и се търгуват по 0,72 лева за килограм. \n\r\nЗелето поскъпва с 1,8 на сто и се продава по 0,58 лв./кг. \n\r\nЗелените чушки поскъпват с 5,9 на сто и се търгуват по 1,26 лв./кг. Червените чушки се продават средно по 1,60 лева.\n                \n                \n                \r\nЯбълките поскъпват с 5,5 на сто, до 1,16 лв./кг. Лимоните поскъпват с 4,9 процента и се продават по 2,29 лева за килограм. \n\r\nГроздето поевтинява със 9,1 на сто, до 1,40 лева за килограм.\n\r\nКравето сирене поевтинява с 1,3 на сто и се търгува по 6,27 лв./кг; кашкавалът, тип \"Витоша\", се купува по 10,88 лв./кг. \n\r\nОлиото поскъпва с 3,1 на сто и се продава по 2,01 лева за литър. \n\r\nПакетче краве масло от 125 грама се продава по 2,21 лева. \n\r\nПилешкото замразено месо поскъпва с 0,8 на сто и се търгува по 4,01 лева за килограм на едро в края на седмицата. Захарта се търгува по 1,27 лв./кг. Брашното, тип \"500\", поскъпва с 1,0 на сто, до 0,97 лева/кг. \n\r\nЦената на ориза се повишава с 2,6 на сто, до 1,95 лева за килограм. \n\r\nЯйцата се продават средно по 0,20 лева за брой.", "date": "2019.11.17", "title": "Цените тръгнаха нагоре, основните храни поскъпнаха с близо 3%"}
{"url": "https://www.dnes.bg/stranata/2019/11/17/oblachno-i-myglivo-vreme-v-posledniia-den-ot-sedmicata.429890", "text": "В неделя в равнинната част от страната ще преобладава облачно и мъгливо време. Подобрение на видимостта ще настъпи в следобедните часове. Над планинските райони ще е предимно слънчево с разкъсана висока облачност. \n\r\nЩе духа слаб източен вятър. Максималните температури ще са между 13° и 18°, по-ниски в районите с трайна мъгла. Атмосферното налягане ще се задържи малко по-високо от средното за месеца. Това съобщи за Агенция „Фокус” дежурният синоптик Мартин Славчев от Националния институт по метеорология и хидрология (НИМХ).\n\r\nНад Черноморието ще преобладава облачно и мъгливо време. Временни подобрения на видимостта и разкъсване на облачността ще има в часовете около и след обяд. Ще духа слаб до умерен източен вятър. \n                    \n                    \n                \n                \n                \n                \r\nМаксимални температури на въздуха между 14° и 17°. Температурата на морската вода е около 17°. Вълнението на морето ще е 2 бала, на места след обяд ще се усили до 3 бала.\n\r\nНад планините ще преобладава слънчево време с висока облачност. Преди обяд на места в подножията ще е мъгливо. Ще духа слаб до умерен юг-югоизточен вятър. Максимална температура на 1200 метра около 13°, на 2000 метра – около 7°.\n\r\n\r\n ", "date": "2019.11.17", "title": "Облачно и мъгливо време в последния ден от седмицата"}
{"url": "https://www.dnes.bg/obshtestvo/2019/11/17/546-dushi-sa-zagubili-jivota-si-na-pytia-ot-nachaloto-na-godinata.429891", "text": "Отбелязваме Световния ден в памет на жертвите от катастрофи. \r\n\r\nОт началото на годината 546 души са загубили живота си на пътя, сочат данните на МВР към 15 ноември.\r\n\r\nХрамовете в цялата страна ще отслужат молитви за упокой и за запазване на живота на шофьори, пътници и пешеходци.\r\n\r\nПо традиция полицията и Българският червен кръст също ще участват в събитията, посветени на черната статиктика. Инициативата е на Генералната асамблея на ООН. Тази година посланието e \"Животът не е резервна част\".\r\n ", "date": "2019.11.17", "title": "546 души са загубили живота си на пътя от началото на годината"}
{"url": "https://www.dnes.bg/index/2019/11/17/ucheni-klimatichnite-promeni-shte-povliiaiat-na-zdraveto-na-cialo-pokolenie.429648", "text": "Необичайно тежките наводнения във Венеция, пожарите в Австралия и дори появата на чума в Китай тази седмица бяха обяснени с климатичните промени, а учени предупредиха, че глобалното затопляне може да обремени бъдещите поколения с болести за цял живот, пише Ройтерс.\n\r\nВенеция обяви извънредно положение в сряда след \"апокалиптични\" наводнения, залели разположения в лагуна град. Под вода се оказаха нейната историческа базилика, площади и многовековни сгради.\n\r\n\"Това е резултат от климатичните промени\", написа в Тwitter кметът на града Луиджи Бруняро. Градски артерии се превърнаха в бурни потоци, каменни балюстради бяха изпочупени, лодки бяха изхвърлени на брега, а вързаните гондоли - потрошени, след като приливът в лагуната достигна отметката от 187 см - най-високото равнище след рекорда от 194 см през 1966 г. Повишаващото се ниво на водата се превръща в постоянна заплаха за туристическата перла.\r\n                \n                \n                \"Венеция е на колене - каза Бруняро. - Щетите ще надхвърлят стотици милиони евро.\"\n\n\n\n\r\nНа другия край на света части от Австралия тази седмица бяха опустошени от горски пожари. Четири души загинаха, а жителите на цели селища бяха принудени да се спасяват с бягство от пламъците.\n\r\nОт 2016 г. насам части от северните и вътрешните райони на щата Нов Южен Уелс, наред с южните райони на Куинсланд, са обхванати от суша, която, според Метеорологичната служба, се дължи частично на повишената температура на морската повърхност, което (на свой ред) влияе върху режима на валежите.\r\nПрез последния век се повиши и температурата на въздуха, което прави още по-тежки сушите и пожарите.\n\r\nНо връзките между климатичните промени и екстремните прояви на времето в Австралия се превърнаха в политически футбол. Правителството, което е поддръжник на въгледобивната индустрия, е съгласно, че трябва да се ограничават вредните емисии, но в същото време твърди, че по-силни екологични мерки ще съсипят икономиката. Това противопоставя страната на нейните съседни островни тихоокеански страни, които са особено уязвими от по-високите температури и повишаващото се морско равнище. Загрижеността за ефикасни (екологични) мерки в глобален план се засили, след като президентът на САЩ Доналд Тръмп се отказа от международното Парижко споразумение за (ограничаване на) климатичните промени и предприе стъпки към отказ от защита на околната среда.\n\r\nТръмп и бразилският президент Жаир Болсонаро са сред малцината световни лидери, които публично поставят под съмнение казаното от науката за климатичните промени, въпреки опустошителните пожари в собствените им страни - в Калифорния и в басейна на Амазонка, които еколозите поне частично отдават на глобалното затопляне.\r\n\n\r\nДокато политиците спорят, нарастват опасенията от ефекта на един по-топъл свят върху човешкото здраве. Здравните власти в Китай съобщиха за рядка поява на белодробна чума заради два случая, потвърдени в Пекин тази седмица. \n\r\nДвама души са се заразили в провинция Вътрешна Монголия, където има драматично увеличаване на популацията на гризачи в резултат на продължителното засушаване, утежнено от климатичните промени, твърдят местни медии.\n\r\nМиналото лято територия с размера на Холандия бе поразена от този вид чума, наричана и \"плъхова\".\n\r\nПоследствията за здравето в по-широк спектър са сериозни. Медицинското списание \"Лансет\" публикува тази седмица изследване, според което климатичните промени вече увреждат човешкото здраве чрез увеличаване на броя на екстремните климатични явления и съпътстващото силно замърсяване на въздуха. В един по-топъл свят нарастват рисковете от недостиг на храни, инфекциозни болести, наводнения и екстремни горещини.\n\r\nАко не бъде направено нищо, последиците могат да обременят цяло поколение със страдания и болести през целия живот на хората, твърдят учените.\n\r\n\"Особено уязвими към здравните рискове, свързани с климатичните промени, са децата. Техните организми и имунни системи са все още в процес на развитие, което ги прави по-податливи на заболявания и екологични замърсители\", казва Ник Уотс - един от учените, извършили проучването на \"Лансет\", озаглавено \"Здравето и климатичните промени: обратно броене)\".\n\r\nУвреждането на здравето в ранното детство е \"трайно и всестранно\", предупреждава той, и води до последствия за цял живот.\n\r\n\"Ако не се предприемат незабавни действия от всички страни за намаляване на вредните емисии, напредъкът в благоденствието и средната продължителност на живота ще бъдат изложени на риск и климатичните промени ще предопределят здравето на цяло едно поколение\", каза ученият на представяне на проучването в Лондон. \r\n \r\n/БТА/\r\n ", "date": "2019.11.17", "title": "Учени: Климатичните промени ще повлияят на здравето на цяло поколение"}
{"url": "https://www.dnes.bg/politika/2019/11/17/bsp-analizira-vota-no-ne-mu-bilo-vremeto-za-ostavki.429911", "text": "Драматичен пленум за анализ на изборните резултати на БСП започва в този час на \"Позитано\" 20. Ще бъдат обсъдени два доклада - на ръководството и на опозицията, които имат различни тълкувания на резултатите. \n\r\nЗаседанието е с участието на новите кметове и общински съветници.\n\r\nНадявам се, че анализът ще бъде трезв и разумен, а не захаросан, какъвто беше на предходните парламентарни и европейски избори, коментира Борислав Гуцанов, който иска оставката на ръководството, цитиран от \"\".\n\r\nБСП трябвало да се бори не за балотаж и второ място, а да се бори за управлението на страната.\n                    \n                    \n                \n                \n                \n                \r\nНяма основания за оставки, на тези избори БСП се представи по-добре в сравнение с предходните, резултатите не са толкова черни, колкото са изкарани в паралелния анализ, контрира обаче Георги Гьоков. Но допълни, че всеки има право да си каже мнението.\n\r\nВъпросът с оставките в момента не е реалистичен, но трябва да се проследят тенденциите в партията, каза Янаки Стоилов и поиска безпристрастен анализ.\n\r\nГеорги Гергов също заяви, че не е сега времето да се занимават с оставки, защото партията имала 30 - 40 хиляди ръст.\n\r\nОставките не са най-важното, трябва да се види дали има желание за осмисляне на грешките и за промяна, която да помогне да се спечелят следващите избори, коментира пък президентът на ПЕС Сергей Станишев. \n\r\nЗа него големият въпрос бил защо БСП губи избори трета поредна година, след като ГЕРБ ерозира. Въпреки това българите не припознават БСП като алтернатива, каза той. Ако сега пак да заметем нещата под килима, не ни очаква добра перспектива за следващите парламентарни избори, предупреди той. И критикува, че се прави подмяна в характера на партията. БСП оцеля в прехода, защото се социалдемократизира, стана модерна и приемлива за българите, а сега губи основни свои характеристики в резултат на политиката на ръководството, допълни Станишев. \n\r\nСпоред него БСП се превръщала в лидерска партия, в която демократичното начало е подтиснато, ставала лидерска. Проблем било също, че БСП се самоизолирала от европейското си семейство.", "date": "2019.11.17", "title": "БСП анализира вота, но не му било времето за оставки "}
{"url": "https://www.dnes.bg/football/2019/11/17/neimar-se-vyrna-na-terena-zapochna-trenirovki.429912", "text": "Нападателят на Пари Сен Жермен Неймар се възстанови от контузия на коляното и трябва да започне тренировки с отбора в началото на следващата седмица, съобщи .\r\n\r\nСпоред \"Ле Фигаро\", защитникът Тома Мюние, също е излекувал травмата си и се завръща към заниманията на основната група.\r\n\r\nВ същото време халфовете Марко Верати и Андер Ерера продължават да бъдат извън строя. Италианецът трябва да се върне към подготовката в края на следващата седмица, а срокът за възстановяване на испанеца все още не е определен.", "date": "2019.11.17", "title": "Неймар се върна на терена, започна тренировки"}
{"url": "https://www.dnes.bg/mish-mash/2019/11/17/teilyr-suift-kym-fenovete-pomognete-mi-da-peia-otnovo.429799", "text": "Войната между Тейлър Суифт, бившата й звукозаписна компания продължава с пълна сила. По-рано през годината стана ясно, че мениджърът на много от известните изпълнители Скутър Браун е придобил правата върху лейбъла Big Machine и с това става собственик на доста от песните на Суифт. Това се случва, тъй като първоначалната сделка на Тейлър е била именно с Big Machine и правата върху албумите принадлежат на компанията.\r\n \r\nИзпълнителката проговори през юни, когато заяви пред феновете си, че се е опитала да откупи всичките си песни, но молбата й е била отказана. Тогава тя обвини Браун, който е мениджър на Джъстин Бийбър и Ариана Гранде, че е използвал известните си клиенти, за да я тормози. \r\n \r\nСкот Борчета, който е бившият собственик на Big Machine, заяви, че е знаел за скандал между Бийбър и Тейлър, но това не е била причината за сделката. Той подрепи близкия си приятел Браун и призна, че изпълнителката е знаела за неговите отношения с мениджъра. \"Скутър винаги е бил и ще продължава да бъде поддръжник и пазител на Тейлър и нейната музика\".\r\n \r\nБраун, от своя страна, заяви, че е бил атакуван от човек, който не казва истината. Той добави, че е отворен към комуникация с Тейлър, но изпълнителката не го е помолила за такъв. \"Опитвам се да правя всичко по правилния начин\", признава той.\r\n \r\nСега, месеци по-късно, още един епизод от сагата се завъртя в социалните мрежи. По-рано през месеца беше обявено, че Тейлър Суифт ще получи наградата за \"Изпълнител на десетилетието\" по време на Американските музикални награди. С това се очакваше тя да изпълни няколко хита от различните години, през които е на сцената. \r\n \r\nОще за скандала и какво поиска Тейлър от феновете си четете в ", "date": "2019.11.17", "title": "Тейлър Суифт към феновете: Помогнете ми да пея отново"}
{"url": "https://www.dnes.bg/crime/2019/11/17/tovaren-bus-s-remarke-ubi-motocikletist-na-pytia.429913", "text": "Германски гражданин с мотоциклет е починал в катастрофа на пътя между селата Лозен и Малко градище в община Любимец, съобщиха от КАТ - Хасково. \n\r\nИнцидентът със 74-годишния моторист е станал в 17,30 часа вчера.\n\r\nТоварен бус е застигнал по пътя движещия се по посока село Малко градище мотоциклет. Към него е имало прикачено нерегистрирано ремарке. Последвал е удар отзад, при което водачът на мотора е починал на място.\n\r\nШофьорът на буса на възраст 56-години е дал отрицателна проба за алкохол. Образувано е досъдебно производство.\n\r\nМеждувременно днес в 4 града в област Хасково имаше по програма служби в памет на загиналите на Световният ден за възпоменание на жертвите при пътнотранспортни произшествия, съобщи БТА. \n                    \n                    \n                \n                \n                \n                \r\nПанихиди се отслужиха в Хасково, Харманли, Ивайловград и Симеоновград. В Симеоновград отбелязват деня с поднасяне на венци и цветя пред мемориала \"Шестте великденски ангела\" и награждаване на победителите в конкурса за рисунка \"Не на войната по пътищата\".", "date": "2019.11.17", "title": "Товарен бус с ремарке уби мотоциклетист на пътя "}
{"url": "https://www.dnes.bg/mish-mash/2019/11/17/problemite-v-semeistvoto-ni-razboliavali-ne-burnite-vryzki.429914", "text": "Проблемите с родител или дете се отразяват по-лошо на здравето от продължителната бурна любовна връзка, пише в. \"Телеграф\", цитиран от БТА.\n\r\nУчени от университета на Тексас са проследили над 2800 души на средна възраст от 1995 г. \n\r\nРезултатите им разкриват, че при трудните семейни отношения хроничните заболявания са от 0,5 до 1 процента повече. \n\r\nПри проблемите с интимните партньори такъв ефект няма. \n\r\n\"Изследванията най-често се съсредоточават върху ефекта на любовните отношения, особено на брака, върху здравето. . .Ние установихме, че емоционалният климат в семейството има голямо въздействие върху общото здраве, включително върху развиването или влошаването на хронични болести\" - каза д-р Сара Удс от екипа.\n                    \n                    \n                \n                \n                \n                \r\nСпециалистите са определяли напрежението между роднините с въпроси за това колко често членове на семейството ги критикуват или доколко разчитат на тях за помощ, а при интимните партньори - колко често се карат и дали се чувстват оценени.\r\n ", "date": "2019.11.17", "title": "Проблемите в семейството ни разболявали, не бурните връзки"}
{"url": "https://www.dnes.bg/obrazovanie/2019/11/17/45-ot-uchitelite-shte-se-pensionirat-do-10-godini.429915", "text": "\"От всички бюджетни програми с най-висока обществена възвръщаемост е тази за предучилищното образование. Въвеждането на задължителна подготовка на 4 години няма да струва много. Финансираме голяма част от това обучение – 14 млн. лева, но увеличеният обхват от 78% деца до над 90% деца ще струва около 25-30 млн. лева на годишна база\". Това каза пред БНР министърът на образованието и науката Красимир Вълчев. \n\r\nПо повод освобождаването от таксите за предучилищна възраст той подчерта. \n\r\n\"Всяка една система има солидарност. Все още нямаме решение колко точно ще бъдат средствата, но те ще се допълнят със средствата от държавния бюджет и от средствата от европейския социален фонд\", обясни министърът. \n                    \n                    \n                \n                \n                \n                \r\nВ предаването \"Неделя 150\" министър Вълчев каза, че в рамките на програмата за интеграция на ромските деца през последните три години са записани близо 40 000 деца, голяма част от тях в системата на предучилищното образование.\n\r\n\"Основният проблем е културен – отношението към образованието… Трябва да продължим с активността по механизма и е по-важно да ги накараме да ходят ежедневно, защото самото записване е еднократният и по-лесният акт. Имаме и проблем с мотивацията за учене, но това е при всички деца\", смята той. \n\r\nКрасимир Вълчев каза, че за първи път в системата на образованието има повече деца от семейства с по-ниско образование на родителите.\n\r\n\"Това се дължи на демографското възпроизводство. Трябва с повече усилия на всеки един учител да приобщим децата\", обясни той. \n\r\nОбразователният министър уточни, че склонността за включване в педагогическата професия се увеличава.\r\n\"Имаме тройно-четворно предизвикателство за следващите 10 години. Една страна трябва да има достатъчно учители. При нормална възрастова структура трябва да се пенсионират 25%, а при нас – 45%. Трябва да обезпечим системата с добри учители. Догодина предвиждаме трети стипендии за ученици с най-добри резултати, които се включат в педагогическо образование. Ранният достъп до образование е функция на равния достъп до добър учител... Имаме недостиг по определени дисциплини – предишните години беше по информационни технологии и по английски език, а през следващите години ще бъде по математика, по физика, по химия\", каза той. \n\r\n\"В системата на училищното образование до голяма степен са централно регулирани възнагражденията, докато висшето образование е напълно автономно. Средните заплати във висшите училища са над 1900 лева, но разликата между най-ниските и най-високите е средно 150%, докато в сферата на училищното образование разликата е 40%\", обясни министърът.", "date": "2019.11.17", "title": "45% от учителите ще се пенсионират до 10 години"}
{"url": "https://www.dnes.bg/mish-mash/2019/11/17/tyga-shtastie-kak-aromatite-syzdavat-emocii.429802", "text": "Знаете ли, че обонятелният рецептор е протеин, способен да свързва молекули миризма, които играят основна роля в обонянието. Според SIRC, докато заекът има 100 милиона от тези обонятелни рецептори, а едно куче – 220 милиона, хората имат само около 5 или 6 милиона от тях. Но това количество ни е напълно достатъчно, за да живеем пълноценно.\r\n \r\nКак обонянието се отразява на живота и личността ни?\r\n \r\n\r\n \r\nНашето вкусово усещане ни казва дали храната е солена, горчива, кисела, сладка. Носът обаче е този, който знае дали храната е вкусна или не. Той помирисва храната, докато ядем и изпраща съобщения до мозъка, който ги комбинира с вкусовите рецептори и подобрява вкусовото усещане.\r\n \r\n\r\n \r\nВсички сме склонни да купуваме парфюми, за да бъдем по-привлекателни. Но това, което не знаем е, че всъщност не самата миризма привлича другите хора. Скорошно проучване показва, че ползването на парфюм ни прави по-уверени и това е, което наистина ни прави атрактивни за другия пол.\r\n \r\n\r\n \r\nМиризмите предизвикват емоции, свързани с различни спомени. Те ни дават усещането за „връщане назад във времето“. Има дори редица научни изследвания, които показват, че миризмите активират по-интензивни емоционални спомени от картините.\r\n \r\n\r\n \r\nОсвен че носи спомени, миризмата предизвиква и емоции и променя настроението. Понякога един аромат може да ни накара да се натъжим или да провокира еуфория.\r\n \r\n\r\n \r\nМожем да почувстваме страх, радост, желание и други емоции само от аромата на друг човек. Това се случва, защото човешката пот и сълзите съдържат химиосигнали. Всеки химиосигнал активира различна част от мозъка ни. Така че, ако другият се страхува, потта му казва на мозъка ни, че се чувства по такъв начин и ние можем да започнем да се страхуваме.\r\n \r\n\r\n \r\nНякои марки автомобили поставят допълнителен „нов мирис на автомобил“ в своите автомобили, само за да ни накарат да ги купим. Някои магазини поставят аромати на входа, така че ние следваме аромата и купуваме нещо. Кафенета и пекарни нарочно оставят миризмата да стигне до ноздрите ни. Те просто знаят коя миризма ще убеди мозъците ни да искат да купуват техните продукти.\r\n \r\nОще новини за красота четете в ", "date": "2019.11.17", "title": " Тъга, щастие! Как ароматите създават емоции"}
{"url": "https://www.dnes.bg/dnes-te-kazaha/2019/11/17/17-11-2019.429921", "text": "Tази идея, че работниците ще спрат да си взимат болнични, защото няма да им се плаща първият ден, по малоумие е равна на идеята да започнем да удържаме по 20% от средствата от всички обществени поръчки, за да спрат работодателите да крадат и да корумпират политиците. Димитър Манолов, президент на КТ \"Подкрепа\"", "date": "2019.11.17", "title": "17.11.2019"}
{"url": "https://www.dnes.bg/mish-mash/2019/11/17/dva-pyti-po-visoki-ot-choveka-maimuni-sa-jiveli-na-zemiata.429916", "text": "Фосилизирани зъби от гигантска маймуна, чийто ръст е бил 2 пъти по-висок от този на възрастен човек, са открити в южната част на Чили, пише в. \"Мирър\". \n\r\nИзчезналият вид маймуни, кръстен Gigantopithecus blacki, се е срещал преди около 2 милиона години. Смята се, че е бил близък до днешните орангутани. \n\r\nСпециалистите съобщават, че извлеченият от кътник генетичен материал представлява най-древните известни на науката скелетни протеини, които са били секвенирани досега. Те разкриват възможността да се разшири еволюционната връзка между съвременните хора и изчезнали преди най-малко 2 милиона години видове.\n\r\nНай-древните човешки фосили със съхранена ДНК датират отпреди 400 000 години, а това оставя празнина в историята на еволюцията. \n                    \n                    \n                \n                \n                \n                \r\n\"Погледнато от еволюционна гледна точка, различните от човека примати са относително близки до нас\", заяви ръководителят на изследването Фридо Велкер от университета в Копенхаген. \r\n\"Това означава, че е възможно да получим информация за еволюционната линия, довела до появата на човека\", допълни той. \n\r\nУчените са използвали масспектрометрия, за да секвенират протеини на зъбния емайл от G. blacki. Процесът включва разлагане на протеини до превръщането им в пептиди и анализиране на масата им, за да се установи химичният им състав. Технологията наскоро бе използвана, за да се извлече генетична информация от зъб от носорог, живял преди 1,7 милиона години. Методът бе окачествен като революционен от учените, защото позволява да се получи генетична информация от фосили, открити в райони със субтропичен климат, а по-рано бе невъзможно получаването й чрез ДНК тестове.\n\r\n\"Доскоро можеше да се извлече единствено генетична информация от фосили на 10 000 години, открити при разкопки в райони с топъл, влажен климат\", отбеляза Велкер.\n\r\nФосили от G. blacki, включващи долни челюсти и зъби, първо са били открити през 1935 г. в пещера в Южен Китай, но поради липса на черепни кости учените не са успели да направят възстановка на физическите характеристики на древното животно.\n\r\nСега секвенирането на протеини е дало възможност на специалистите да си създадат представа за външния вид на представителите на вида G. blacki, който е изчезнал от лицето на планетата преди около 300 000 години. Смята се, че гигантският примат е достигал височина около 3 метра и е тежал около 600 кг. ", "date": "2019.11.17", "title": "Два пъти по-високи от човека маймуни са живели на Земята"}
{"url": "https://www.dnes.bg/politika/2019/11/17/vizitata-na-borisov-v-sasht-blagodarnost-za-pokupkata-na-f-16.429910", "text": "Визитата на премиера Бойко Борисов в САЩ идва като отговор за покупката на изтребителите F-16, каза по bTV президентът на Атлантическия клуб Соломон Паси. Той допълни, че подобна визита е знак за благодарност за свършеното.\n\n Президентът Доналд Тръмп ще приеме Бойко Борисов в Белия дом на 25 ноември като знак за силните и трайни отношения, които съществуват между нашите два народа, съобщиха от посолството на САЩ. \n\r\nТръмп очаква да бъдат обсъдени начини за засилване на общите за двете страни интереси в областта на сигурността, особено за гарантиране на стабилността на Черноморския регион, улесняване на енергийната диверсификация и противодействието на зловредните влияния, застрашаващи суверенитета на България. \n                    \n                    \n                \n                \n                \n                \r\nСпоред Паси чрез темата за изтребителите F-16 се повдига и въпроса за сферата сътрудничество в сферата на космонавтиката, авиокосмическата област както и възможност за участие в проекти на NASA.\n\r\nДруг казус, който може да се разисква е засилването на взаимоотношенията в областта на отбраната, а с оглед стартирането на 5G мрежата в Китай, страната ни трябва да търси сътрудничество със Съединените щати в посока изграждане на 5G мрежа, каза още той.\n\r\nСпоред него при достатъчно въображение, може да се предложи на САЩ да купят остров и АЕЦ \"Белене\", което може да доведе до мащабни изследвания в областта на ядрената сфера, водеща до постижения с Нобелови награди. \n\r\n\"Или Тръмп да построи Тръмп Тауър в България, или да се снима във филм в киноцентъра в Бояна. Тръмп е нестандартен президент и могат да бъдат поискани нестандартни неща\", каза Соломон Паси.\n\r\nЗа широко коментираните кадри, на които премиерът Бойко Борисов прегръща посланичката на САЩ у нас Херо Мустафа Соломон Паси каза: След като американската страна не е реагирала, значи няма преминаване на границата. Американците също имат президент с нетрадиционен протокол, така че те са свикнали с протоколна свобода. \n\r\n\"Нека да видим какво ще се случи в Америка - дали това ще бъде визита със снимка за спомен или пълнокръвна визита с добре напълнена кошница. Протоколът е нещо като котката - няма значение дали е черна или бяла, важното е да лови мишки\", каза Паси.\n\r\nТой подчерта, че новата посланичка на САЩ Херо Мустафа е напълно подготвена за позицията си.", "date": "2019.11.17", "title": "Визитата на Борисов в САЩ - благодарност за покупката на F-16"}
{"url": "https://www.dnes.bg/index/2019/11/17/da-ne-bi-da-ste-izgubili-polanka-nai-pesimistichniiat-grad-v-sveta.429613", "text": "Да превърнеш песимизма в своя запазена марка. Това прави малкото градче Поланка в държавата, която бе избрана за най-щастлива в света – Финландия.\r\n\r\nТова гласи огромна жълта табела към финландското градче. След няколко километра има още една: „Скоро: Поланка. Все още имате време да обърнете и да се върнете“.\r\nПоланка наистина е превърнала песимизма в марка. Всяка година се провежда фестивал на песимизма. Има си дори мюзикъл и онлайн магазин, в който се продават песимистични сувенири. Видеата с обяснение колко песимистичен е градът имат милиони гледания.\r\n\"Има хора, които всеки ден искат да отидат и да разбият знаците“, казва 41-годишният Томи Раджала, председател на Поланската песимистична организация.\r\n                \n                \n                Кметът на града Хари Пелтола споделя, че всеки път, в който каже на други финландци кое е родното му място, те винаги споменават песимизма.\r\n\"Тук, когато споменеш думата песимизъм, хората веднага се сещат за Поланка“, казва Раджала пред BBC.\r\nНо как малкото, отдалечено, непретенциозно градче решава да се самопровъзгласи за глобален център на песимизма?\r\nКакто в много други развити държави и във Финландия има демографски проблем. Раждаемостта намалява, а населението застарява. Проблемът в страната е много по-голям, отколкото в другите скандинавски държави.\r\nСпоред прогнозите населението ще започне да намалява от 2031 година, а това ще окаже ефект върху системите за социално подпомагане и здравни грижи. Най-засегнати от това са малки и отдалечени градчета... като Поланка.\r\nРаджала твърди, че Поланка е \"най-откъснатото място, в най-откъснатата финландска провинция“.  В града живеят 2600 души, а 37% от тях са на възраст над 64 години.  Населението е намаляло наполовина от 1980 година насам, а големите градове продължават да привличат младите хора.\r\n\"При демографията винаги има победители и губещи, казва експертът Тимо Аро. - А Поланка е един от губещите“.\r\nКолкото и позитивен да си, числата около финландското градче са прекалено мрачни.\r\nПо думите на Раджала винаги, когато Поланка се появява в новините от 2000-та година насам, то града е представен в негативна светлина. Ето от тук произхожда песимизмът на хората – не можеш да си оптимистичен, когато винаги си пример за най-лошия резултат от демографската криза.\r\n\"Да, знаем, че сме зле. Но ще сме най-добрите, които са зле във Финландия“, казва Раджала.\r\nВ града има всичко – бензиностанция, кафе, ресторант, който сервира обяд, няколко магазинчета и автобус, който пристига 6 пъти седмично от най-големият град наблизо. Повечето жители работят в сферата на услугите и агрокултурата.\r\n63-годишният Джаако Паавола, който държи книжарница в града, си спомня, че първата „песимистична нощ“ се състояла около средата на десетилетието. Нямало такса вход, но пък всеки присъстващ трябвало да плати такса изход.\r\n\"Хората започнаха да идват, за да се срещат един с друг. И в истинския дух на песимизма се поздравяваха с: \"Виждам, че си още жив“, казва Паавола.\r\nВ спомените на 60-годишната Рийта Никанен всичко започнало много естествено. Тя също присъства на песимистичните вечеринки от самото начало.\r\n\"Един човек каза: „Тук не се случва нищо, дори и песимизъм“, казва Никанен. Медицинската сестра има една от главните роли в песимистичния мюзикъл, както и във видеата, които градчето публикува. Тя е част и от песимистичната музикална група, носеща името \"Травма“.  Театралната група има представления из цяла Финландия, а бандата – изпълнения при поръчка.\r\nПрез 2016 година обаче първата група песимисти се разпада. Членовете й стават прекалено малко заради... демографската криза. Но Раджала, който израства в града, решава да поднови действията. Той е нает от общината, за да направи по-добра маркетинг стратегия за града.\r\nПървото видео, което прави като реклама на Поланка, представлява саркастичен тур из града, пълен с черен хумор. Видеото събира 200 хил. гледания. Второто стига половин милион.\r\n\"Най-хубавото нещо в песимизма е, че не трябва да лъжа“, казва Раджала.\r\nВ Поланка има повече жени отколкото мъже. В едно от хумористичните видеа Нико, изигран от 22-годишният Анти Рийянен, обикаля из града използвайки Tinder само за да съвпадне с... майка си.\r\nВъв всичко има и доза позитивизъм - търговията в песимистичният онлайн магазин процъфтява. Получават се хиляди поръчки за тениски с лозунги \"най-сърдитият дядо“ или „труден човек“. Мюзикълът привлича хора от цялата страна и ще бъде игран отново и другото лято. Ново място за срещи на песимистични хора отваря врати.", "date": "2019.11.17", "title": "Да не би да сте изгубили? Поланка – най-песимистичният град в света "}
