{"url": "https://www.dnes.bg/za-da-se-razbirame/2018/09/11/imate-li-nujda-ot-priiatel-potyrsete-ovena.387535", "text": "Екстравагантни, независими, забавни и честни. Такива са овните в живота. Те държат на приятелството и на тях определено може да се разчита. Готови са да ви подадат ръка, когато сте в криза и да ви прегърнат. \r\nДори и да не го осъзнавате, една част от вашите приятелства се основават на зодиакалните знаци.  \r\n \r\nЕто 5 предимства на приятелите със зодия Овен;\r\n \r\n\r\n \r\nОвните се гордеят с това, че се справят сами в живота. Независими са и по-скоро ще ви предложат тяхната помощ, отколкото да поискат вашата. От тях не може да се очаква да се оплакват за проблемите на работа или във връзката. Много рядко се случва да \"пречупят\" гордостта си и да во потърсят в беда. \r\n \r\n\r\n \r\nХората родени под знака овен са на принципа, че лоялността крепи едно приятелство. Ако се познавате с тях от години, те ще ви подкрепят до живот. Ако има спор и вие не сте прави, те ще ви защитят, защото държат на вашето приятелство. След това обаче ще ви накарат да си признаете, че сте сгрешили. \r\n \r\n\r\n \r\nОвните са амбициозни и обичат да заемат ръководни позиции. Те обожават да правят работни графици и да ръководят хората. Извън офиса това им качество е полезно, защото без проблем организират рождени дни, пътувания и разни забавления. \r\n\r\n", "date": "2018.09.11", "title": "Имате ли нужда от приятел? Потърсете Овена!"}
{"url": "https://www.dnes.bg/eu/2018/09/11/krizata-v-kataluniia-godina-po-kysno-dialog-mejdu-gluhi.387515", "text": "Каква е ситуацията в Каталуния една година след напразния опит за отцепване на този североизточен регион в Испания? Каква е стратегията на лагера на привържениците на независимостта? Ето как изглежда каталунската криза в навечерието на масовата мобилизация по случай националния ден на Каталуния - Диада.\n\r\nНа 27 октомври - по-малко от месец след незаконния референдум за самоопределение на 1 октомври, белязан от полицейско насилие, депутатите сепаратисти в регионалния каталунски парламент приеха едностранна декларация за независимост, последен акт в най-тежката политическа криза в Испания след управлението на Франко, пише Франс прес.\n                    \n                    \n                \r\nВ отговор централното правителство, тогава начело с консерватора Мариано Рахой, отмени автономията на този богат регион с със 7,5 милиона жители и уволни правителството на привърженика на независимостта Карлес Пучдемон.\n\n\n\r\nНяколко дни по-късно Пучдемон замина за чужбина с други лидери, привърженици на независимостта, за да избегне съдебното преследване, малко преди други сепаратистки лидери да бъдат лишени от свобода.\n\r\nС повдигнати обвинения за бунт, заради които може да получат до 25 години затвор, тези лидери чакат в изгнание или в затвора наказателните дела срещу тях, насрочени за края на годината.\n\r\nТрадиционният поход в Деня на Диада, каталунския \"национален празник\", днес ще даде началото на поредица от демонстрации с искане за освобождаване на онези, които привържениците на независимостта определят като \"политически затворници\".\n\r\nРазпуснат от Мадрид след октомврийските събития, новият каталунски парламент, излъчен на изборите на 21 декември, остава доминиран от привържениците на независимостта (70 депутати от общо 135).\n\r\nТе обаче нямат абсолютно мнозинство (47,5 процента от гласовете) в регион, който остава дълбоко разделен по въпроса за независимостта. Това се вижда от продължилото месеци напрежение заради появата на жълти ленти по улиците, поставяни от привържениците на независимостта, за да настояват за освобождаването на двама техни лидери, от което обаче се отдръпват застъпниците на единството.\n\r\nНо според Ориол Бартомеус, преподавател по политически науки в автономния университет в Барселона, \"ако се съди по изказванията на подкрепящите независимостта лидери, изглежда няма план. Има нещо като махмурлук в сравнение с миналата година\".\n\r\nПоставен на поста от Пучдемон, който продължава да дърпа конците на лагера на независимостта от Белгия, сегашният каталунски премиер Ким Тора, чието встъпване в длъжност в началото на юни позволи премахването на попечителството от Мадрид, се придържа към радикално говорене и се ограничава до драматични жестове.\n\r\nЗа разлика от левицата, подкрепяща независимостта \"Ескуера републикана\", която твърди, че е по-реалистична. Нейният депутат Габриел Руфиан призова в неделя \"да бъде спукан балонът на говоренето за магическия стремеж към независимост\".\n\r\nВъпреки начина си на говорене, Тора \"няма стратегическа линия в краткосрочен, средносрочен и дългосрочен план\", продължава Бартомеус, който не вярва, че каталунското правителство ще организира нов референдум, нито че ще има нова едностранна декларация за независимост.\n\r\nОсвен ако сепаратистките лидери бъдат осъдени, което може да доведе до \"акт на неподчинение, целящ да се извлече полза от недоволството, основано на стремежа към независимост\", добавя университетският преподавател.\n\r\nДошъл на власт в Мадрид на 1 юни благодарение най-вече на подкрепата на каталунците, привърженици на независимостта, социалистът Педро Санчес изигра картата на умиротворението, като поднови диалога с правителството на Ким Тора.\n\r\nМиналата седмица той говори за референдум за нов статут на Каталуния, който укрепва автономията на региона.\n\r\nПредложение, отхвърлено с махване на ръка от Тора, който заявява, че е готов, ако Мадрид откаже споразумение за нов референдум, да изпълни \"мандата\", произтичаща от незаконното гласуване на 1 октомври, когато около два милиона каталунски избиратели гласуваха за независимост.\n\r\nТова незабавно би поставило Каталуния под прякото управление на Мадрид.\r\n/БТА/\r\n ", "date": "2018.09.11", "title": "Кризата в Каталуния година по-късно: Диалог между глухи"}
{"url": "https://www.dnes.bg/blizak-iztok/2018/09/11/realnostta-v-blizkiia-iztok-zakusvash-s-jena-vlizash-v-zatvora.387499", "text": "Саудитска Арабия – страната, в която никой няма права. Страната, в която уж либерален владетел се стреми да осъществи една уж либерална реформа в едно силно консервативно общество. Но само се опитва. Поне привидно. Саудитска Арабия – страната, в която влизаш в затвора, ако закусваш с жена.\r\nЕгипетски гражданин е бил арестуван, след като публикувал видео в Twitter как закусва със своя колежка в хотела, в който работи. На видеото се вижда как жената, покрита от главата до петите с никаб, маха на камерата. Двамата дори се шегуват един с друг. Всичко това предизвиква масова негативна реакция в социалните мрежи от страна на жителите в свръхконсервативното кралство Саудитска Арабия. \r\n                    \n                    \n                Видеото е сметнато за обидно. Причината за острите реакции са всъщност последните 30 секунди, в които жената започва да храни своя колега.\n\n\n\n\r\nАрестът е заради нарушение на специален закон в страната, който забранява на мъже и жени да се хранят заедно. Строгата сегрегация е наложена дори в заведения за бързо хранете като Макдоналдс или кафетерии като Старбъкс, семейства или дори необвързани мъже и жени трябва да седят отделно, в обособени зони. На работното място хората от различен пол, които нямат някаква роднинска връзка по между си, трябва задължително да стоят разделени.\r\nВ Саудитска Арабия на жените им е забранено да извършват редица дейности без придружител от мъжки пол, който \"да ги закриля\" - обикновено техния баща или съпруг, брат или син.\r\nЕгипетският гражданин е бил арестуван и обвинен в извършването на няколко престъпления.\r\nСобственикът на хотела, в който работили двамата служители, също е призован заради неизпълнение на правителствените закони, които задължават работодателите да осигурят среда, в която работниците да могат да се хранят разделени.  Видеото предизвиква наистина огромна вълна от критики от страна на консерваторите, а прокуратурата в страната призова всички чужденци в кралството да \"уважават традициите и ценностите на саудитското общество\".\r\nТози инцидент се случва по време на управлението на принц Махамед бин Салман, който иска да осъществи една модерна реформа в страната.\r\nСалман е най-младият държавен глава, застанал начело на Саудитска Арабия, който с качването си на престола направи сериозна заявка, а именно да реформира из основи обществото, в което властват силен консерватизъм и стриктно тълкуване на исляма.\r\nОчевидно, обаче, все още консервативни практики – като тази мъжете и жените задължително да се хранят разделени, нямат намерение да бъдат премахнати. И хора ще влизат в затвора заради това, че изобщо са си позволили да закусват с противоположния пол, колкото и безвредно да звучи това за западния свят.\r\nУсилията на владетеля да прокара по-либерални практики и закони в страната, много от които засягат пряко социалната роля на жените в Саудитска Арабия, срещат отпор.\r\nПринц Салман оттегли някои доста сериозни ограничения спрямо жените, в това число и забраната за шофиране, което предизвика вълна от одобрение по цял свят.\r\nВладетелят позволи на киносалоните да отворят отново врати, за пръв път от десетилетия. Освен това смесените концерти на мъже и жени също бяха позволени в страната.  рез април спортни асоциации в страната затвориха дамски фитнес център в Риад заради рекламен видео клип, в който жени се появяват в прилепнали спортни дрехи.\r\nМного жители на Саудитска арабия намират видеото на мъжа и жената, които закусват заедно, за обидно.\r\n\r\nЗащото в консервативното общество на Саудитска Арабия и много страни от Близкия Изток, сред които и Иран, жените нямат права, а мъжете винаги са привилегировани. Мъжете никога не са виновни. А и да са виновни, никого не го е грижа. Разбира се, има и частни случаи, но те са по-скоро прецеденти, отколкото практики.\r\nПрипомняме, че само преди седмици в Техеран се случиха поредица от арести на активисти, борещи се за правата на жените в Иран. Дори стана ясно, че страната ще екзекутира жена заради мирно протестиране, което е прецедент в историята на страната.\r\nСред арестуваните има и мъж – учител, който е задържан в най-известния и ужасяващ затвор в Иран, подложен на мъчения, заради вярата си в каузата, че жените заслужават да имат права. Според Иран не заслужават и това трябва да остане така. Защото така е удобно за обществото. По-опасното е, че и голяма част от жените в Близкия Изток смятат така.\r\nАрестът на египтянина, дръзнал да закусва със своята колежка предизвика и вълна от подкрепа и доста солидна критика.\r\n\"Не мога да разбера защо той е наказан, а тя не. Аз съм саудитка. Заклевам се, че искам да накажат и нея. Смях, ядене на работа... няма ли граница??\", коментира в Twitter една от потребителките в социалната мрежа.\r\nСпоред други пък отношенията на работното място трябва да бъдат отвъд пола и колегите на работа би трябвало да могат да общуват, да се шегуват по между си и да вършат дейности, които са нормални за човешките взаимоотношения.\r\nНе всички, обаче, както стана ясно, са съгласни с това. Някои дори твърдят, че осигуряването на работа за саудитки в среда с чужденци, може да се отрази пряко на установените традиции и ценности.\r\nПо принцип, това би трябвало да е идеята. Да се разрушат именно тези консервативни практики и обществото в Близкия Изток да стане по-либерално. Това, обаче, трудно би могло да се случи, след като по-голямата част от самото общество не желае да се промени. И каквито и реформи да се опитва да осъществи принц Салман, те няма да дадат никакъв резултат, защото срещат огромна съпротива.\r\nПо-либералните държави, обаче, реагират на ареста на египтянина с изненада и то на фона на случващите се реформи в страната. Обществото в Египет просто не може да проумее защо техния съгражданин е арестуван заради това видео, което за тях изглежда като нещо напълно безвредно.", "date": "2018.09.11", "title": "Реалността в Близкия Изток: Закусваш с жена – влизаш в затвора!"}
{"url": "https://www.dnes.bg/stranata/2018/09/11/chumata-po-svinete-e-strashna-instituciite-da-se-obediniat.387548", "text": "Отрицателни са пробите за африканска чума по свинете в село Бозвелийско. Бившият министър на земеделието Мирослав Найденов потвърди пред , че за момента ситуацията е овладяна.\n\r\nТой обаче подчерта, че африканската чума е много по-сериозно заболяване от чумата по дребните преживни животни. По думите му според най-лошите прогнози може да се наложи да се унищожи цялото свиневъдство в Североизточна България. В този случай загубите ще бъдат за стотици милиони.\n\r\nНайденов настоя отговорните органи да бъдат безкомпромисни към нерегистрираните свине. Той бе категоричен, че институциите трябва да се обединят, а предписаните от Агенцията по храните мерки - да бъдат изпълнявани без коментар.\n                    \n                    \n                \r\n\"Залогът е огромен! Трябва да служим за пример, а не да търсим пример от други държави. Апелът ми е всички да работят заедно\", посочи Найденов в предаването \"Денят ON AIR\".\n\r\n\"Най-голямата армия е тази на ловците. Около 130 хил. организирани ловци има в България\", отбеляза той, призовавайки ловджиите да се съобразяват с рестрикциите, за да не се допусне неконтролиран лов.\n\r\nДруго заболяване чука на вратите ни, предупреди бившият министър на земеделието. Според Найденов постоянно се появяват огнища на птичи грип, а при него щетите биха били още по-големи, отколкото при свиневъдството. От думите му стана ясно още, че се подготвят групи за проверка на всички рискови обекти.\n\r\n ", "date": "2018.09.11", "title": "Чумата по свинете е страшна, институциите да се обединят"}
{"url": "https://www.dnes.bg/akoshtete-vqrvaite/2018/09/11/syvremenna-pepeliashka-izmejdu-246-studentki-tyrsia-nikol-ot-snoshti.387506", "text": "За да открие момиче, срещнато предишната вечер, студент се свърза с 246 колежки със същото име - Никол, в университета на Калгари, съобщи АФП.\r\nКарлос Зетина така и не успя да попадне на нея в университетската група, но съименничките й я намериха.\r\nТърсената Никол се оказа холандка, пристигнала в Канада по програма за обмен. Затова и нямала адрес за поща към университета.\r\nДругите момичета със същото име обаче бързо започнали да си обменят информация и дори решили да се срещнат.\r\n\"Вече имаме страница във Facebook за нас (с името Никол) и си пишем в мрежата. Хубаво е, че технологиите ни дадоха възможност да се запознаем\", каза Никол Ратгебър.\r\nПървата среща на студентките с името Никол в университета на Калгари е била в петък.\r\n\"Истинската Никол\" е научила за акцията от едно от момичетата. Тя ще отиде на втората среща на групата тази седмица.\r\n\"Истинската Никол\" се е свързала вече с Карлос и двамата са се уговорили да се видят.", "date": "2018.09.11", "title": "Съвременна Пепеляшка! Измежду 246 студентки... Търся \"Никол от снощи\""}
{"url": "https://www.dnes.bg/notifikacii/2018/09/11/bylgarkite-ostanaha-bez-medali-na-obrych-i-topka.387549", "text": "Четвърто място на Боряна Калейн на обръч, седмо място на Невяна Владинова на топка, както и седмо и осмо място за Катрин Тасева на обръч и топка е равносметката на българските гимнастички от първите два финала на отделните уреди на 36-о световно първенство по художествена гимнастика в София.\n\r\nКалейн излезе с първи стартов номер на обръч, но представи много силно композицията си и получи оценка от 19.550 точки, от които 11.100 за трудност. Така тя остана само на една позиция от призовата тройка, но е с най-предно класиране от българските състезателки в двата финала.\n\r\nТасева направи грешка в съчетанието си и остана седма с 18.350 точки.\n\r\nНа топка българките допуснаха грешки и останаха на последните две места. Невяна Владинова е седма с 19.100 точки, а Катрин Тасева имаше две изпускания и получи 17.600 точки.\n                \n                \r\nСветовната шампионка в многобоя от миналата година Дина Аверина (Русия) спечели титлите и на двата уреда. На обръч тя получи 20.850 точки, а на топка - 20.300 точки.\n\r\nВтора на обръч е Линой Ашрам (Израел) с 20.000 точки, а трета Арина Аверина (Русия) с 19.700 точки.\n\r\nНа топка среброто взе Александра Солдатова (Русия) с 20.200 точки, а трета е италианката Александра Аджурджукулезе с 19.900 точки.\n\r\nБългария запази второто място в отборното класиране при жените и след втория ден на квалификациите на световното първенство.\n\r\nКатрин Тасева, Невяна Владинова и Боряна Калейн, които днес играха съчетания с топка, имат сбор от 112.700 точки.\n\r\nНа първо място до момента е Русия със 120.925 точки, а на трето - Израел със 110.500 точки. В класирането следват Италия, Украйна и Беларус.\n\r\nКвалификациите при жените продължават в следващите два дни с изпълненията на бухалки и лента. Българките играят с бухалки в сряда в първи поток от 10.00 часа.", "date": "2018.09.11", "title": "Българките останаха без медали на обръч и топка"}
{"url": "https://www.dnes.bg/politika/2018/09/11/plakati-snimki-istoriiata-na-sds-veche-e-v-arhiva.387546", "text": "СДС предаде партийните си документи, за първите 20 години от създаването си, на Държавния архив. Важни епизоди от историята на българския преход ще станат достъпни за читателите в сградата на архивите, съобщи bTV.\n\r\nВсички документи и решения на ръководството на СДС от 1989 година до 2009 година бяха предадени на Държавния архив. Така всеки, който се интересува от най-новата ни история може да научи как са формирани правителствата на Иван Костов и Филип Димитров.\n\r\nВ архива могат да се видят още плакати от първите митинги, снимки на личности като мореплавателя Дончо Папазов на синя конференция, здравния министър от правителството на Орешарски – Таня Андреева на сбирка на младежкото СДС.\n                    \n                    \n                \r\nНа въпрос дали не се притесняват, че този жест ще бъде изтълкуват като \"СДС отива в историята”, председател на НИС на СДС Румен Христов каза, че това е невъзможно.\n\r\n\"Ние предаваме от 1989 г. до 2009 г., този който е обработен до момента. Интересът е много голям, документите ще бъдат достъпни в читалня номер 100. Така че не е разделяне с историята”, посочи Христов.\n\r\nОт Държавния архив водят преговори и с останалите политически партии, участвали в прехода, да предадат документите си.\r\n ", "date": "2018.09.11", "title": "Плакати, снимки - историята на СДС вече е в архива"}
{"url": "https://www.dnes.bg/balkani/2018/09/11/osvobodiha-rodnite-romki-vandalstvali-v-atina.387498", "text": "Двете български ромки, които повредиха експонати в музеи в Атина, са били разпитани от гръцката полиция и след това освободени, съобщи Ройтерс. \n\r\nПред полицията те са дали показания, че са дълбоко вярващи и пръскали с олио и светена вода по експонатите, за да ги направят „чудотворни“.\n\r\nПо време на задържането на двете български ромки в тях са открити три бутилки с олио, както и две тетрадки с бележки, където е било описано точно къде се намират музеите в Атина, техните имена, адреси и какви експонати има в тях.\n\r\nБългарските гражданки, които бяха задържани за 24 часа, ще бъдат съдени за дребно хулиганство, защото нанесените от тях щети не са големи.\n\r\n                    \n                    \n                Обвиненията за нарушение на Закона за антиките са повдигнати от прокурор в Атина срещу двете жени на 48 и 50-годишна възраст. Обвиняемите бяха изправени вчера пред съд, но делото бе отложено, тъй като съдът поиска доклад за вида на течността, която е причинила щетите на експонатите в музеите, пише „Труд“.\n\r\nДвете жени твърдят, че не са имали за цел да причинят щети. За една от обвиняемите, която е инициирала престъплението, се твърди, че принадлежи към религиозна ерес. „В Библията пише, че трябва да пръскаме експонатите, защото стават чудеса. Силно вярваме в Бога и вършим Неговата воля“, гласят част от показанията й. Другата твърди, че просто я е следвала.\n\r\nДвете български ромки бяха арестувани в неделя сутрин, докато се готвели за поредната си вандалска акция в Националния исторически музей, помещаващ се в сградата на старият гръцки парламент. Те са разпознати от охранител в сградата, тъй като снимките им били разпространени по всички музеи, след вандалства извършени и в други два музея. \n\r\nВ продължение на час двете жени са наблюдавани по видеокамери и непосредствено преди да стигнат до урната на гръцкия въстаник Константинос Канарис, двете са арестувани с вече подготвени и намазани с олио ръце.\n\r\n„Ако двете жени бяха хвърлили олио по урната на гръцкия герой и то бе проникнало, тогава последствията щяха да са немислими и за България“, коментират запознати.\r\n ", "date": "2018.09.11", "title": "Освободиха родните ромки, вандалствали в Атина"}
{"url": "https://www.dnes.bg/notifikacii/2018/09/11/zadyrjaha-pocherpen-shofior-karal-s-3-iz-plovdiv.387526", "text": "Мъртвопиян шофьор спипаха полицаи от МВР-Пловдив.\r\nСнощи към 21 часа в ж.к. \"Тракия\" униформените проверили 38-годишен шофьор, който бил във видимо неадекватно състояние.\r\nТестът с дрегер отчел главозамайващите 3 промила.\r\nЧас по-късно 22-годишен пловдивчанин бил отведен в полицията в Първомай, след като на ул. \"Княз Борис\" шофирал лек автомобил BMW под въздействието на наркотици.\r\nДнес, след 1 часа, в Първо РПУ - Пловдив попаднал друг дрогиран водач, на 21 години, хванат на бул. \"Македония\" с лек автомобил \"Honda\".\r\nСрещу тримата извършители са образувани бързи производства.", "date": "2018.09.11", "title": "Задържаха \"почерпен шофьор\", карал с 3% из Пловдив"}
{"url": "https://www.dnes.bg/eu/2018/09/11/hiliadi-katalunci-po-ulicite-iskat-nezavisimost.387511", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНяколко хиляди каталунци отново излязоха на протест по улиците на Барселона точно в навечерието на Деня на Каталуния, съобщи .\r\nДемонстрантите настояват за отделяне на региона от Мадрид, както и за освобождаване на задържаните сепаратистки лидери.\n\n\r\nКаталунският премиер Ким Тора и председателят на парламента Роджър Торент излязоха на централния площад в града, за да призоват отново за референдум за независимост. Тора призова за масово участие в планираните митинги.\r\nПредишното обществено допитване не беше разрешено от Мадрид и завърши с арести, а освен това доведе и до проява на насилие. \n                    \n                    \n                \r\nСамо преди няколко дни се проведе друг протест в подкрепа на националното единство и срещу сепаратисткото движение в североизточната провинция Каталуния.  \n\r\nПрез последните години жителите, които искат да получат автономност, превърнаха празника на Каталуния „Ла Диада“ в огромен митинг в подкрепа на каузата им за отделяне от Испания. \n\r\n ", "date": "2018.09.11", "title": "Хиляди каталунци по улиците. Искат независимост"}
{"url": "https://www.dnes.bg/eu/2018/09/11/zlatno-sykrovishte-otkrito-pri-razkopki-v-italiia.387527", "text": "Стотици древноримски златни монети от 4-и или 5-и век бяха открити от археолози при разкопки на стар театър в северния италиански град Комо, съобщават от телевизия .\r\nНаходката е била открита в петък в каменна амфора с две дръжки, закопана в мазето на театър \"Кресони\" по време, близо до мястото, където се намирал форумът в древния град Новум Комум, съобщават от италианското Министерство на културата.\r\n\r\nТеатърът е бил открит през 1870 г., но в началото на 20-и век бил превърнат в киносалон, преди да затвори врати през 1997 г. Той трябвало да бъде разрушен, за да може на мястото му да бъде построена луксозна резиденция.\r\n                    \n                    \n                Все още не е съвсем ясно какво е културното и историческо значение на откритието, но според експертите стойността на находката е огромна и строителните работи на обекта ще бъдат прекратени, за да може археолозите да проучат по-добре мястото.", "date": "2018.09.11", "title": "Златно съкровище открито при разкопки в Италия"}
{"url": "https://www.dnes.bg/sport/2018/09/11/sys-stilna-ceremoniia-otkriha-svetovnoto-po-hudojestvena.387547", "text": "Президентът на Международната федерация по гимнастика (ФИГ) Моринари Ватанабе откри официално 36-о световно първенство по художествена гимнастика в София.\n\r\nНа официалната церемония присъстваха още министърът на младежта и спорта Красен Кралев, кметът на София Йорданка Фандъкова, президентът на БФХГ и на организационния комитет на шампионата Илиана Раева, президентът на БФГимнастика Красимир Дунев, посланикът на първенството Мария Петрова и вицепрезидентът на Българския олимпийски комитет (БОК) Валентин Йорданов.\n\r\n\"Добър вечер, дами и господа\", каза Ватанабе на български език.\n\r\n\"В качеството си на президент искам да ви кажа \"Добре дошли\" на Световното първенство по художествената гимнастика тук в София. Всички зрители ще могат да се насладят на хармонията, красотата и съвършенството на този спорт. Благодаря на всички доброволци. Сега имам честта да открия 36-о Световно първенство по художествена гимнастика в София\", добави президентът на ФИГ и обяви първенството за открито, държейки за ръце Илиана Раева и Мария Петрова.\n                    \n                    \n                \r\nВсички официални гости получиха специален плакет и по една българска роза.\n\r\nИлиана Раева беше облечена в специален тоалет, пресъздаващ българския литак - традиционна българска женска носия с колан от оригинална пафта от народна носия.\r\nСтилната церемония започна със специален филм за историята на България. Видеото включваше кадри, представящи най-големите исторически забележителности, културни постижения и успехи в спорта на страната. Талисманът Радина Филипова излезе на килима на фона на официалния химн - песента \"Златните момичета\" на \"Deep zone project\".\r\nГеорги Стрезов, работил по саундтрака на \"Соло: История от Междузвездни войни\", е създател на специалните ефекти на церемонията по откриването, а музиката, която я озвучаваше е създадена специално и е дело на групата\"Оратница\".\r\n\"Добре дошли, скъпи приятели! За нас е огромна чест да бъдем домакини на световното първенство по художествена гимнастика. България обича художествената гимнастика. Благодарение на редица поколения златни момичета у нас този спорт има многобройни фенове. Убеден съм, че българската публика ще аплодира прекрасните изпълнения от елита на спорта. Специално благодарности към г-жа Илиана Раева за огромните усилия за развитието на този спорт, за огромните усилия това Световно да мине по перфектен начин. Убеден съм, че ще се справим отлично. Успех на всички състезателки, а феновете да преживеят прекрасни мигове\", каза в приветствието си министър Красен Кралев.\n\r\n\"Добре дошли в София, добре дошли в европейската столица на спорта за 2018 година, която в тези дни става световна столица на спорта. Този най-красив спорт е изключително популярен в нашата страна. Благодарение на златните момичета хиляди деца се привързаха към този спорт\", заяви Йорданка Фандъкова, цитирана от БТА.\n\r\nКапитанът на националния ансамбъл на България Симона Дянкова прочете клетвата от името на всички гимнастички. Финалите на обръч и топка са с участието на Катрин Тасева, Невяна Владинова и Боряна Калейн.\r\nГалерия със снимки вижте на \r\n ", "date": "2018.09.11", "title": "Със стилна церемония откриха световното по художествена "}
{"url": "https://www.dnes.bg/football/2018/09/11/uefa-gotvi-nov-evroturnir-idva-li-shans-za-rodnite-otbori.387534", "text": "Трети европейски клубен турнир ще бъде включен в календара на УЕФА от сезон 2021/22, съобщи председателят на Асоциацията на европейските клубове Андреа Аниели.\r\n\"Има зелена светлина за трети евротурнир. Благодарение на това, в европейските клубни турнири през сезон 2021/22 ще участват 96 отбора\", каза Аниели на конгреса на организацията в Сплит.\r\nСпоред информации третият турнир ще се казва Купа на Европа и в него ще се включат 32 отбора. Това ще позволи броят на отборите в Лига Европа да бъде намален от 48 на 32, което да увеличи интереса към турнира.\r\nНа този етап няма яснота на какъв принцип ще се класират отборите за новия турнир, но вероятно ще бъде сходен с формата на несъществуващия вече турнир за Купата на носители на национални купи, който се провеждаше от 1960 до 1999 година. \r\nТова ще е най-голямата промяна в календара на УЕФА на ниво клубни турнири след 2008 година, когато европейската централа реши да премахне турнира Интертото.", "date": "2018.09.11", "title": "УЕФА готви нов евротурнир, идва ли шанс за родните отбори?"}
{"url": "https://www.dnes.bg/eu/2018/09/11/evroparlamentyt-se-gotvi-da-vzeme-glasa-na-ungariia-v-es.387545", "text": "Европейският парламент ще гласува в сряда дали да започне наказателна процедура срещу Унгария за неспазване на върховенството на закона, която може да доведе от отнемането на правото й да участва във вземането на решения в ЕС. Процедурата по член 7 от Лисабонския договор предвижда държава, която не спазва правилата да бъде лишена от право на глас в Съвета при вземането на общите решения.\r\nПричината са множество обвинения за дискриминация на малцинствата, липсата на толерантност, корупция, ограничаване на основни свободи, на плурализма и на независимостта на съдебната система. Сред тях са ограничаването свободата на медиите и на академичната автономия, дискриминация на ромите и на мигрантите, ограничаване на неправителствените организации и на Източноевропейския университет, въвеждане на данък за хуманитарни кампании в подкрепа на бежанците, корупция и манипулация с обществени поръчки в полза на приближени на правителството.\r\n                    \n                    \n                “Задействането на член 7 е неизбежно. Ако не го направим, ще означава, че лъжем избирателите. Сега е време да действаме”, заяви евродепутатката Джудит Саргентини, която е автор на доклада за нарушенията на Унгария.\r\nНейните заключения са подкрепени от 5 от 20-те парламентарни комисии на Европейския парламент, както и от Европейската комисия.\r\nПървият зам.-шеф на Еврокомисията Франс Тимерманс посочи, че Брюксел е започнал множество наказателни процедури срещу правителството на Виктор Орбан и е готов да отиде в съда, ако то отказва да се поправи. Тимерманс съобщи, че Унгария е страната, където има най-сериозни проблеми с еврофондовете и че службата за борба с измамите ОЛАФ води 25 разследвания за злоупотреби с европейските пари.\r\nШефката на Комисията за бюджетен контрол Ингеборг Гресле обвини Орбан, че лично е ангажиран да пречи за развитието на икономиката и че в страната цари корупция, клиентелизъм и конфликт на интереси при разпределянето на парите по фондове.\r\n“Вие сте начело на най-корумпираното правителство в Европа. За над 30% от обществените поръчки има само един участник и Орбан и зет му се възползват от тях”, обвини лидерът на евросоциалистите Удо Булман.\r\nСпоред водача на либералите Ги Верхофщат, ако Унгария би кандидатствала сега за ЕС, тя не би била приета.\r\nУнгарският премиер Виктор Орбан лично участва в дебата и обвини авторите на доклада, че не уважават унгарците, надвишават компетенциите си и основополагащия договор на ЕС. Той призна, че има различен възглед за ролята на християнството, за семейството и за миграцията, но че унгарците са на негова страна, тъй като са го преизбрали с над 50 на сто от гласовете.\r\nОрбан припомни, че Унгария е християнска от 1000 години, че първа се е изправила срещу съветската армия и е отворила границата си за източногерманците и че “винаги е отстоявала свободата и демокрацията”. Той показа доклад от 108 страници, разпратен до евродепутатите, който опровергава 37 грешки в доклада на Европарламента.\r\n“Вие удряте шамар на ЕС и на конструктивния диалог”, заяви Орбан и подчерта, че всяка държава членка има право да се организира както желае, да избере с кого да живее и да брани границите си.\r\n“Знам, че вече сте решили и ще одобрите доклада и че не мога да променя мнението ви, но вие не можете да заклеймявате унгарците”, заяви той, добавяйки, че се е явил в Страсбург, за да защити Унгария.\r\nЗам.-шефът на Еврокомисията Тимерманс опонира остро на Орбан, като заяви, че прехвърлянето на топката за критиките срещу неговото правителство към намерения да се заклеймява унгарския народ е проява на страхливост. Тимерманс настоя, че Европейската комисия се опира на факти, когато твърди, че рисковете за демокрацията в страната са сериозни.\r\n“Ако си член на клуба, играеш по правилата и не можеш да ги нарушаваш или заобикаляш”, заяви първият заместник на Юнкер. Европейската комисия смята, че по въпросите, свързани с правата на малцинствата, върховенството на закона, законодателството за убежищата, корупцията и обществените поръчки, “правилата, одобрени от всички, са нарушени”.\r\nТова е трета поява на Орбан в Европейския парламент по дебати за нарушения на демократичните правила и върховенството на закона в Унгария. Всеки път, когато депутатите обсъждат санкции срещу страната му, той лично излага позицията на правителството и досега успява да блокира по-сериозни наказания.\r\nСъдбата на решението за задействането на най-тежката санкция - процедурата по член 7, сега е в ръцете на най-голямата група в Европарламента - ЕНП. Партията на Орбан е част от Европейската народна партия. Групата ще определи позицията си тази нощ след разговор с унгарския премиер насаме.\r\nЗа задействането на “атомното копче” на ЕС, както е известна процедурата за върховенството на закона са социалистите, либералите, зелените и комунистите. На страната на Орбан са евроскептиците, консерваторите и крайната десница. Дебатът в Страсбург тази вечер показа, че групата на ЕНП е разделена и че решението ще се вземе на кантар. Български евродепутати не се включиха в дискусията, която продължи близо три часа.\r\nПроцедурата по чл. 7 за върховенството на закона вече се прилага към Полша. Тя беше задействана от Европейската комисия през декември 2017 г. заради опасения за намеса в независимата съдебна власт в страната. Процедурата може да бъде активирана и от Европарламента, както и от една трета от страните членки. Последните две евроинституции досега не са се възползвали от това си право.", "date": "2018.09.11", "title": "Европарламентът се готви да вземе гласа на Унгария в ЕС"}
{"url": "https://www.dnes.bg/stranata/2018/09/11/idvat-golemi-turoperatori-liato-2019-ot-april.387543", "text": "Летният сезон се развива много успешно, вече започнахме подготовката за следващата година. За първите 7 месеца на 2018 г. у нас са пребивавали над 5,2 млн. чужди туристи, което е близо 7% ръст спрямо същия период на миналата година. Това заяви в Бургас министърът на туризма Николина Ангелкова, която откри работна среща с контролните органи, туристическия бранш и местната власт преди края на сезона, съобщиха от Министерството на туризма.\r\nЗа периода юни-юли 2018 г. чужденците са над 2,8 млн. и това е ръст от 3,6 на сто въпреки дъждовете в началото на юли. Отлични са и показателите за приходите - над 1,3 млрд. евро от международен туризъм за първото шестмесечие на годината, което е 9,7% ръст спрямо същия интервал на 2017-а.\r\n                    \n                    \n                Трета поредна година България отчита рекордни статистики в туризма, което говори, че страната ни се утвърждава като дестинация с устойчив напредък, стана ясно от думите й.  Отличните резултати се потвърждават и от международните туроператори, с които министерството поддържа активен диалог и вече разработва лято 2019. \r\nИ в момента за лятото наблюдаваме ръстове в рамките на около 5 на сто на нашите основни пазари, като прогнозите са те да бъдат достигнати като цяло с данните и за август и септември, които още не са публикувани, поясни министърът.\r\nПрез миналото лято отбелязахме ръст от 5,7% на чуждите туристи, като те достигнаха 5,3 млн. от юни до септември. Очакваме да надхвърлим тези показатели, прогнозира министърът. Увереност, че с това лято полагаме добра основа за следващата година, ни дават туроператори като \"Томас Кук“ и \"ТУИ“, които  обмислят да стартират полети за България още от април 2019 г. Така реално ще се разширят крилата на активния сезон, каза още тя.\r\nМинистър Ангелкова приведе данни на Евростат, според които през май 2018 г. България е на второ място по ръст на нощувките от чужденци в местата за настаняване сред всички държави от ЕС спрямо същия месец на 2017-а. Засега първа е Хърватия с увеличение от 43%, следва нашата страна с 32% ръст. По междинна оценка на Европейската туристическа комисия  за първите няколко месеца на 2018 г. страната ни се представя много успешно на пазари Великобритания и Франция.\r\nПрез юни 2018-а България отчита над 3,1 млн. нощувки на чужденци в местата за настаняване, което е по-добре от Чехия, Швеция, Белгия, Полша, Норвегия, Унгария, Дания и др.\r\nБългария е отбелязана като една от най-бързо развиващите се туристически дестинации в ЕС. По предварителни данни за периода 2015-2017 г. страната ни е на първо място по ръст на нощувките от чужденци в местата за настаняване сред всички държави от общността, които са подали данни, припомни министър Ангелкова и акцентира върху издигането на сектора като национален приоритет, формиращ над 11% от БВП.\r\nТя благодари на всички контролни органи, които помогнаха да се гарантира високото качество на туристическия продукт през сезона. С общи усилия бе осигурен и комфортът на туристите, което  е предпоставка отново да се върнат у нас. България става все по-разпознаваема дестинация, предлагаща високо качество на добра цена, каза  министърът и отчете, че миналата година са извършени над 300 проверки на плажове, хотели и други туристически обекти. Инспекциите продължават и ще бъдат безкомпромисни, обеща тя.\r\nМинистър Ангелкова обърна внимание, че с промените в ЗУЧК специално се регламентира опазването на дюните и неохраняемите плажове. Някои юридически лица използват неохраняемите плажове за търговска дейност, което не е разрешено, поясни тя. Договорите на тези стопани, които имат повторяемост на нарушенията, ще бъдат прекратени.\r\nВ срещата участваха също директорът на областната дирекция на МВР-Бургас ст. комисар Калоян Калоянов,  директорът на РИОСБ- Бургас Тонка Атанасова, кметът на Приморско Димитър Германов, представители на контролните органи, кметове на общини, експерти от областната администрация, предприемачи. \r\nСт. комисар Калоянов изтъкна, че органите на реда са положили сериозни усилия, за да гарантират спокойствието на туристите. До 10 септември общо 780 са били командированите полицаи в региона, като най-много са били в Несебър. Регистриран е голям спад на кражбите и като цяло престъпността е изключително занижена.\r\nТонка Атанасова, директор на РИОСВ-Бургас, информира, че през сезона инспекцията е получила 380 сигнала за замърсявания, но експертите са се справили успешно с всички казуси. Ще инициираме широк дебат за промени в законодателството, които да предвидят санкции за стопаните на замърсени плажове, каза тя.\n\r\n ", "date": "2018.09.11", "title": "Идват големи туроператори, лято 2019 – от април!"}
{"url": "https://www.dnes.bg/notifikacii/2018/09/11/nato-rusiia-se-gotvi-za-goliam-konflikt.387524", "text": "Организацията на северноатлантическия договор НАТО днес предупреди, че Русия се готви за голям конфликт, предаде ДПА.\n\n\n\r\nРусия започна едноседмични военни учения, рекламирани като най-големите след Студената война. Във военните маневри в руския Далечен изток участват над 300 000 войници, включително сили от Китай и Монголия.\n\r\nУченията демонстрират съсредоточаването на Русия върху тренировката за голям конфликт, посочи в изявление говорителката на НАТО Оана Лунджеску.\r\n\"Те се вписват в модела, който наблюдаваме от известно време: по-самоуверена Русия, която значително увеличава бюджета за отбрана и военното си присъствие\".\n                \n                \r\n\"През последните години наблюдаваме значително военно укрепване на Русия, включително в районите на Балтийско и Черно море, както и в Средиземноморието\", се казва в изявлението.\n\r\n\"Нещо повече, Русия показа, че желае да използва военна сила срещу съседите си, например Украйна и Грузия\", добави Лунджеску.\r\n/БТА/\n\r\n ", "date": "2018.09.11", "title": "НАТО: Русия се готви за голям конфликт!"}
{"url": "https://www.dnes.bg/usa/2018/09/11/minuta-mylchanie-niu-iork-si-spomnia-za-11-septemvri.387537", "text": "Нюйоркчани се стекоха на мястото, на което се намираха двете кули на Световния търговски център, сринати от похитени от терористи самолети преди 17 години, предаде Асошиейтед прес.\r\nВъзпоменателната церемония започна с минута мълчание и звън на камбани в 8,46 ч., когато първият похитен самолет се вряза в Северната кула на СТЦ. По традиция на церемонията се четат имената на близо 3000-те жертви на атентатите, извършени преди 17 години.\r\nНа 11 септември 2001 г. терористи похитиха общо четири самолета. Освен двете машини, с които бяха ударени двете кули на СТЦ, терористите врязаха самолет и в сградата на Пентагона във Вашингтон. Четвърти похитен самолет се разби в щата Пенсилвания. Предположенията бяха, че терористите може би са планирали да ударят с него Белия дом или Конгреса.\r\n                    \n                    \n                На мястото на кулите близнаци на СТЦ в Ню Йорк днес има няколко нови небостъргача и мемориален комплекс за жертвите на атентатите.\r\nВъзпоменателни церемонии днес ще има в Шанксвил в Пенсилвания близо до мястото, на което се разби четвъртият похитен самолет, както и в Пентагона. Президентът Доналд Тръмп присъства на церемонията в Шанксвил. Той бе придружаван там от първата дама Мелания. \r\nЦеремонията беше пред мемориала на жертвите на похитения самолет. Пред участниците в нея Тръмп отдаде почит на героите от полет 93, които са променили хода на историята. Пътниците в похитения самолет се разбунтуваха срещу похитителите и така се стигна до катастрофата му в полето в Пенсилвания. \r\nНа мястото на катастрофата бе издигнат мемориален комплекс. А в него бе открит монумент, наречен \"Кула на гласовете\". Той е висок близо 30 метра. Предстои там да бъдат поставени 40 камбани, чийто звук ще се променя в зависимост от силата и посоката на вятъра. \"Този мемориал е послание към света. Америка няма да отстъпи никога пред тиранията\", каза Тръмп и подчерта, че е решен да направи всичко необходимо, за да гарантира сигурността на страната си. \r\nВицепрезидентът Майк Пенс присъства на церемония в Пентагона. Там бяха и близките на 184-те жертви, загинали при врязването на третия похитен самолет в сградата. Пенс заяви пред тях, че американската нация продължава да жалее заради жертвите на атентатите. \r\nТой подчерта, че е важно всяко ново поколение да знае какво се е случило на 11 септември 2001 г. Пенс изтъкна героизма на хората, които са работили в Пентагона в деня на атентата, като припомни, че те са влизали на няколко пъти в сградата, за да изваждат оцелели оттам. \"Терористите се надяваха да сломят духа ни и се провалиха\", каза той.\r\nЖертвите на четирите атентата с 2753. От тях 1642 са били идентифицирани, припомня Ройтерс. (БТА)\r\n ", "date": "2018.09.11", "title": "Минута мълчание... Ню Йорк си спомня за 11 септември"}
{"url": "https://www.dnes.bg/akoshtete-vqrvaite/2018/09/11/bliznaci-rak-zodii-koito-znaiat-kak-da-praviat-komplimenti.387472", "text": "\r\nУправлявани са от Меркурий, планетата на комуникацията, така че са родени майстори на словото. Нямат проблем с изразяването на чувства и емоции, не се боят да кажат това, което мислят. Най-истински са, когато правят комплименти на любимия/любимата. Интелигентни са и много остроумни, знаят как да ви разсмеят и да повдигнат духа ви. Обичат флиртовете и знаят какво да кажат, за да се разтопите.\r\n\r\n\r\nВоден знак, управляван от Марс, което означава, че има дълбока и силна връзка с емоциите. Обичат силно и се привързват много към хората, които допускат до себе си. Като закрилници са. Изразяват обичта и подкрепата си със силни думи. Искат да се уверят, че знаете какво те чувстват към вас и защо ви смятат за толкова невероятни. Обичат да мечтаят и да творят, ще измислят оригинални начини да ви покажат и кажат колко прекрасни сте.\n                    \n                    ", "date": "2018.09.11", "title": "Близнаци, Рак... зодии, които знаят как да правят комплименти"}
{"url": "https://www.dnes.bg/notifikacii/2018/09/11/ubiecyt-na-damla-imal-kliuch-dushil-ia-minuti-hladnokryvno.387471", "text": "Мехмед Хасан, който през декември м.г. уби братовчедка си - 7-годишната Дамла, влязъл в жилището в Момчилград с ключа, който майка ѝ изгубила, за да краде. Детето обаче се събудило.\r\nТова стана ясно на делото срещу него. Наказание от 23 г. лишаване от свобода при първоначален строг режим отсъди на 3 септември за тежкото престъпление петчленен състав на окръжния съд в Кърджали.\r\nСпоред присъдата на първа инстанция убиецът ще трябва да плати общо 400 000 лева кръвнина на близките на убитото дете - по 150 000 на майката и бащата и 100 хил. лева на бабата. 26-годишният Мехмед Хасан от Момчилград си призна, че удушил братовчедка си, получи 23 г. затвор\n\n\n\n                \n                \r\n\"Все още не сме решили дали ще обжалваме. Ще изчакаме мотивите на съда\", заяви пред \"\" Дойчо Гелимачев, адвокат на Гюнер Муса, бащата на убитото момиче. Очакванията били 26-годишният убиец да получи по-тежка присъда.\r\nПрисъдата беше произнесена в първото заседание по делото, което беше разпоредително. Още в началото му Георги Гатев, служебен адвокат на Мехмед Хасан, поиска съкратено съдебно следствие. Убиецът призна всички факти от обвинителния акт на прокуратурата и пожела по делото да не бъдат разпитвани свидетели и вещи лица. По този начин Мехмед Хасан си издейства по-лека присъда.\r\nОт прокуратурата искаха доживотен затвор за убиеца, а с редукцията наказанието да бъде 29 г. зад решетките. Служебният защитник на Мехмед Хасан пък настояваше за 23-годишна присъда, която да бъде намалена с една трета заради пълното съдействие, което оказвал.\r\nРешението на съда предизвика бурната реакция на близки на Дамла, които присъстваха в съдебната зала.\r\n\"Смърт! Това не е правосъдие. Искахме смърт или поне доживотен затвор! 23 години не са присъда. Това е подигравка!\", викаха роднините, докато многобройна охрана извеждаше окования с белезници Мехмед Хасан от съдебната зала. Той остана абсолютно хладнокръвен. Беше спокоен и по време на заседанието. Не трепна дори когато се разглеждаха веществените доказателства, включително и тиксото, с която е била омотана главата на вече мъртвата Дамла.\r\n\"Не знам какво да кажа. Няма смисъл. Това касае само мен\", изрече пред съда Мехмед Хасан.\r\nБруталното убийство на детето има предистория. Дни по-рано майката на Дамла и леля на младия мъж - Садет, изпуснала ключовете от семейното жилище в автомобила му. Мехмед Хасан бил изключително близък до семейството и често вършел услуги на леля си. Особено грижовен бил към братовчедка си Дамла. Садет си мислела, че е загубила ключовете, а Мехмед не споделил с никого, че е намерил връзката в колата си.\r\nТой работел в един и същи завод с леля си и бил наясно с това кога тя е на смяна. На 16 декември м.г. Садет била извикана да работи извънредно през нощта. Майката не е имала време да реагира. Според близки до семейството в предишни случаи, когато работела нощни смени, отвеждала Дамла при баба ѝ.\r\nПлеменникът ѝ решил, че това е удобният момент да проникне в жилището. Според разследващи - за да краде пари, според адвоката му - \"от любопитство\".\r\nМалко след полунощ Мехмед Хасан се изкачил до последния етаж на блока, където се намира жилището на семейство Муса, влязъл в него, отключвайки с намерените в автомобила ключове. Той спокойно обходил и огледал всички стаи на апартамента. Накрая влязъл в спалнята, където спяла Дамла. Неволно Мехмед Хасан вдигнал шум, който събудил детето. То отворило очи и видяло братовчед си. Той се стреснал, притиснал носа и устата ѝ и я задушил с ръце, на които били наденати латексови ръкавици. Смъртта на детето е настъпила за броени минути. Според съдебни медици тя е била особено болезнена и мъчителна.\r\nСлед като момиченцето вече било мъртво, убиецът извадил ролка широко тиксо, което носел у себе си. С него увил главата и раменете на мъртвото дете. По този начин Мехмед Хасан е искал да обърка криминалистите и да насочи разследването в съвсем друга посока.\r\nМинути след като извършил убийството, напуснал апартамента и потеглил към дома си с автомобила. Край жилището си убиецът изхвърлил в улична шахта ролката тиксо, латексовите ръкавици и ключовете от дома на семейство Муса. Сред вещите в шахтата криминалистите открили и два презерватива, които вероятно Мехмед Хасан изхвърлил по невнимание.\r\nБезжизнената Дамла е открита в семейното жилище от майка ѝ рано сутринта на 17 декември, когато се върнала от работа. Писъците на Садет Муса разбудили съседите в жилищния блок.\r\n\"Когато излязох навън, вече бяха изнесли Дамла. Опитах се да направя сърдечен масаж. Телцето беше още топло. Майката ме питаше: \"Бие ли сърцето?\", а аз ѝ отговорих положително. Нямаше как да ѝ кажа, че не усещам сърцето на Дамла\", разказа Стефка Николова, която живее един етаж по-долу.\r\nПристигналите с линейка медици само констатирали, че детето е мъртво. Малко по-късно целият район около блока беше блокиран от полиция.\r\nБратовчедът на Дамла бил сред първите разпитани по случая, но с държанието си с нищо не показал, че е замесен. Хладнокръвието обаче напуснало Мехмед при повторното му извикване за разпит на четвъртия ден след убийството. Тогава той направил пред разследващите пълни самопризнания. Още същия ден Мехмед повторил казаното и на разпит пред съдия.\r\nБруталното убийство на детето буквално взриви иначе спокойния Момчилград, където всички се познават ако не по име, то поне по физиономия. Стигна се до протести. Хората излизаха на два пъти пред местното полицейско управление. Според някои Мехмед Хасан бил сред протестиращите.\r\nДни след убийството Момчилград отново изживя шок, защото се оказа, че в ареста като обвиняем за престъплението е задържан първи братовчед на Дамла. Напрежението в родопското градче ескалира в нощта когато трябваше да се проведе следствен експеримент в дома на почерненото семейство. Група от над 50 гневни момчилградчани принуди полицията да отведе задържания за убийството обратно в ареста.\n\r\nСледственият експеримент все пак се състоя, но при засилени мерки за сигурност. Мехмед Хасан беше доведен до жилището с бронежилетка и многобройна охрана. Според криминалисти по време на експеримента убиецът е показал в детайли как е направил оглед на жилището и как е задушил с ръцете си Дамла.", "date": "2018.09.11", "title": "Убиецът на Дамла имал ключ... Душил я минути, хладнокръвно!"}
{"url": "https://www.dnes.bg/sofia/2018/09/11/evropa-pita-sofiia-koga-shte-imate-plan-za-borba-s-mrysniia-vyzduh.387516", "text": "Столицата няма проекти, целещи да намалят замърсяването на въздуха от битово отопление, което е основния източник на фини прахови частици, става ясно от доклад на Европейската сметна палата.\r\nИнституцията е направила проверка на мерките за прочистването на въздуха в Брюксел, Краков, Милано, Острава, София и Щутгарт.\r\nСпоред доклада й планът за качество на въздуха на София не съдържа никакви мерки за намаляване на замърсяването на въздуха от домакинствата.\n\n\n\r\nВ него се отбелязва, че столицата не разполага с места за наблюдение \"от промишлен вид\" на качеството на въздуха, въпреки че в града има електроцентрали и други промишлени съоръжения, пише \"Сега\".\r\n                    \n                    \n                Пояснява се, че в София заради строителството на метрото през 2014 г. измервателната станция на Орлов мост е била премахната. Преди преместването тази станция е отчитала най-големия брой дни с превишение на фините прахови частици, а след това честотата на измерените превишения в столицата е намаляла рязко. България пък заема челно място в таблицата за години загуба на живот в добро здраве заради мръсен въздух.\r\nСтраната ни определя като двата основни източника на замърсяване на въздуха – битовото отопление и транспорта.\r\nЗа последните десетина години равнището на финансиране на мерки за опазване на чистотата на въздуха у нас е било намалено с 58 на сто - от 120 милиона евро за 2007-2013 г., на 50 милиона евро за 2014-2020 г., показват данните.\r\nВъпреки спечелените от Европейската комисия дела за чистотата на въздуха срещу България и други страни в ЕС пред Европейския съд, това не е довело до задължение за предприемане на съответните мерки.\r\nПрез 2016 г. общо 13 държави в ЕС, сред които и нашата страна, са нарушили пределно допустимите стойности за фини прахови частици.\r\n ", "date": "2018.09.11", "title": "Европа пита София: Кога ще имате план за борба с мръсния въздух?"}
{"url": "https://www.dnes.bg/stranata/2018/09/11/kola-se-vriaza-v-avarien-avtomobil-na-trakiia.387517", "text": "Кола се вряза в спрял автомобил на  АМ \"Тракия\", съобщи . Инцидентът е станал в района на 19-и км, а сигналът за ПТП-то е получен в полицията около 14:00 часа.\r\nПо първоначална информация лек автомобил е самокатастрофирал, след като водачът се ударил в паркирано МПС на пътностроителна фирма в аварийната лента.\r\nБили са поставени ограничителни знаци, но водачът на леката кола не успял да спре.\r\nПострадал е шофьорът, който е откаран в болницата. Не е ясно какво е състоянието му.\r\nОт Пътна полиция напомнят, че  движението в този район се осъществява в едната лента заради предприет ремонт на пътя, затова и водачите трябва да шофират с изключително внимание.\r\n ", "date": "2018.09.11", "title": "Кола се вряза в авариен автомобил на \"Тракия\""}
{"url": "https://www.dnes.bg/index/2018/09/11/mel-bi-opitah-da-se-samoubiia-dva-pyti.387469", "text": "Мел Би е опитвала да се самоубие два пъти, съобщават от Mirror. При втория опит бившата спайска е погълнала 200 хапчета, а този случай ще бъде подробно описан в нейната нова книга. \r\nЗа първи път е опитала да посегне на живота си, когато е била едва на 14 г. и е живеела в Лийдс. Тогава също е приела таблетки.\r\nПо-страшният случай е от декември 2014 г., когато певицата е предозирала с 200 хапчета и е трябвало стомахът ѝ да бъде промит.\r\nВ книгата \"Брутално честна\" звездата разказва как се е гледала в огледалото в банята, докато слага всяко едно от хапчетата в устата си и го поглъща. Тогава тя е била на 39 г. ", "date": "2018.09.11", "title": "Мел Би: Опитах да се самоубия два пъти!"}
{"url": "https://www.dnes.bg/bulgaria/2018/09/11/radev-kym-o-z-generali-kompensirahte-nelepi-resheniia.387542", "text": "Държавният глава и върховен главнокомандващ Въоръжените сили Румен Радев удостои днес български военнослужещи, заемали ръководни позиции в армията, с орден \"За военна заслуга\" първа степен.\r\nБригаден генерал Светослав Даскалов получи висшето държавно отличие за големите си заслуги за развитието и укрепването на Въоръжените сили, за дългогодишна и безупречна служба и за приноса си за националната и колективната сигурност, за проявения висок професионализъм и за личния си принос в процеса на реформиране и изграждане на българското военно разузнаване в съответствие с новите глобални предизвикателства.\r\nО.з. вицеадмирал Румен Николов, о.з. генерал-лейтенант Галимир Пехливанов и о.з. генерал-лейтенант Пламен Атанасов получиха ордени за големите им заслуги за развитието и укрепването на Българската армия, за дългогодишната им и безупречна служба и за приноса им за националната сигурност на Република България.\r\n                    \n                    \n                \"Отличените днес висши офицери се доказаха през годините като способни, волеви и доблестни командири“, заяви президентът като подчерта, че е имал възможността да се увери в техния висок професионализъм, съобщиха от прессекретариата на държавния глава.\r\nПрезидентът се обърна към удостоените офицери с думите, че \"за вас понятията дълг, чест, достойнство и отдаденост на Родината не бяха празни думи, а изпълнено с дълбок смисъл ежедневие\".\r\nВ словото си президентът Румен Радев каза още, че службата на наградените висши офицери е преминала в трудни и предизвикателни времена. \"Вие трябваше да компенсирате нелепи политически решения в сферата на отбраната, едновременно трябваше да съкращавате и да мотивирате вашите подчинени да служат вярно, трябваше в условия на непрекъснато намаляващи материални ресурси не само да пазите съществуващите отбранителни способности, а да изграждате нови, без при това да излагате на риск живота и здравето на вашите подчинени, трябваше да градите доверие и съвместимост с нашите партньори“, подчерта Румен Радев и заяви, че въпреки всичко офицерите са останали верни на интересите на България и на нейната защита и териториален суверенитет.\r\n\"Колкото и трудно да ви беше, вие не изневерихте на честта на пагона и на хората, които стояха зад вас, защото за вас България беше кауза“, категоричен беше президентът и върховен главнокомандващ на Въоръжените сили Румен Радев.\r\nОт името на удостоените с ордени военнослужещи о.з. вицеадмирал Румен Николов изказа благодарност на държавния глава за оказаната чест и дадената висока оценка. \"Вярвам, че усилията, знанията и опитът, които сме положили в продължение на почти четиридесет години служба, ако бяха подкрепени с политическа воля и финансиране на Българската армия, то резултатите биха били още по-добри“, заяви о.з. вицеадмирал Румен Николов.\r\nТой изрази увереност, че усилията на неговите колеги от личния състав, оставащи занапред в бойния строй ще бъдат по-добре оценявани чрез подкрепа към Българската армия, за да може тя да изпълнява достойно всички поставени й задачи.\r\nНа тържествената церемония присъстваха заместник министър-председателя и министър на отбраната Красимир Каракачанов, началникът на отбраната генерал Андрей Боцев, генерали и офицери от Въоръжените сили, семейства и близки на наградените военнослужещи.", "date": "2018.09.11", "title": "Радев към о.з. генерали: Компенсирахте нелепи решения!"}
{"url": "https://www.dnes.bg/balkani/2018/09/11/vyzrastnite-shofiori-v-gyrciia-otivat-otnovo-na-izpit.387505", "text": "Възрастните шофьори в Гърция на възраст над 74 години трябва да си \"опреснят\" знанията за правилата за движение, за да могат да продължат да шофират, съобщава агенция АНА-МПА.\n\r\nСпоред новия правилник за движение по пътищата водачите над споменатата възраст трябва да подновят книжката си, като докажат, че могат да управляват превозно средство и да паркират, както и че имат необходимите рефлекси. \n\r\nВ циркулярно писмо до компетентните органи Министерството на транспорта разпорежда да бъде спряно движението по улиците на водачи, които са загубили рефлексите си и са в повишен риск да предизвикат произшествия. \n\r\nСпоред министерското решение водачите трябва отново да положат изпит, щом навършат 74 години, и да повтарят тази процедура на всеки три години, наред с медицинските удостоверения, които трябва да представят. Навършилите 80 години трябва да се явяват на изпит на всеки две години, пише БТА.\n                    \n                    \n                \r\nВъзрастните шофьори ще полагат само базов изпит за управление на моторно превозно средство, а не пълния изпит, предвиден при първоначално придобиване на правоуправление.", "date": "2018.09.11", "title": "Възрастните шофьори в Гърция отиват отново на изпит"}
{"url": "https://www.dnes.bg/index/2018/09/11/kradec-v-doma-na-djeimi-olivyr-shef-gotvachyt-go-hvana.387525", "text": "Телевизионната звезда Джейми Оливър задържа крадец в дома си в Северен Лондон. По време на инцидента семейството на 43-годишния шеф-готвач не си е било вкъщи.\r\nВиждайки неканения гост, Оливър го подгонил и го повалил на земята.\r\nСъседи му помогнали да задържи мъжа до пристигането на полицията, съобщава \r\nДжейми Оливър сподели в интервю след инцидента, че не се чувства герой, а просто е действал инстинктивно, за да защити дома си.", "date": "2018.09.11", "title": "Крадец в дома на Джейми Оливър, шеф-готвачът го хвана"}
{"url": "https://www.dnes.bg/obshtestvo/2018/09/11/shefkata-na-iat-v-ostavka-s-avstriia-imahme-dobyr-dogovor.387530", "text": "Грешка е, че договорът с Австрия за трансплантиране на бял дроб на български пациенти не се поднови.\r\nТова коментира директорът на Изпълнителната агенция по трансплантация д-р Марияна Симеонова на пресконференция.\r\nОт Министерството на здравеопазването вчера съобщиха, че Симеонова е подала оставка като директор на ИАТ по лични причини.\n\n\r\nСимеонова изрази съжалението си, че не е взела еднолично решение да поднови договора през 2017 г., дори с риск да бъде уволнена, предаде БТА.\r\nНе разбирам защо при добре работещ механизъм, с доверието на болницата във Виена, с доверието на организацията \"Евротрансплант\", се наложи да се търси друго лечебно заведение за белодробни трансплантации, каза още тя.\r\n                    \n                    \n                По думите й преговорите с болницата в Есен, Германия, откъдето е заявен интерес за договор с България, и подписването на нов договор, са отнели поне 7-9 месеца, тъй като процедурата е строго регламентирана и се спазва.\r\n\"Едва ли трансплантацията на бял дроб в Есен ще е по-евтина в сравнение с тези, извършени досега във Виена\", подчерта тя и уточни, че във Виена цената й е била 120 хиляди евро.\r\nДосега бял дроб е трансплантиран на 8 българи, а 17 са вписани в листата на чакащите, добави още д-р Симеонова.", "date": "2018.09.11", "title": "Шефката на ИАТ в оставка: С Австрия имахме добър договор!"}
{"url": "https://www.dnes.bg/usa/2018/09/11/floryns-vryhlita-sasht-hiliadi-sa-evakuirani.387514", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nХиляди жители на Северна и Южна Каролина, както и щата Вирджиния са евакуирани заради идващия мощен ураган \"Флорънс“. Опасността е от 4та степен и вече е обявено извънредно положение.\r\nМестните власти ще мобилизират допълнителни подразделения на Националната гвардия, които да помогнат на населението при необходимост.\r\nНаредена е и евакуацията на над 1 милион души, живеещи на пътя на стихията. Хората започнаха да се запасяват с храни и стоки от първа необходимост.\r\n\"Флорънс\" приближава източното крайбрежие на САЩ. Зародилата се в Атлантическия океан стихия е най-силната буря, която ще удари района от десетилетия насам. Ветровете на урагана достигат скорост от близо 200 км/ч.\r\nВ момента бурята преминава между Бахамите и Бермудските острови и се очаква да достигне континенталната част на САЩ в ранните часове на четвъртък.\r\n ", "date": "2018.09.11", "title": "\"Флорънс\" връхлита САЩ. Хиляди са евакуирани"}
{"url": "https://www.dnes.bg/obshtestvo/2018/09/11/milioni-v-kufarcheta-za-caria-nagla-lyja-shte-tyrsi-pravata-si.387519", "text": "Семейството на Симеон Сакскобургготски не е получило милиони при екстрадирането му от България през 1946 г. Това се посочва в опровержение на медийни публикации от секретариата на Симеон II.\n\n\r\nВ съобщението се уточнява, че при напускането на страната цар Симеон, царица Йоанна, княгиня Мария-Луиза и леля му княгиня Евдокия получават единствено и само по 200 долара всеки, общо 800 долара от тогавашните власти.\r\nТе заминават за Египет, където е бащата на царицата италианският крал Виктор Емануел III. Там преживяват, благодарение на родителите на царица Йоанна, които помагат финансово на дъщеря си и нейните две невръстни деца.\r\n                    \n                    \n                В своята автобиографична книга цар Симеон разказва как комунистическата пропаганда в онези години е разпространила, че българската държава е отпуснала 20 милиона лева за образованието на младия цар.\r\nЗа първи път категорично опровержение на тези клевети той прави в свое интервю пред американската телевизия NBC през 1959 г. като казва, че през 1946 г. България едва ли е разполагала и с 2 милиона в брой.\r\n\"Ако им бяха дали средства, царското семейство е нямало да мизерства петте години в Александрия\", изтъкват от прессекретариата на царя.\r\nЗа толкова години никой не е намерил доказателства за направени банкови преводи. Смехотворна лъжа е, че агенти на Държавна сигурност са носили куфарчета с пари на царя. Ако не беше скандално това твърдение, можеше да се допусне, че е първоаприлска шега, пише още в съобщението.\r\nОт прессекретариата на бившия премиер посочват, че тиражирането на подобни неистини с цел манипулиране на общественото мнение Симеон Сакскобургготски счита за умишлено и адвокатите му вече проучват основанията да защитят правата му по съдебен ред.\r\nТемата за имотите на царското семейство е отново актуална, след като  преди дни държавата спечели поредното дело - това за двореца \"Врана\".  Магистратите приеха, че \"Врана\" не е бил лична собственост на монарсите,  а на Интендантството на цивилната листа на царя, която е била държавна  институция.", "date": "2018.09.11", "title": "Милиони в куфарчета за Царя – нагла лъжа! Ще търси правата си"}
{"url": "https://www.dnes.bg/science/2018/09/11/i-choveshkoto-lice-na-lunata-vsyshtnost-e-namagnetiziran-prah.387513", "text": "Американски учени установиха, че илюзията за човешко лице на лунния диск се дължи на намагнетизиран прах, оставен от древна лава, съобщи в. \"Дейли мейл\".\n\r\nТози прах създава загадъчните тъмни участъци на повърхността на Луната, които приличат на лице или на други образи при пълнолуние.\n\r\nНАСА от десетилетия признава за съществуването на завихрянето и го сравнява със \"сметана в кафе\", но досега причината за появата му не беше известна.\n\r\nТъмните участъци са по-малко изветрени от заобикалящата ги среда. Учените от университета Рътгърс и университета на Калифорния в Бъркли твърдят, че завихрянето на праха, което ги образува, се дължи на древни тунели, оформени от лава. Лавата е разградила минералите в кората и е образувала желязо.\n                    \n                    \n                \r\nДосегашната хипотеза беше, че завихрянето се появява под зони с интензивен магнетизъм, който предпазва части от повърхността от слънчевия вятър, от който повърхността на Луната побелява.\n\r\nКомпютърният модел на американските учени разкри, че има тесни змиевидни магнитни зони, където се появява завихряне. Те се подреждат по формата на тунелите, образувани в древността от лава под повърхността. Зоните, където вулканичната активност е била най-силна, сега са силно намагнетизирани заради минералите в скалата, които са се разградили под екстремните температури и се е образувал металът желязо.\r\n/БТА/\r\n ", "date": "2018.09.11", "title": "И \"човешкото лице\" на Луната всъщност е... намагнетизиран прах "}
{"url": "https://www.dnes.bg/zvezdi/2018/09/11/nikol-shercinger-zad-serina-kralica-e.387528", "text": "\"Кралица. Ти си истински шампион и модел за подражание на всички жени. Заставаме зад теб, обичаме те и те подкрепяме“. Това написа Никол Шерцингер в Instagram по повод скандала със Серина Уилямс на финала на US Open. \r\nПевицата публикува снимка с тенисистката, на която има изписан неин цитат. По този начин гаджето на Григор Димитров показа, че застава зад Уилямс в този труден момент от нейната кариера.\r\n \r\nПостът на Шерцингер е събрал над 33 600 харесвания.\r\n \r\nМеждувременно Серина Уилямс публикува снимка с дъщеричката си в социалната мрежа и сподели, че след случилото се иска да прекара повече време със семейството.\r\n \r\nПрипомняме, че тенисистката бе глобена със 17 000 долара заради поведението си към съдията Карлос Рамос. Тя бе обвинена и че получава наставления от треньора си Патрик Муратоглу по време на мача.\r\n \r\n", "date": "2018.09.11", "title": "Никол Шерцингер зад Серина: Кралица е!"}
{"url": "https://www.dnes.bg/obshtestvo/2018/09/11/obshtinskite-reisove-po-skypi-zaradi-ekotaksi.387501", "text": "С до 5% се очаква да поскъпнат билетите на автобусите от общинската  пътна мрежа с влезлите в сила нови екотакси за камиони и автобуси.\r\nТова прогнозира Васил Пиронков, председател на Съюза на автобусните превозвачи, пред БНР.\n\r\n\"С изключение на автобусите, които изпълняват редовни автобусни линии по  републиканската транспортна схема, всички, които са по общинските  транспортни схеми, над 65-70% не отговарят на условията. Ще бъде  по-добре да се подмени целият автобусен парк, но идва следващият момент –  с една наредба, дори не със закон, е въведена продуктова такса за  камиони и автобуси, които – в случая употребяваните, ще бъдат 2500 лева  на автобус – това е втора недомислица, която ще доведе до поскъпване на  билетите, не повече от 5%. В републиканската транспортна схема билетите  няма да поскъпнат, тъй като и в момента автобусите са с колани и  видеорегистратори\", обясни Пиронков.\r\n                    \n                    \n                Задължителни колани в автобусите, както и видеорегистратори, които да  заснемат случващото се вътре в превозните средства – това предвиждат  промени в преходните и заключителни разпоредби на Закона за пътищата.  Тази седмица те влизат за окончателно обсъждане и приемане в парламента.  Според Съюза на автобусните превозвачи законът ще бъде \"неработещ от  самото му създаване\":\n\r\nВносителите на поправките са двама депутати от ГЕРБ – Александър Ненков и  Станислав Иванов. Те не крият, че причина за предлагането им е  трагедията край Своге, при която загинаха 17 души. Според експерти –  нямаше да има толкова много жертви, ако пътниците в автобуса имаха  колани. Зад промените застана премиерът Бойко Борисов, който заяви, че  \"повече компромиси няма да има\". \n\r\nПредвижда се превозвачите да имат 6-месечен гратисен период, за да оборудват автобусите си с колани. След изтичането на този период те ще бъдат глобявани. Санкцията за шофьор на автобус без колани ще бъде 500 лева, а за фирмата - превозвач – 3000 лева. 1500 лева ще се плащат за липсата на видеорегистратор. Изключение ще се прави само за автобусите, които извършват превоз на кратки разстояния до 30 км, тъй като в тях е разрешено да има правостоящи.\n\r\nПри повечето от старите автобуси коланите няма да бъдат ефективни и няма да отговарят на никакви норми за безопасност, смятат от Съюза на автобусните превозвачи. Проблем е кой ще осъществява контрол дали се спазват изискванията по закон и дали пътниците са с колани, каза Пиронков.\n\r\n\"Коланите ще се поставят, а има и такива, които имат. Тези двата автобуса с най-многото жертви имаха колани, единият беше чисто нов автобус – на месеци, а другият – от Испания, 20-годишен, но никой не ги беше поставил. Кой ще извършва контрола след това? Законодателят е предвидил да има санкции за водача на превозното средство, ако пътниците не са ги поставили, а така също и за фирмата, но този последващ контрол няма как да бъде изпълнен нито от фирмата, нито от водача, защото по време на движение той няма как да гледа в автобуса, а освен това той няма никаква форма, под която да санкционира някой от пътниците. Това е огромен проблем\", изтъкна той. \n\r\nПо думите му, докато спрат автобуса, всички ще си поставят коланите, тоест превенцията няма да я има. Според Пиронков най-големите санкции за неспазване на закона трябва да бъде за пътниците, които са в нарушение.\n\r\nИ сега коланите са задължителни, но само за автобусите, в които са монтирани. Глобата за гражданите е 50 лева, но глобени досега няма. Проблемът е дали старите автобуси – 60 на сто от всички, ще могат да отговорят на новите изисквания, напомни Георги Свиленски от БСП. Патриотите също обявиха, че имат резерви към идеята. Общинският съветник от ВМРО Карлос Контрера каза, че поставят под съмнение това дали стари автобуси, които са произведени без колани, могат да бъдат приведени във вид, който да отговаря на закона и да има ефект. Затова от ВМРО предлагат старите автобуси да се изведат от експлоатация.\n\r\nВъпреки несъгласието на част от превозвачите ситуацията след Своге налага въвеждането на радикалните мерки, твърди един от вносителите – Александър Ненков. Според него \"това би допринесло както от превантивна гледна точка, така и в последствие на някоя евентуална катастрофа\".\n\r\nПредвижда се още промяна в теоретичния и практическия изпит на кандидат-шофьорите. Специални видеа ще поставят в реална ситуация курсистите по теория, а практическият изпит ще се провежда на три етапа – на учебни площадки или полигона, в града и извънградско. Промените в Закона за пътищата предвиждат от 1 януари следващата година да бъде въведена смесена тол система. За леките автомобили ще се изискват електронни винетки, а за тежкотоварните – тол такса на база изминато разстояние. Парите от тези такси няма да отиват за общински пътища. \n\r\nСпоред Халил Летифов, председател на транспортната комисия в НС, поправките в Закона за пътищата ще станат факт до края на месеца. Според Летифов мерките няма как да останат неприложими, но наистина ще предизвикат затруднения при превозвачите:\n\r\n\"Споделям и двете мнения. От една страна, липсата на колани в автобусите е проблем, защото това е една от причините за жертвите в тези катастрофи. Споделям мнението и на превозвачите, защото това ще ги затрудни много, тъй като голяма част от автобусния парк е остарял. Като сметнем над 13 хиляди автобуса – цифрата става наистина внушителна“.\n\r\nСпоред Халил Летифов трябва да се намери финансов механизъм да се подпомагат малките фирми, за които промените в Закона за пътищата ще се отразят доста сериозно. Той каза още, че някои от превозвачите ще бъдат изправени пред фалит.", "date": "2018.09.11", "title": "Общинските рейсове – по-скъпи заради екотакси"}
{"url": "https://www.dnes.bg/politika/2018/09/11/bsp-poema-po-sela-i-palanki-do-kraia-na-2018-a-pri-vsichki.387500", "text": "Соцлидерката Корнелия Нинова се зарече, че до края на годината тя и нейните съпартийци ще посетят всяка община, за да представят програмата на левицата \"Визия на България\", защото тя била разговор за бъдещето, а не партийна свада за настоящето.\n\n\r\nСлед двудневен СПА семинар на левицата в село Баня, тя даде брифинг пред кметството и увери, че в края на декември БСП ще обобщи идеите в програмата, около има на национално съгласие.\r\nСпоред нея става въпрос за няколко ключови неща и нямало нужда социалистите да обясняват на хората, че живеят зле, че има корупция, че здравеопазването се разпада.\r\n\"Оттук нататък е какво след ГЕРБ и Патриотите\", каза Нинова.\r\n                    \n                    \n                Тя припомни, че 20 депутати от БСП ще останат в парламента, за да участват в законотворчеството, а останалите народни представители от левицата тръгват на срещи в страната, разпределени по график.\r\n\"Решението ни е цялата група да отива в една област, разделена на по четири-пет човека, за да обхване всяка една община\", заяви Нинова.\r\nТя уточни, че по ключови моменти в работата на парламента, групата ще се връща в пленарната зала. Като примери лидерът на БСП посочи гласуването на новите министри, обсъждането на бюджета и предложенията на БСП по него, както и Закона за пътищата.\r\nИ макар че оставя малка част от депутатите си в НС, Нинова обяви, че парламентарната група още през тази седмица ще внесе законопроекти, които касаят живота на много българи.\r\n\"Първият е законопроектът срещу двойните стандарти на храните. Много се изговори за това. Имаше кампании – български и европейска. Заедно с Националното сдружението на земеделските кооперации, в което членуват 400 кооперации, изработихме този законопроект. Внасяме го, надявайки се, че ще решим законодателно проблема\", заяви Нинова, цитирана от \"Фокус\".\r\nВтората законодателна инициатива на опозицията е за българско производство и търговски вериги.\r\n\"Него изработихме заедно със Съюз \"Произведено в България\", в който членуват 1500 български производители. С него подпомагаме родното производство\", допълни лидерът на БСП.\r\n\"Третият, който ни е готов, е Законът за управление на държавните предприятия. Същността на този закон е управление не на партиен принцип, не на бордовашки принцип\", каза Нинова.\r\nСпоред нея става въпрос за управление на професионален, мениджърски принцип.\r\n\"Следващият ни закон е Законът за обезщетение на тракийските българи. Него изработихме заедно със Съюза на тракийските дружества\", коментира лидерът на БСП.\r\nТя поясни, че са обсъдили и няколко предложения, касаещи борбата срещу домашното насилие.\r\n\"Бяхме против Истанбулската конвеция\", подчерта Нинова и добави, че конвенцията не може да реши проблемите с домашното насилие, а българското законодателство.", "date": "2018.09.11", "title": "БСП поема: По села и паланки, до края на 2018-а – при всички!"}
{"url": "https://www.dnes.bg/stranata/2018/09/11/19-godishen-izletia-s-kola-ot-most-krai-simitli.387491", "text": "Пореден тежък инцидент на пътя – кола излетя от мост близо до главния път Е-79 край Симитли. \r\n19-годишният шофьор е транспортиран до столична болница със съмнения за счупени прешлени и фрактура на ръката.\r\nКатастрофата е станала малко след 8 ч. сутринта, когато младежът губи управление над автомобила, съобщи bTV.\r\nТова не е първият инцидент, при който кола полита от този мост – през 2007 г. млад шофьор загуби живота си след подобна каскада.", "date": "2018.09.11", "title": "19-годишен \"излетя\" с кола от мост край Симитли"}
{"url": "https://www.dnes.bg/akoshtete-vqrvaite/2018/09/11/kaliforniia-zabrani-testvaneto-na-kozmetika-vyrhu-jivotni.387467", "text": "Калифорния стана първия американски щат, в който продажбата на козметични продукти, тествани върху животни, ще бъде забранена. Това обаче ще стане чак през януари 2020 г., според законите.\r\nЩе е незаконно да се продават гримове, шампоани, дезодоранти, кремове за кожата и други продукти, свързани с личната хигиена, които първо са били изпробвани върху зайчета, мишки и т.н. Това е начин за борба срещу жестокостта, прилагана към животните. \r\nМного страни по света вече са предприели тази стъпка. В ЕС козметичните продукти, тествани върху животни, са нелегални от 2013 г.", "date": "2018.09.11", "title": "Калифорния забрани тестването на козметика върху... животни"}
{"url": "https://www.dnes.bg/temida/2018/09/11/nadzirateliat-ubil-16-godishen-na-pytia-pak-v-aresta.387495", "text": "Надзирателят от Пазарджишкия затвор Георги Доков беше задържан направо в съдебната зала, след като апелативния съд в Пловдив отмени паричната му гаранция, съобщи .\r\nНадзирателят прегази с опела си 16-годишен колоездач.  Инцидентът стана на 30 август между пазарджишките села Ивайло и Сарая.\r\nМъжът е карал в нетрезво състояние, като стана ясно, че пробите са отчели 1.59 промила алкохол в кръвта му.\r\nОт Окръжния съд в Пазарджик определиха парична гаранция срещу 10 000 лв. за Доков и го пусна на свобода, но според апелативните магистрати от Пловдив има опасност надзирателя отново да седне пиян зад волана.\r\nТова са и мотивите на съда паричната гаранция да бъде отменена и Доков да бъде пратен обратно в ареста.", "date": "2018.09.11", "title": "Надзирателят, убил 16-годишен на пътя – пак в ареста!"}
{"url": "https://www.dnes.bg/politika/2018/09/11/vtori-zdraven-stylb-12-lv-na-mesec-za-uslugi-nad-700-leva-doplashtame.387477", "text": "Нови две идеи за здравноосигурителен модел е представил вчера здравния министър Кирил Ананиев - допълнително задължитело здравно осигуряване и пропорционално доплащане от страна на пациента.\r\nВчера здравният министър Кирил Ананиев се срещн а със съсловните организации на лекарите, зъболекарите, фармацевтите и асоциираните медицински специалисти. В нея са участвали и зам.-здравният мнистър Жени Начева и управителят на здравната каса д-р Дечо Дечев.\r\nОбсъждат се два варианта – 2% върху дохода или 12 лева са всеки осигурен, посочват от Център за защита правата в здравеопазването.\r\nВ последните дни се появи информация, че една от идеите, които финансовото и здравното министерство обсъждат за нов здравен модел на осигуряване е да се удържат по 12 лв. месечно за втори здравен стълб, както е с пенсиите, а всички медицински услуги над 700 лв. да се доплащат от пациентите.\r\n                    \n                    \n                В идеите за нов модел отпадат съсловните организации като участници в определянето на цените на медицинската помощ, т.е. няма да се сключват рамкови договори, защото цените щели да се определят от здравния министър, пише \"\".\r\nДържавните и общинските болници нямало да се затварят, но щели да се преобразуват по модел на БДЖ. Днес министър Ананиев ще се срещне с представителие на сдруженията на тези болници.\r\nНовият здравноосигурителен модел трябваше да бъде представен в края на юни, но това така и не се случи. Малко след този срок, министър Ананиев обяви, че готви не един, а два варианта за нов модел и ще ги представи в края на юли, което също не се случи. Официалното им представяне ще бъде на кръгла маса в края на този месец.\r\nНаред с тези промени, Националната здравноосигурителна каса готвела промяна в нормативната уредба, според която лекарствата за онкологични заболявания ще бъдат включени в цената на клиничната пътека.\r\nТака водещи за предписването на терапията ще станат финансовите, а не медицинските показания.\r\nАко промяната стане факт, пациентите ще останат на най-евтината терапия, която обаче не винаги е ефективна.", "date": "2018.09.11", "title": "Втори здравен стълб: 12 лв на месец. За услуги над 700 лева – доплащаме!"}
{"url": "https://www.dnes.bg/football/2018/09/11/popeto-na-3-macha-ot-top-10-v-nacionalniia.387488", "text": "Капитанът на националния отбор на България Ивелин По­пов е съвсем близо от това да влезе в Топ 10 на играчите с най-много мачове за лъвовете. Той изигра своя мач №76 за ти­ма при успеха с 1:0 над Норве­гия.\r\nНай-резултатният играч в състава на Петър Хубчев из­равни легендата Трифон Ива­нов, който също има 76 срещи за лъвовете. С един мач пред него е Георги Димитров-Джеки.\r\nПопов, който е най-мла­дият капитан в историята на България, след като слага лен­тата за първи път на 22 годи­ни и 11 месеца, е само на три срещи след Димитър Бербатов.\r\nГолмайстор номер 1 на нацио­налния отбор има 79 мача на сметката си и 48 гола. С тол­кова са още легендите на Левски и Локомотив Плов­див Наско Сираков и Аян Садъков, като тримата държат десетата позиция във вечна­та ранглиста за изиграни ма­чове.\r\n ", "date": "2018.09.11", "title": "Попето на 3 мача от Топ 10 в националния"}
{"url": "https://www.dnes.bg/notifikacii/2018/09/11/proizvodstvoto-se-zadyhva-biznesyt-tyrsi-kadri.387476", "text": "10% ог българските работодатели очакват да увеличат нивата на заетост до края на годината. 3% предвиждат да ги намалят и 81% не отчитат промяна.\n\r\nНамеренията за наемане на служители на 620-те анкетирани работодатели не се променят в сравнение с предишното тримесечие, но регистрират намаление от 3 процентни пункта спрямо последното тримесечие на 2017 г., показват резултатите от обзорното изследване на ManpowerGroup за заетостта за четвъртото тримесечие на 2018 г. \r\nРаботодателите във всички десет индустриални сектора очакват да увеличат нивата на заетост в периода октомври-декември, като най-силната нетна прогноза от 18% е отчетена в сектор \"Производство\", следван от \"Земеделие, лов, горско стопанство и риболов\" и \"Търговия на едро и дребно\" с прогнози от съответно +14% и +12%.\r\n                \n                Работодателите от сектора на строителството споделят най-слабите намерения за наемане с прогноза от +2%. В сравнение с предишното тримесечие най-големи подобрения на плановете за наемане на служители регистрират работодателите от сектор \"Минно дело\", който отчита най-значително увеличение от 11 процентни пункта, и от сектор \"Електричество, газ и вода\", където има ръст от 5 процентни пункта.\r\nРаботодателите от сектор \"Транспорт, складове и комуникации\" отчитат повишение от 4 процентни пункта и прогнозите за секторите \"Ресторантьорство и хотелиерство\" и \"Търговия на едро и дребно\" са по-силни с 3 процентни пункта. В същото време работодателите от публичния и социален сектор споделят по-слабите планове за наемане на служители с намаление от 2 процентни пункта.\r\nНай-силен пазар на труда се очаква във Варна с нетна прогноза за заетостта от +17% - увеличение с три процентни пункта в сравнение с предишното тримесечие и на годишна база. Значителен ръст на заетостта се очаква и в Русе, където прогнозата е +13%, докато работодателите в Бургас споделят предпазлив оптимизъм относно плановете си за наемане с прогноза от +10%. В същото време работодателите в Пловдив и София споделят скромни перспективи за наемане с прогнози от съответно +8% и +7%.\r\nВ сравнение с предишното тримесечие прогнозите на работодателите от средно големите и малките предприятия се подобряват с 3 процентни пункта, докато работодателите от микропредприятията отчитат увеличение от 2 процентни пункта, а прогнозата на големите компании остава без промяна.\r\nОт ManpowerGroup отбелязват, че бизнесът продължава да изпитва огромни трудности да намери кадрите, от които има нужда. Затова, освен предлагането на по-гъвкави форми на заетост, за да запълнят свободните си  позиции, препоръчват на работодателите да се фокусират върху повече обучения, за да създадат и  отгледат таланти вътре в своите организации, както и да търсят персонал сред пенсионерите и хората с увреждания.", "date": "2018.09.11", "title": "Производството се задъхва! Бизнесът търси кадри"}
{"url": "https://www.dnes.bg/cars/2018/09/11/ne-kola-a-iahta-lexus-pokaza-noviia-si-flagman.387485", "text": "Lexus показа LY 650 - първата серийна яхта в историята на японския автомобилен производител. От компанията заявиха, че това е четвъртият й флагман, който ще застане до седана LS, купето LC и всъдехода LX.\r\nВъншно Lexus LY 650 в много отношения отразява прототипа Lexus Sport Yacht Concept, чиято презентация се състоя миналата година край бреговете на Маями. Корпусът на концепцията е направен от въглеродни влакна, яхтата бе оборудвана с два осемцилиндрови петлитрови двигателя, а максималната й скорост бе 43 възела (80 км/ч).\r\nСерийната версия на яхтата е предназначена за шестима пътника, които ще разполагат с три кабини с по две легла и също толкова бани.\r\nLY 650 се задвижва от турбодизелов двигател IPS 1200 на Volvo с мощност 900 конски сили. Като опция се предлага и IPS 1350, който развива 1000 коня. С построяването на яхтата ще се заема американската компания Marquis-Larson Boat Group.\r\n                    \n                    \n                Засега обаче не се споменава цената на плавателния съд, нито кога ще бъде пуснат в продажба.\r\n", "date": "2018.09.11", "title": "Не кола, а яхта! Lexus показа новия си флагман"}
{"url": "https://www.dnes.bg/balkani/2018/09/11/zaev-s-dogovora-gyrciia-prizna-makedonskata-identichnost.387486", "text": "С договора от Преспа Република Македония смени името си, но с него Гърция прие и призна македонската идентичност и македонския език, заяви снощи македонският премиер Зоран Заев в Свети Николе в рамките на кампанията за референдума на 30 септември, предаде агенция МИА.\n\n\n\r\nЗаев каза, че на 30 септември /когато ще се проведе референдумът/ трябва да се осигури стъпването на Македония на пътя, по който вървят европейските страни.\r\nТой добави, че никой вече не оспорва Македония като страна, в която живее предимно македонски народ, признат от целия свят, който говори предимно на македонски език, признат от целия свят. \r\nЗаев говори в Свети Николе на проява под наслов \"Излез ЗА европейска Македония\" в рамките на кампанията за референдума, на който гражданите трябва да отговорят на въпроса \"Дали сте за членство в ЕС и НАТО с приемане на договора между Република Македония и Република Гърция\", посочва БТА.", "date": "2018.09.11", "title": "Заев: С договора Гърция призна македонската идентичност!"}
{"url": "https://www.dnes.bg/zvezdi/2018/09/11/koi-e-po-bylgarin-sblysyk-vyv-fermata-oshte-na-pyrviia-duel.387497", "text": "\n\r\nОще при първия дуел прехвърчаха искри между двата отбора във \"Фермата\".\r\nЯростната битка между претендентите за първи фермер на седмицата – Георги от отбора на тукашните и Симеон от тима на емигрантите, завърши с резултат 11:4 за Георги. \r\nПобедата донесе на отбора му пищно тържество, както и правото да изберат изчистената бяла къща, в която да се нанесат за първите четири седмици, в които ще съществува разделението между двете групи българи. \r\nГеорги стана и първият \"Фермер на седмицата\". Загубилият Симеон получи за отбора си вечеря с консерви боб и русенско варено и правото да живеят във все още необитаемата кафява къща, както и задължението да разчистят 10 кубика отпадъци от общия двор на фермата. Въпреки умората, отборът на емигрантите успя да се справи със задачата и с помощта на своя вдъхновител Йордан Йовчев, до изгрев слънце бяха изчистили двора.\r\nДокато вървяха битките ескалира и напрежението сред поддръжниците на двамата дуелисти. \r\nПовод станаха виковете: \"Българи, юнаци\" на местните, а емигрантите попитаха: \"Ние да не сме от Турция, бе?\". Нина пък ядосана допълни: \"Ние сме не по-малко българи от тях и ще го докажем. Цял ден само ни правите някакви подмятания\". \r\nКоментарът й беше посрещнат с насмешка от страна на купонджийката Христина, която още в първите минути след влизането си във \"Фермата\" ясно показа, че за нея емигрантите заслужават да живеят в по-лошите условия, тъй като са изоставили родината си.\r\nВ епизода днес Георги ще обяви кои са първите ратаи, а Йордан Йовчев ще се възполва от правомощията на ролята си и ще имунизира от дуел и ратайство двама участници, по един от всеки отбор. \r\nГеорги ще отвори вратите на Фермата и за първите гости – стопаните Бети и Николай, които вече трета година ще напътстват участниците във фермерската работа, ще им дават задачи и ще ги оценяват.", "date": "2018.09.11", "title": "Кой е по-българин? Сблъсък във \"Фермата\" още на първия дуел"}
{"url": "https://www.dnes.bg/notifikacii/2018/09/11/jena-ot-dimitrovgrad-6-bona-za-inspektor-ot-112.387474", "text": "61-годишна жителка на Димитровград е измамена с 6000 лева, съобщават от МВР в Хасково.\r\nСигналът е подаден от жертвата в 16 часа вчера. Според жалбата, същия ден преди обед на стационарния й телефон позвънила жена, която се вайкала по телефона.\r\nПотърпевшата затворила, но последвало ново обаждане от мъж. Той се представил за \"инспектор от телефон 112\".\r\nИзвършителят я заблудил по схемата \"съдействие на полицията\", като я накарал да изтегли от банката спестяванията си, които да остави до блок в ж.к. \"Орфей\" в Хасково.\r\nЖената хванала такси и изпълнила инструкциите. Оставила сумата до кош за смет в 14:15 часа, но по-късно усетила, че е измамена и сигнализирала в полицейското управление.\r\nРаботата по образуваното досъдебно производство продължава.", "date": "2018.09.11", "title": "Жена от Димитровград: 6 бона за \"инспектор от 112\""}
{"url": "https://www.dnes.bg/science/2018/09/11/bylgarka-s-priz-v-pravoto-nai-dobyr-mlad-uchen.387487", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕдна от големите трудности в живота и професията е не само да достигнеш високото ниво, а и да го задържиш. Адвокат д-р Мария Петрова отново спечели наградата за най-добър млад учен в областта на медицинското право в рамките на 24-я Световен конгрес по медицинско право и етика.\n\r\n\"Целта ми не беше да спечеля. Исках да попия от световния опит от утвърдени колеги. Тази година събитието се проведе в Израел. Този форум се планира изключително детайлно. Основната идея на асоциацията е да обединява практикуващите лекари и юристите\", сподели тя в \"България сутрин\".\n\r\nПред  гостенката сподели, че темата, върху която се е фокусирала тази година, е медицинският туризъм.\n                    \n                    \n                \r\n\"Това ще рече пациенти, които минават трансгранично през дадена страна, в търсене на по-добра услуга. \"Медицинският туризъм като право на здраве или възможност да се заобиколи закона\" беше темата ми\", обясни тя.\n\r\nСпоред нея България има амбицията да се наложи в сфери като денталния туризъм или пластичните процедури. \n\r\nНо това, което ни спъва е, че качеството на услугата все още не е достатъчно високо, няма държавна стратегия, няма нови технологии или не се знае как да се използват, лекарите не говорят достатъчно чужди езици, отбеляза за финал д-р Петрова.", "date": "2018.09.11", "title": "Българка с приз в правото: \"Най-добър млад учен\""}
{"url": "https://www.dnes.bg/football/2018/09/11/borisov-dovolen-ot-lyvovete-misli-za-nov-stadion.387509", "text": "Националният отбор може да има нов стадион, който ще е на стойност около 100 милиона лева. Това заяви премиерът Бойко Борисов след срещата с волейболистите ни във Варна.\n\n\r\n\"Възможно е да извадим 100 милиона за едно кокетно съоръжение, стига да има за какво. Сега националите играят добре и сърцато, дано завършат първи в групата и да се класират. Много ми се иска. Ако го направят, може да им направим кокетен стадион. Нали видяхте, че избушиха и откраднаха \"Васил Левски\". Нали щяха да правят козирка и още много неща? Нито козирка, нито зали направиха. Обраха го, откраднаха го\", заяви премиерът.\n\r\nКакто е известно, идеята за нов национален стадион се лансира от доста време. Нееднократно се е коментирало, че мястото му трябва да бъде в покрайнините на София. Един от възможните варианти е между крайните столични квартали Люлин и Обеля, докъдето стига метрото. Споменаваше се и вариант съоръжението да е около Летище \"София\" и булевард \"Ботевградско шосе\".\n                    \n                    \n                \r\nПовечето големи стадиони в Европа се намират далеч от центъра и туристическите зони. \"Васил Левски\" пък е разположен на пъпа на най-големия ни град и при големи мероприятия се създават трудности с предвижването на гражданите. Освен това около него няма къде да се изгради голям паркинг, а това е основен критерий на УЕФА за по-висок ранг на стадиона. Отделно от това поставянето на козирки на всички сектори ще оскъпи още ремонта, като може да го направи практически безсмислен.\r\nСлед като посети Варна, министър-председателят инспектира и строежа на спортната зала \"Арена Бургас\". Тя е от огромно значение за българския спорт, защото ще позволи България да домакинства още повече състезания от най-висок ранг.\r\nСпортното съоръжение е без аналог и е разделено функционално на четири подобекта: основна зала за лека атлетика, хандбал, баскетбол, бойни спортове, волейбол и др., в това число концерти, конференции и конгреси, малка зала с капацитет 1500 души, тренировъчна зала и открит етажен паркинг с над 800 места.\r\n", "date": "2018.09.11", "title": "Борисов доволен от \"лъвовете\": Мисли за нов стадион"}
{"url": "https://www.dnes.bg/politika/2018/09/11/samo-borisov-e-siguren-do-2021-va-smenia-oshte-ministri-koi.387464", "text": "Сигурен съм, че до 2021 г. ще има още смени на министри. Никой не е застрахован, освен премиерът, защото с него си тръгваме всички. Това заяви финансовият министър Владислав Горанов в коментар на оставките на тримата министри - Николай Нанков, Ивайло Московски и Валентин Радев.\r\n\"Решението е на премиера. Имаше дискусия за различни кадрови решения. Смятам, че и тримата могат да се справят със задачите, които им се поставят. Познавам ги и тримата\", заяви той по повод предложените нови министри - Младен Маринов, Петя Аврамова и Александър Манолев.\r\n\"Ако рутината и опитът дават някакво предимство - със сигурност си тръгват едни добри професионалисти. Заслужават да кажем няколко добри думи за тях\", категоричен бе Горанов пред Нова тв.\n\n\n\n\n\r\n                    \n                    \n                Той обясни, че промяна в правителството може да се случи всеки един ден, стига това да се налага.\r\n\"Със сигурност, когато се поема политическа отговорност е по-добре, отколкото, когато не се... Това, което беше големият дебат е дали да не се изчака следствието, за да се види доколко е проблемът в пътищата, но тук премиерът взе решение\", поясни финансист №1.\r\nТой обясни, че продължава да смята, че решението на премиера Бойко Борисов е правилно, колкото и да му \"е тъжно, че едни добри професионалисти си отиват\".\r\nДумите на президента Румен Радев, че правителството отново се опитва да прикрие \"корупцията и беззаконието\", Горанов коментира така: \"За негово съжаление функциите му по отношение на изпълнителната власт са много ограничени. Той реши да се явява като говорител на нацията. Кои сме ние да критикуваме мажоритарно избрания български президент?\"\r\nГоранов бе категоричен и, че не познава Ветко Арабаджиев и Миню Стайков, които прокуратурата разследва за укриване на данъци и пране на пари.\r\n\"Ясно е и не е тайна, че в България има сива икономика и тя се измерва в десетки проценти. Добрата новина е, че в последните години тя намалява и е някъде под 30%. В цяла Европа това е опитът - да се краде ДДС\", допълни той.\r\nВ последните дни се появи информация, че сред една от идеите, които финансовото и здравното министерство обсъждат за нов здравен модел на осигуряване е да се удържат по 12 лв. месечно за втори здравен стълб, както е с пенсиите, а всички медицински услуги над 700 лв. да се доплащат от пациентите.\r\n\"Това е един теоритичен модел, който се обсъжда. Дали ще види бял свят - не съм убеден. Моята лична теза е, че парите в здравеопазването трябва и могат да  бъдат увеличени, когато се даде отговор на въпроса свързан с харчовете. Има едни диспропорции, които са неествени. Моделът, който се обсъжда е да не се доплаща над 700 лв, а над тях да се включва тази застраховка, която се заплаща по 12 лв. Това е един от обсъжданите варианти. Знаете, че парламентът задължи здравния министър да внесе такова предложение\", коментира министърът.\r\n\"Засега изпълнението на бюджета върви добре. Отчетохме сериозно повишение на приходите над разходите, но засега е рано да се говори. Моите очаквания са, че бюджетът няма да приключи, както е планиран - няма да приключи на дефицит\", заключи Владислав Горанов.", "date": "2018.09.11", "title": "Само Борисов е сигурен! До 2021-ва сменя още министри. Кои?"}
{"url": "https://www.dnes.bg/televizia/2018/09/11/djoan-uoli-pred-dnes-bg-za-kuraja-vlastta-otmyshtenieto.387512", "text": "\n\r\nВъв фентъзи поредицата в 12 части \"Беоулф: Завръщане у дома\", в главната роля е Кийрън Бю (Warrior, Da Vinci's Demons), който си партнира с утвърдени актьори като Уилям Хърт (Humans, Damages, Avengers: Infinity War, A History of Violence на Кроненбърг) в ролята на Хротгар и Джоан Уоли (Wolf Hall, The White Princess, The Borgias, Уилоу) като Реда. \r\n \r\nДействието се развива в митичните Шийлдландс, място очароващо и опасно, из което бродят както хора, така и фантастични създания. Това е сериал за кураж, предателство, отмъщение, вярност, власт, човек срещу пустощ и любов.\n                    \n                    \n                \r\nСъс съдействието на Epic Drama, Dnes.bg ви среща с актрисата Джоан Уоли, която сподели повече за сериала, нейната героиня Реда, както и подробности от снимачния процес.\n\r\n \r\n \r\nРеда е съпруга на великия пълководец Хротгар (Уилям Хърт), който току-що е починал, така започва сериалът. Той е бил Тан на Херот, област в Шийлдландс. Те са имали добра връзка и тя е имала власт по задкулисен начин. Той много е ценял Реда, заради интелекта и мъдростта й. Осланял се е на нея и са били истински равнопоставени. Намирали са сили един у другиго, а също ужавение и доверие.  \r\n \r\nВ следствие на смъртта му, сега Реда е на власт. Но за нея никак не е лесно да носи кралската корона. Това не е обичайно за жена и има хора, на които никак не им харесва. Но това е волята на Хротгар. Не е лесно, обаче, да седнеш на неговия трон. Има подводни камъни, нужна й е подкрепата на другите лидери в Шийлдландс, за да може тя да осигури напредъка на Херот.  \r\n \r\nИнтересното в това да играеш Реда е, че тя всъщност не знае какво прави. Всичко е много задкулисно. Да излезе под светлината на прожекторите не й е комфортно, не е убедена, че го иска. Тя има идеали, в които вярва, и неща, които иска да прокара.  \r\n \r\nКогато Хротгар е бил жив, е било по-лесно, защото са се борили заедно, имали са визия за бъдещето, а той чудесно се е справял с това да бъде в гланата роля. Сега, обаче, трябва да се справя сама. Много е интересно да я наблядаваш как се справя със ситуацията, особено предвид факта, че е жена. С никого не й е лесно. Нищо не е лесно или просто. Нейната опора вече я няма. Много й е трудно.\r\n  \r\n \r\n \r\nТя не е воин, но не и страхливец. Може и да бъде подложена физическо изпитание. Кой знае? Има жени-воини, но тя не е свикнала да бъде такава.  \r\n \r\nРеда и синът й Слийн също имат много сложна връзка. На Слийн не му харесва, че тя става тан. Искал е титлата той. Възникват затруднения. И, разбира се, цялата история на семейството на Хротгар с Беоулф (в ролята Кийрън Бю – четете интервю с него в Tialoto.bg в сряда - б.р.). Има вярност и любов, но и дълбко заровен гняв и негодувание. \r\n \r\n \r\nИзобщо не й харесва, че Беоулф се е върнал. Но същевременно се нуждане от него и изключителните му познания. Слийн изобщо не е готов за това. Тя е права по този въпрос. Пред Реда има предизвикателства, с които Беоулф може да й помогне. Тя много добре знае кой е той. Беоулф има много качества и Реда дълбоко уважава това.” \r\n  \r\n \r\nКийрън е роден за ролята на Беоулф. Той е чудесен и има такава топлота, която блести. Неговият герой е почтен човек. И понеже има опит с фехтовката, всичките сцени с боеве му идат отръки. Изумително е. Той просто е Беоулф. Не мога да си представя никой друг в тази роля. Кийрън просто е толкова добър актьор и просто ти се иска да го гледаш. И освен това е забавен. Удоволствие е да се работи с него, а и с останалите. Всички имат чувство за хумор, защото в тоя вятър просто не може да се работи иначе.“ \r\n \r\n \r\nПървата ми мисъл беше: \"Искам да си ходя! Ужасно е студено!\". После от екипа ми дадоха термо бельо и хубава топла роба и всичко се промени. Това е част от работата. Може да ти е ужасно горещо или ужасно студено. Когато вали, камерата не снима добре. Мокриш се, обаче зрителите не разбират. Просто трябва да се справиш. Всъщност, когато за пръв път видях Херот, направо се потресох. Не можех да повярвам какво са направили. Бяха постоили наистина изумителен декор, високо, в изоставена кариера в област Даръм. Невероятно е. Изключително. По същия начин се почувствах, когато за пръв път отидох на интериорната снимачна площадка в Блинт в Нортъмбъланд. Първите дни са ужасни, просто защото не познаваш никого, носиш странни дрехи и всичко не е съвсем по местата си. И тогава влязох в личните покои на Реда в Херот и те просто бяха изумително красиви. Позлатени стени със стълбища достигащи до огромни златни врати...\n\r\nОбикновено като си на снимачна площадка, отваряш вратите и отвън има само скеле и строеж... Тук, обаче, като отвориш вратите, не можеш да повярваш на очите си. Мислех, че ще видя скелето, а нататък има две страхони стаи – Залата с Картата и Залата за Пиршества. Направо се смаях! Смайващо е да си там и определено ти улеснява актьорската работа. Зареждаш се от това. На екран ще е направо зашеметяващо. \r\n \r\n \r\nРеда е тан, затова трябва да има повече одежди от всеки друг. Костюмите са красиви. Дизайнерът на облеклата Ралф Уийлър-Хоулс е използвал наистина невероятно материи, много ми харесва как е отграничил различните групи и племена.  \r\n \r\n-\r\n \r\nВ тези времена, смъртта е нещо, което отминаваш, то е част от нещата. Фолклорът е нещо, толкова важно. В първи епизод има разказвач, който разказва на децата за смъртта на Хротгар, как той я е срещнал, колко е важно как ще умреш. Това е последният дар на Хротгар за тях. Такива истории са превръщат в легенди и те са ни важни. Те стават идеали, които предаваш от своя свят в този на децата си, и на техните деца. Те са устойчиви и се разпространяват все повече и повече.\n\r\nМного интересни са взаимоотношенията между героите. Това е време на огромен преход за Херот и за Шийлдланд. Взаимоотношенията отразяват това, което се случва в света. Има ги, разбира се, и чудовищата и пейзажите, които ще изглеждат внушително на екрана. И макар това да е фантастичен свят, не се изисква много да помислиш, че случващото се в \"Беоулф: Завръщане у дома\" е приложимо и към днешния свят.\n\r\n \r\n ", "date": "2018.09.11", "title": "Джоан Уоли пред Dnes.bg за куража, властта, отмъщението "}
{"url": "https://www.dnes.bg/balkani/2018/09/11/hvanaha-petima-giulenisti-v-odrin-na-pyt-za-gyrciia.387493", "text": "Петима заподозрени от мрежата на ислямския проповедник Фетхуллах Гюлен са били заловени, докато се опитвали нелегално да стигнат до Гърция, съобщава турската частна телевизия НТВ.\r\nТурски граничари засекли група от шест лица, едно от които дете, в забранена военна зона в окръг Одрин при границата с Гърция. Заподозрените планирали да избягат в съседната страна.\r\nГрупата се състояла от лица, отстранени от работа заради предполагаеми връзки с движението на Гюлен, известно в Турция като Фетхуллахистка терористична организация (ФЕТО).\r\nПетимата са поставени под арест, а детето е било предадено на близки.\r\nСпоред турските власти групировката ФЕТО на живеещия в САЩ мюсюлмански проповедник Фетхуллах Гюлен стои зад опита за преврат през юли 2016 г., припомня БТА.\r\n ", "date": "2018.09.11", "title": "Хванаха петима гюленисти в Одрин на път за Гърция"}
{"url": "https://www.dnes.bg/snimka-na-denia/2018/09/11/po-moreto-temperaturata-na-vodata-26-c-na-vyzduha-24-c.387490", "text": "През нощта ще бъде предимно ясно и почти тихо. Утре ще бъде предимно слънчево, но след обяд над източните и планинските райони облачността ще се увеличи, ще е по-често значителна и на места там ще има краткотрайни валежи. \n\r\nЩе духа слаб, в източната половина от страната - до умерен вятър от север-североизток. Максималните температури ще са между 23 и 28 градуса.\n\r\nАтмосферното налягане ще се понижи, но ще остане по-високо от средното за месеца.\n\r\nНад Черноморието ще е значителна и след обяд на много места ще превали. По-интензивни ще са валежите по южното крайбрежие. Ще духа до умерен вятър от север-североизток. Максималните температури ще са 22-24 градуса. Вълнението на морето ще е 1-2 бала. Температурата на морската вода е 25 -26 градуса.\n                \n                \r\nПреди обяд над планините ще бъде предимно слънчево, но в следобедните часове облачността ще се увеличи и на много места в масивите от Централна и Източна България ще превали. Ще духа умерен и силен вятър от север-североизток. Максималната температура на височина 1200 метра ще е около 16 градуса, на 2000 метра - около 9 градуса.\n\r\nВ четвъртък и петък времето ще бъде променливо. Повече облачност ще има над източната половина от страната и планините, но и там ще е почти без валежи, краткотрайни превалявания са възможни само на отделни места в четвъртък. Тогава и вятърът ще отслабне и ще стане от изток-североизток, а в петък ще е почти тихо. Дневните температури в петък ще са 25 -30 градуса; сутрешните ще са предимно между 12 и 17 градуса, сочи прогнозата на НИМХ при БАН.\r\n ", "date": "2018.09.11", "title": "По морето: Температурата на водата 26°C, на въздуха - 24°C"}
{"url": "https://www.dnes.bg/index/2018/09/11/receptata-dnes-liubimiiat-sheik-na-zodiia-deva.387377", "text": "Представителите на  се грижат много внимателно и прецизно за здравословното си състояние, а това включва и храните, които консумират. Те са зодиакалният знак, който мисли най-много за калориите, които поглъща и следи телесното си тегло всеки ден. Поради тази причина това не е зодията, която често си позволява сладки десерти. \r\nИзкушенията са само по празници, в ежедневието сладките храни почти не фигурират в менюто на Девите. Това, което могат да си позволят и го правят наистина с удоволствие са шейковете. Ванилия, мляко, лед, малко мента, щипка канела, малко шоколадови стърготини е комбинация, която задоволява напълно апетита им за сладко.\r\n \r\nА най-подходящият десерт за тях е .\r\n \r\n150 г млечен шоколад\r\n210  мл прясно мляко\r\n1 пакетче ванилова захар\r\nлед\r\n \r\nЗагрейте млякото на котлон без да завира. В него разтворете шоколада, като разбърквате непрекъснато. Оставете да изстине за 1 час. В шейкър сложете лед, ваниловата захар и шоколадовото мляко. Разбийте добре и изсипете в чаша. \r\n \r\n", "date": "2018.09.11", "title": "Рецептата Dnes: Любимият шейк на зодия Дева "}
{"url": "https://www.dnes.bg/pr/2018/09/11/herbalife-nutrition-stava-oficialen-sponsor-na-izgriavashtata-tenis-zvezda-aleksandyr-lazarov.387364", "text": "\n\r\nHerbalife Nutrition, световната компания в областта на храненето, официално обяви подписването на споразумение за спонсорство с младия български тенисист Александър Лазаров. Съгласно споразумението, Herbalife Nutrition ще осигурява на Александър най-високия клас хранителни добавки и продукти, за да му даде възможност да постига възможно най-добрите резултати в тенис турнирите. \n\r\nДвадесетгодишният състезател от София, който е един от най-забележителните български тенисисти, в момента на четвърто място в българската тенис ранглиста-мъже, оценява първокласното качество и благоприятните ефекти на хранителните продукти на Herbalife Nutrition () и реши да стане посланик на марката Herbalife Nutrition.  \n                \n                \r\nУпорита работа, отдаденост и преди всичко, любов и страст към тениса, са отличителните белези на кариерата на Александър Лазаров. Стартирайки от ранна детска възраст, той е посветен на тениса през целия си живот, като е успял да натрупа значителни успехи и да спечели много награди не само в България. Александър навлезе в мъжкия тенис едва в края на 2016, но е уверен в своя бъдещ професионален успех, като планира да участва в няколко АТП турнира до края на годината. Наскоро Александър спечели втората си ITF титла, на турнира в Грузия, след пет спечелени мача и без нито един загубен сет. Сега е насочил усилията си към следващия турнир. \n\r\nМного са съгласни, че Александър го очаква бляскаво бъдеще, и самият той твърди, че нищо не може да бъде постигнато без постоянство и правилно дефиниране на целите:\r\n \r\nС това споразумение за спонсорство, Александър се присъединява към повече от 150 спортисти и отбори по света, след които LA Galaxy и футболната звезда Кристиано Роналдо на които Herbalife Nutrition е горд спонсор. Нина Шебечич Църнолатац, Регионален директор за Югоизточна Европа и България, поясни защо компанията е поела този ангажимент към Александър:", "date": "2018.09.11", "title": "Herbalife Nutrition става официален спонсор на изгряващата тенис звезда Александър Лазаров"}
{"url": "https://www.dnes.bg/eu/2018/09/11/miusiulmanka-iskala-da-okyrvavi-futbolen-praznik-v-belgiia.387449", "text": "На 25-годишна белгийка, близка до джихадистко движение, бяха повдигнати обвинения и тя беше изпратена в ареста в началото на август по подозрение, че е подстрекавала за атентат по време на празнична проява на националния отбор по футбол, съобщи днес федералната прокуратура, потвърждавайки медийни информации, предаде Франс прес.\n\r\nБелгийката Юсра Б. С. е заподозряна, че е отправила чрез социалната мрежа \"Телеграм\" призив на 15 юли да бъдат нападнати привърженици на Червените дяволи на Гран плас в Брюксел по повод триумфалното завръщане на националния футболен отбор, който току-що се беше класирал трети на Мондиала в Русия.\n\r\nМладата жена е обвинена в \"подбуждане към извършването на терористично нападение\" и по-късно е изпратена в предварителен арест, уточни за АФП Ерик ван дер Сипт, говорител на федералната прокуратура, като подчерта, че задържаната отрича фактите.\n                    \n                    \n                \r\nСпоред белгийския всекидневник \"Дерниер йор\", който разпространи новината, публикацията на жената в \"Телеграм\" е била \"снимка на запалянковци, придружена с ясен текст, подбуждащ към извършване на атентат\" същия ден.\n\r\nМладата жена е заподозряна и в участие в дейността на терористична група. Тя вече е в белгийски затвор след като е била арестувана в Сирия, където се опитвала да се присъедини към джихадистките бойци, добави говорителят на прокуратурата.\n\r\nЗаподозряната неколкократно се опитвала да влезе в зона на бойни действия, според магистрата, и била освободена от затвора \"в началото на юни\".\n\r\nБелгийският футболен отбор, победен на полуфинала от Франция, се класира на трето място на Мондиал 2018 - най-добро представяне на страната в първенството за Световната купа.\n\r\nНа 15 юли, ден след мача за третото място (спечелен срещу Англия), играчите и треньорът им бяха посрещнати възторжено от огромно множество в Брюксел.\n\r\nОколо 40 000 души ги аплодираха в центъра на столицата в този празничен ден, а кулминацията беше появата на спортистите на балкона на общината на централния площад в Брюксел.\r\n(БТА)", "date": "2018.09.11", "title": "Мюсюлманка искала да окървави футболен празник в Белгия "}
{"url": "https://www.dnes.bg/snimka-na-denia/2018/09/11/slynchev-i-topyl-vtornik-temperaturite-24-29.387451", "text": "Времето днес ще бъде предимно слънчево, ще има временни увеличения на облачността и на отделни места в източната половина от страната и в планините ще превали. Ще духа до умерен северезопаден вятър, а максималните температури ще са между 24°С и 29°С, в София - около 24°С. Това прогнозира синоптикът на  Виолета Манчева.\r\nПо Черноморието ще бъде предимно слънчево с временни увеличения на облачността, на отделни места са възможни слаби превалявания. Ще духа до умерен северозападен вятър. Максималните температури ще са между 25° и 28°. В сряда и четвъртък там се очакват валежи.\r\nВ планините ще преобладава слънчево време, след обяд с временни увеличения на облачността и на отделни места ще превали.\r\nПроменливо време ни очаква през следващите три дни. Повече облачност ще има над източната половина от страната и планините. На места в тези райони са възможни и краткотрайни превалявания.", "date": "2018.09.11", "title": "Слънчев и топъл вторник! Температурите – 24° - 29°"}
{"url": "https://www.dnes.bg/world/2018/09/11/desetki-zaginali-pri-eksploziia-na-cisterna-s-gaz-v-nigeriia.387450", "text": "Най-малко 35 души загинаха, а стотици са ранени в северния нигерийски щат Насарава при експлозията на камион цистерна с газ, която предизвика пожар, предаде Ройтерс.\r\nПредставител на държавната служба за извънредни ситуации заяви, че злополуката е станала при разтоварването на газа на бензиностанция по пътя от Лафия до Макурди, който свързва столицата Абуджа със северната и южната част на страната.\r\nПодобни злополуки са нещо обичайно в Нигерия, където пътищата са в лошо състояние, а нормите са безопасност са ниски, отбелязва агенцията, цитирана от БТА.\r\nНай-малко 9 души загинаха в нигерийската търговска столица Лагос през юни, когато цистерна с бензин се запали и пламъците обхванаха още 53 коли.", "date": "2018.09.11", "title": "Десетки загинали при експлозия на цистерна с газ в Нигерия"}
{"url": "https://www.dnes.bg/balkani/2018/09/11/rumynci-otnovo-na-protest-sreshtu-korupciiata.387452", "text": "Стотици румънци снощи отново протестираха в столицата Букурещ срещу корупцията, месец след като при сблъсъци на антикорупционна демонстрация бяха ранени 450 души, предаде Асошиейтед прес.\n\n\r\nДемонстрантите се събраха пред правителствени офиси с румънски и американски знамена, както и със знамена на ЕС. Те скандираха: \"Оставка!\" и \"Няма да се предадем!\"\r\nПо-малки протести се състояха в други румънски градове.\r\nАнтикорупционни протести в Румъния редовно се организират, откакто социалдемократите спечелиха изборите през 2016 г. и започнаха законови промени, които според критици ще затруднят съдебното преследване на корупция по високите етажи на властта, пише БТА.", "date": "2018.09.11", "title": "Румънци отново на протест срещу корупцията"}
{"url": "https://www.dnes.bg/zvezdi/2018/09/11/stara-pevcheska-vrajda-pukane-i-miekane-vip-brother-zapochna.387447", "text": "\n\r\nНовият сезон на VIP Brother тръгна очаквано със сериозна заявка за сеири, скандали и вражда. Снощи влязоха 17 съквартиранти, букет от известни, отчаяно търсещи известност, както и някои неизвестни за широката публика герои. \r\nПърви в сезона на женското царство се появи писателят и певец с псевдоним Папи Ханс, който се прочу с готварската си песен. Минути по-късно под прожекторите застана Ваня Костова, която вместо да наблегне на кариера и глас започна да обяснява как напуснала \"Тоника\" заради \"Ева и въобще семейство Найденови, които мие мразят\". И сложи малко подправка - Ева правела магии при имами. \r\nНабедената за магьосница също е част от новия сезон, като темата с Ваня Костова тя затвори с: \"Не знам\". Видимо обаче между двете имаше хладина и не разговаряха въобще в първите минути на шоуто.\r\n                    \n                    \n                Мис Плеймейт Нора Недкова пък видимо ще бъде мишената по оста \"знания и интелигентност\", а продуцентите дори я направиха президент на общността в Нови хан. Тя даде заявка още на килима пред къщата. На констатацията на Ники Кънчев: \"Вероятно много мъже ти падат в краката\", тя отговори \"Добре съм!\".\r\nЗа вицепрезидент пък бе избран гримьорът Кулагин, като двамата вече имаха скандал в кулинарно шоу. \r\nНедкова, Кулагин и Наско Колев пък ще бъдат отговорни за слуховото ни напрежение с акцента си, който е познат сред аудиторията като \"мьекане\". \r\nРичард, който е носител на титлата Мистър София 2018, влезе с най-ясни мотиви - човекът иска да е известен, да го спират по улиците, да се снимат с него и да стане популярен като треньор по фитнес.\r\nНай-силните попадения в каста определено са кулинарката Божана Кацарова, рапърката Диона, която се закани в рими \"да пука\" всички, които се надуват, а и моделът Розмари – тя е от смесен брак - баща й е германец, а майка й - от Казанлък. \r\nСнимала е в Лондон, Дубай, Маями и Кейптаун. Участвала е в дефилета в седмицата на модата в Милано и в Берлин, но не смята, че е типичен модел, защото няма типичната фигура, изглеждала по-женствена и обичала да яде от всичко. \r\nСъс закани и философията, че на жената мястото й е в къщата влезе и бившият затворник и певец Ванко 1. Той се зарече да бойкотира мисии, ако трябва да се облича като жена. \r\nНезависимо от напомпаните визитки ще има и участници, които определено няма да са на дневен ред в сюжетната линия на шоуто. Актьорът Веселин Плачков очаква да стане баща до десетина дни и ще чака изгонването си, за да се прибере до съпругата си Мариана Попова. \r\nПоловинката на Гала - Стефан, също едва ли ще се превърне в любимец на публиката на шоуто, а двойката Петко Димитров и танцьорката Яна спокойно могат да изпълнят заканата си да се наспят, далеч от децата си. В тази група ще попадне и Мира Добрева, чийто мотиви за участие са повече от неясни.\r\nЛора пък влезе в къщата в Нови хан толкова притеснена, сякаш никога не е виждала камера. Тя се надява на показ да не излезе тъмната й страна, която така и остана скрита засега. ", "date": "2018.09.11", "title": "Стара (певческа) вражда, пукане и мьекане... VIP Brother започна!"}
{"url": "https://www.dnes.bg/business/2018/09/11/nova-24-chasova-stachka-na-raiyneyr-tazi-sedmica.387453", "text": "Германските пилоти на авиокомпания \"Райънеър\" планират да стачкуват отново тази седмица след вълна от протестни действия преди месец, предаде ДПА.\n\n\r\nПилотският профсъюз \"Ферайнигунг кокпит\" призова за нова 24-часова стачка, която да започне в сряда.\r\nКакто и при последните протести, пилотите и кабинният персонал искат нови договори, включващи по-добри заплати и условия на труд.\r\nСтачки на пилотите на \"Райънеър\" в Европа доведоха до отмяна на стотици полети това лято, припомня БТА.", "date": "2018.09.11", "title": "Нова 24-часова стачка на \"Райънеър\" тази седмица"}
{"url": "https://www.dnes.bg/top-novini/2018/09/11/s-pepelnici-iavno-ili-taino-za-i-protiv-taksa-pushene.387454", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРесторантьори, пушачи и непушачи отново са в спор заради идеята да се въведе такса \"Разрешено пушенето\" в заведенията.\r\nМиналата седмица депутатите отхвърлиха предложенията за либерализация на режима и пълната забрана остана в сила.\r\nИдеята на бранша е да има такса, определяна от площта на заведението, която да се внася годишно. Ресторантьорите, решили да заплатят таксата, ще маркират заведенията със специален стикер.\n\n\n\r\n\"По заведенията трябва да има място, където е за пушачи\", заяви пред  една пушачка.\r\n                \n                \"Нека не се пуши, защото много се вмирисваме\", смята пък друга жена.\r\nИ двете страни в спора са категорични, че пълната забрана за тютюнопушене не работи, защото от 1200 проверки са съставени 1000 акта за нарушение.\r\n\"Законът е закон и трябва да се спазва! Не могат да се чудят как да не го спазват и да остават ненаказвани, не би следвало да бъде така в една правова държава\", смятат непушачи, които са най-засегнати от неспазването на закона. \n\r\nСпоред последните данни 25% от 16-годишните у нас пушат. \n\r\n ", "date": "2018.09.11", "title": "С пепелници явно или тайно: За и против \"Такса пушене\""}
{"url": "https://www.dnes.bg/notifikacii/2018/09/11/trima-v-stolichen-hram-iskat-da-kradat-ama-niama.387455", "text": "Крадци атакуваха храма \"Рождество Богородично\" в столичния квартал \"Лагера\".\r\nПосегателството било извършено през нощта срещу 9 септември.\r\nОбирджиите опитали, но не успели да влязат с взлом в църквата.\r\nСпоред отец Илиян Алексиев престъпниците вероятно са очаквали да намерят голяма сума пари, събрани след празника Рождество на Света Богородица, който се отбелязва на 8 септември.\r\nНа запис от камера се вижда как тримата обирджии първоначално се оттеглям, но малко по-късно се връщат втори път.\r\nИ тогава обаче не успяват да отмъкнат нищо, благодарение на системата за сигурност в църквата, съобщи Нова тв.\r\n ", "date": "2018.09.11", "title": "Трима в столичен храм, искат да крадат, ама... няма!"}
{"url": "https://www.dnes.bg/sofia/2018/09/11/chasti-ot-sofiia-ostavat-bez-voda-na-12-septemvri-sriada.387459", "text": "На 12 септември 2018 г. (сряда), във връзка с ремонтни работи на ул. „Полк. Владимир Серафимов“, жк. „Младост“ 3, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\nул. „Филип Аврамов“, ул. „Владимир Сарафов“, ул. „Свето Преображение“ и  ул. „Жечо Гюмюшев“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 346.\n\r\nНа 12 септември 2018 г. (сряда), във връзка с подмяна на сградно водопроводно отклонение в кв. „Център“, район „Средец“, се налага спиране на водоподаването от 09:00 до 18:00 часа на клиентите на „Софийска вода”, живеещи в района на:\r\nул. „Стефан Караджа\" от ул. „Георги С. Раковски\" до ул. „ Дякон Игнатий\".\n                    \n                    \n                \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кузман Шапкарев“ на ъгъла с ул. „Стефан Караджа“.\n\r\nНа 12 септември 2018 г. (сряда), във връзка с изграждане на сградно водопроводно отклонение на ул. „Христо Ботев“, с. Яна, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\nул. „Христо Ботев“, ул. „Заводска“, ул. „Васил Левски“, бул. „Ботевградско шосе“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ на кръстовището с ул. „Христо Ботев“.\n\r\nНа 12 септември 2018 г. (сряда), във връзка с подмяна на сградно водопроводно отклонение на ул. „Милан Делчев“, кв. „Орландовци“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\nул. „Милан Делчев“\r\nул. „Планинско цвете“ от ул. „Милан Делчев“ до ул. „Емборе“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Първа българска армия“ на кръстовището с ул. „Милан Делчев“.\n\r\nНа 12 септември 2018 г. (сряда), във връзка с подмяна на сградно водопроводно отклонение в кв. „Република“2, се налага спиране на водоподаването от 09:00 до 15:00 часа на клиентите на „Софийска вода”, живеещи в района на:\r\nул. \"Салвия\" и ул. \"Живите камъчета\". \n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. \"Салвия\" на ъгъла с ул. \"Живите камъчета\".\n\r\nНа 12 септември 2018 г. (сряда), във връзка с изграждане на уличен водопровод на ул. „Проф. Иван Дуйчев“, жк. „Бъкстон“, се налага спиране на водоподаването от 09:30 до 19:30 часа на клиентите на „Софийска вода”, живеещи в района на:\r\nул. „Проф. Иван Дуйчев“ между ул. „Симеон Радев“ и ул. „Витошко лале“. \n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Симеон Радев“ на кръстовището с ул. „Проф. Иван Дуйчев“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2018.09.11", "title": "Части от София остават без вода на 12 септември, сряда"}
{"url": "https://www.dnes.bg/akoshtete-vqrvaite/2018/09/11/8-te-priznaka-che-shte-dojiveete-do-100-dali.387433", "text": "Всеки мечтае да има дълъг живот. Да доживеем поне до едно пълно столетие и то в добро здраве – това си пожелаваме по всякакви поводи.\r\nОт векове хората размишляват върху факторите, които оказват влияние на продължителността на живота.\r\nРедица изследвания са достигнали до заключението, че определени обстоятелства допринасят за увеличаване на шансовете за достигане до столетие или поне приближаване до тази заветна възраст.\r\nЩе ви запознаем с признаците, че има доста голяма вероятност да доживеете до 100. Ето кои са те.\r\n\r\nЖените, които имат излишни коремни мазнини имат по-висок риск от преждевременна смърт. В периода на менопаузата, когато хормоните в организма съвсем са се променили е от голямо значение теглото да бъде оптимално, най-вече в областта на талията.\r\n                    \n                    \n                \r\nИзследване, публикувано в Journal of Pediatrics изследва случаите на 137 американци от раждането до 28-ата им година. Учените констатират, че хората с наднормено тегло в тийнейджърските си години имали с до 14% по-висок риск от отключване на диабет тип 2, отколкото останалите.\r\n", "date": "2018.09.11", "title": "8-те признака, че ще доживеете до 100! Дали?"}
{"url": "https://www.dnes.bg/politika/2018/09/11/zaplatite-pod-pagon-spored-natovarenostta.387457", "text": "Заплащането на военните вече ще зависи от степента на натовареност и отговорността на длъжността им, а не само от военното звание. \n\r\nТова предвиждат промени в Закона за отбраната, пуснати за обществено обсъждане от вицепремиера Красимир Каракачанов.\n\r\nВ него  се създава класификатор с нови 99 длъжностни нива. Те ще определят колко натоварена е работата на военния и каква отговорност носи той.\n\r\nСега военните звания са в 21 степени. В Сухопътните и във Военновъздушните сили те са от редник до генерал, а във Военноморските - от матрос до адмирал. \n\r\nАко новите изменения бъдат приети, военните с по-ниско звание ще могат да вземат по-голяма заплата, отколкото сега, пише \"\".\r\n                    \n                    \n                Предвижда се законът да влезе в сила от началото на 2019 г., за да могат да се направят нужните финансови разчети. Дотогава от министерството са предвидили да компенсират военните, чието заплащане ще бъде променено след приемането на закона. \n\r\nТе ще получат лична временна добавка към основната заплата. За офицери тя ще е с коефициент 2,2 спрямо базата на заплащане, за офицерски кандидати и сержанти - поне 1,75, и за войници (матроси) - не по-малко от 1,6. Това би трябвало още от есента да увеличи заплатите им от 16 до 20%.\n\r\nПромените са част от мерките на министерството за справяне с недокомплектоването в армията. Незаетите места за кадрови военнослужещи са 5600. \n\r\nНиското заплащане е сред основните причини да има по-малко кандидати. В момента войник, който постъпва на служба, получава 608 лв. и 120 лв. порцион за храна. Това ще се промени с приемането на по-голям бюджет за отбрана.", "date": "2018.09.11", "title": "Заплатите под пагон – според натовареността!?"}
{"url": "https://www.dnes.bg/football/2018/09/11/ot-iuventus-do-vraca-spiralata-na-valeri-bojinov.387458", "text": "Валери Божинов от вчера е във Враца, като дори тренира с местния Ботев, където треньор е вторият му баща Сашо Ангелов.\n\r\nБившият национал беше посрещнат с огромен интерес от местните фенове, но все още договор с клуба няма, но нещата са близо до подписването му. Божинов ще има среща с кмета на града Калин Каменов, който е и председател на УС на Ботев.\n\r\nПред \"Меридиан Мач\" Божинов разкрива, че парите не са водещи за него в този трансфер, който сякаш съдбата е пожелала.\n\r\n\"Както Сашо ми е помогнал, когато съм имал нужда от него, така е време и аз да му върна този жест. В живота на футболиста съдбата е едно от най-важните неща. Ето, дойде време и аз да направя нещо добро за Сашо\", казва Валери.\n                    \n                    \n                \r\nТой е приел да дойде във Враца и защото му се играе и иска отново да усети тръпката от футбола. Духът и атмосферата в Ботев са допаднали на Божинов, който е готов да се раздаде за постигане на целите пред отбора.\r\n", "date": "2018.09.11", "title": "От Ювентус до Враца: Спиралата на Валери Божинов"}
{"url": "https://www.dnes.bg/zvezdi/2018/09/11/avril-lavin-misleh-che-umiram.387465", "text": "Аврил Лавин призна, че е изживяла най-лошите години от живота си, след като доскоро се лекуваше от Лаймска болест, но е доволна, че се възстановява и се завръща към музиката. Новата ѝ песен \"Head Above Water\" ще излезе на 19 септември.\r\nВ уебсайта си тя написа: \"Прекарах последните няколко години вкъщи и болна, борейки се с Лаймска болест. Това бяха най-лошите години в живота ми, тъй като преживявах едновременно физически и емоционални битки\".\r\nПънк принцесата сподели, че \"Head Above Water\" е първата песен, която е написала, докато е била на легло и по време на един от най-страшните моменти в живота ѝ. \"Приех смъртта и чувствах как тялото ми отказва да работи. Чувствах се така, сякаш се давя. Все едно бях под водата и трябваше просто да изплувам и да глътна въздух. Не можех да дишам\", обясни Аврил.\r\n                    \n                    \n                Християнството ѝ е помогнало и ѝ е дало сили. Молела се е на Бог да държи главата ѝ над водата. Тя се е чувствала все по близо до него. \"Майка ми ме държеше. В обятията ѝ написах тази песен\".\r\nИзпълнителката на \"Sk8er Boi\" каза, че е написала повечето песни или в болничното легло, или на дивана, като се пробуждала нощем. Това ѝ е помогнало да оцелее.\n\r\n", "date": "2018.09.11", "title": "Аврил Лавин: Мислех, че умирам!"}
{"url": "https://www.dnes.bg/obshtestvo/2018/09/11/cvetanov-ubeden-novite-ministri-profesionalisti.387466", "text": "Управляващите заложили на професионализма и опита в сектора, в който новите министри ще отговарят. Това обясни председателят на ПГ на ГЕРБ и зам.-председател на партията Цветан Цветанов по повод кандидатурите за нови министри на транспорта, вътрешни работи и регионалното развитие.\n\n\r\nСъветът на управляващата коалиция реши да приеме оставките на министрите Нанков, Московски и Радев, поискани от премиера Бойко Борисов след катастрофата край Своге. В четвъртък те ще бъдат гласувани в Народното  събрание.\r\nЦветанов каза, че инж. Петя Аврамова, кандидат за министър на регионалното развитие, е работила заедно с целия екип на регионалното министерство. По думите му тя е от Северозападна България и е свидетел на предизвикателствата в района.\r\n                    \n                    \n                \"Александър Манолев, предложен за министър на транспорта, е млад и амбициозен човек, който има сериозен опит в политиката и влизайки в транспортното министерство, ще работи да се постигнат всички тези резултати, които се очакват от обществото\", допълни Цветанов.\r\nМладен Маринов, който е кандидат да оглави МВР, е получил професионално развитие в системата при различни правителства през последните 20 години. Министерският съвет ще вземе решение кой да застане на свободното място за главен секретар на МВР. \r\n\"Вчерашният ден беше много ползотворен, защото всеки имаше възможност накратко да каже своите аргументи и вече обстановката беше доста по-спокойна, нямаше тази емоция, която беше в предишния Коалиционен съвет. Заложихме повече на прагматизма и на разума, и на бъдещото управление, което трябва да продължи с общо 4-годишния си управленски мандат\", каза Цветанов.\r\nТой уточни, че е постигнато съгласие преди да се правят кадрови промени, свързани с оставки, независимо от коя от партиите от коалиционното споразумение, да се прави съгласуване и обсъждане преди публичното обявяване. \n\r\n ", "date": "2018.09.11", "title": "Цветанов убеден: Новите министри-професионалисти!"}
{"url": "https://www.dnes.bg/cars/2018/09/11/dyrjavata-sekva-danychnata-dalavera-luksozna-kola-falshiv-kamion.387442", "text": "Държавата обмисля да вдигне данъка на лекотоварните автомобили до 3,5 тона рязко от догодина. У нас е масова практика луксозни леки автомобили да се регистрират като товарни, за да се пестят данъци, пише в. \"Сега\".\n\r\nФинансовото министерство предлага сериозна промяна в определянето на налога им, който в момента е от 10 до 30 лв. за всеки започнат тон товароносимост. Вместо това се предвижда товарните автомобили, които притежават категория N1, да се облагат по същия начин както леките коли, т.е. данъкът да зависи от мощността и годината на производство.\n\n\n\n\r\nПо данни на МВР към средата на април 2018 г. са били регистрирани 308 260 товарни автомобила с маса до 3.5 т от 3550 марки и модели. От тях над 2000 модела имат аналог, регистриран и облаган като лек автомобил.\n                    \n                    \n                \r\nС новото си предложение финансовото министерство иска да пресече установената практика да се купуват \"данъчни\" автомобили. Това са леки коли, на които се признава категория N1. Това позволява  да бъдат регистрирани у нас като товарни и да плащат значително по-нисък годишен данък. Разликата в облагането с техни аналози, регистрирани като обикновени леки коли, може да достигне до 100 пъти в зависимост от мощността на двигателя и годината на производство, аргументират се от финансовото министерство. \n\r\nПримерите понякога са фрапиращи. Дължимият данък на автомобил с мощност 140 к.с. достига 400 лв., докато при регистрацията му като товарен налогът пада под 10 лв., тъй като товароносимостта е под 1 тон. \n\r\nОще по-драстична е разликата при по-луксозните и по-мощни коли.\n\r\nМодата на N1, с който се пестят данъци, се наложи след кризата от 2008 - 2009 г., когато продажбите на някои модели силно дръпнаха нагоре не само заради отстъпките, давани от търговците, но и заради данъчните облекчения, тъй като може да се ползват като средство за бизнес. Освен по-нисък местен данък фирмите можеха да ползват данъчен кредит, а поддръжката на колата се признава за разход. За да отговорят на специфичния пазар у нас, производителите един през друг започнаха да пускат леки коли със сертификат за товарни, които се продават у нас напълно законно. Така те са достъпни не само за фирми, а и за обикновените граждани. \n\r\nРазви се и своеобразен бизнес, при който леки автомобили без сертификат от производителя биваха преоборудвани, като се премахваха или добавяха седалки или преграждения. Стигна се до абсурда да се сваля един от предпазните колани на задната седалка, за да се намалят местата с едно.\n\r\nФинансовото министерство планира от догодина да промени формулата за изчисляване на данъка върху моторните превозни средства, като включи и екологичен коефициент. Той ще облекчава данъка за собствениците на коли с екостандарт Евро 4 и нагоре и ще го утежнява за тези с по-ниска екокатегория.  Очаква се налогът за старите автомобили над 15 години значително да се повиши, а за новите, които отговорят на най-високите екостандарти, ще падне независимо от мощността им.\n\r\nПритежаването на Eвро 3 или катализатор вече няма да носи данъчна преференция нито за леките, нито за тежкотоварните автомобили и автобусите, гласят новите текстове в Закона за местните данъци и такси.", "date": "2018.09.11", "title": "Държавата секва данъчната далавера \"луксозна кола - фалшив камион\""}
{"url": "https://www.dnes.bg/notifikacii/2018/09/11/namaliavat-no-cakat-biudjeta-vseki-vtori-haziain-nelegalen.387443", "text": "Намалява броят на собствениците, които нелегално отдават жилищата си под наем, но делът им продължава да бъде стряскащ. Според Константин Пандов от посредническата агенция \"ЕППИ\", сега броят е им е над 50% от общия или всеки втори. Допреди години делът е бил много по-голям и е достигал 90%, пише \"Монитор\".\n\r\n\"С въвеждането на плоския данък от 10 на сто, който е много по-малък от преди, постепенно броят им започна да намалява. Навремето данъкът за сумите, получени от наеми, се изчисляваше по скалата на доходите и понякога надвишаваше и 30%. Сега има по-голяма възможност собствениците да имат реални и легални доходи\", добави Пандов.\n\n\n\r\n                \n                Мая Иванова от агенция \"Явлена\" също потвърди, че над половината от наемодателите не декларират приходите си от наеми, въпреки че немалко от тях имат сключен договор със своите квартиранти. По думите й това става отчасти ясно, след като собствениците откажат да посочат банкова сметка в договора за наем. Другият признак е, когато наемодателите не желаят да сключват договори с фирми. \n\r\nНаско Атанасов от \"Виктория инвест\" обясни, че на имотните брокери не е работа да следят дали хазяите, с които работят, си декларират доходите от наем в данъчното. \n\r\n\"В момента няма задължение договорът за наем да бъде обявяван, както беше преди. Това се прави в данъчната декларация. За апартаментите, които са оставени от собственици, живеещи най-често в чужбина, всичко се декларира. Като в някои случаи от агенциите имат пълномощно да подават данъчните декларации за това\", добави Атанасов.", "date": "2018.09.11", "title": "Намаляват, но цакат бюджета: Всеки втори хазяин нелегален"}
{"url": "https://www.dnes.bg/stranata/2018/09/11/incidentyt-v-plovdiv-jenata-bita-proveriavat-policiiata.387444", "text": "Миналата седмица бе разкрит поредния грозен инцидент на пътя, като всичко тръгна от един разказ в социалните мрежи. Шофьор на джип спрял на кръстовище в Пловдив и ударил жена, която следвала линейка с получилия инсулт неин съпруг. \n\r\nПострадалите описаха подробно инцидента, като представиха своята версия, . \n\r\nШефът на пловдивската полиция обаче заяви след инцидента, че бой не е имало. Дъщерята на пострадалата се учуди на неговите думи и на какво се базират, след като не са проведени разпити на семейството й, както и на екипа на линейката, която е превозвала болния й баща.За първи път пред камера застана и пострадалата.\n\n\"Шофьорът минава от ляво, запушва ме и аз виждам, че слиза от колата. Свалям стъклото, за да му обясня, че съпровождам линейката. Той дойде, започна да крещи псувни и обиди и ме удари в лицето\", разказа тя пред Нова тв. \n                    \n                    \n                \r\nШофьорът на линейката е дал показания пред болницата в деня на инцидента. Разказва, че е попитан от полицията дали е имало пътно-транспортно произшествие, но не и ударена ли е съпругата на пациента. \r\nЕдва в понеделник е повикан и в полицията в Пловдив.\n\r\nОт полицията са категорични, че всички са разпитани още в деня на инцидента. Засега остава загадка версията на шофьора на джипа, който е регистриран на името на 33-годишна жена.\n\r\nМВР започва проверка в пловдивската полиция, след като директорът й обяви, че нямат данни за физическа саморазправа. ", "date": "2018.09.11", "title": "Инцидентът в Пловдив: Жената бита, проверяват полицията"}
{"url": "https://www.dnes.bg/zvezdi/2018/09/11/franc-bekenbauer-na-73-kaizera-na-futbola.387376", "text": "\n\r\nНа днешния 11 септември рожден ден празнува една от легендите на световния футбол - Франц Бекенбауер. Кайзер Франц е роден през 1945 година в Мюнхен и в своята кариера има 103 мача и 14 гола за националния отбор на ФРГ, с който става и световен шампион през 1974 година.\n\r\nЛегенда на германския колос \"Байерн\" (Мюнхен), за който има над 420 мача. В кариерата си е играл още за „Ню Йорк Космос“ и Хамбургер ШФ. Смятан е за един от най-великите футболисти на всички времена.\n\r\n\n\r\nЗапочва да тренира футбол на 9 години, въпреки категоричното нежелание на баща му да не се занимава със спорт.\n                    \n                    \n                \r\nКато малък е мечтаел да стане централен нападател като своя идол – легендарния Фриц Валтер.\n\r\nПрез своята кариера е ставал 4 пъти футболист на годината в Германия и 2 пъти футболист на годината в Европа.\n\r\nЖенил се е 3 пъти, като последната му сватба е през 2006 година. Легендарният футболист има 5 деца.\n\r\nБекенбауер е един от малцината, ставали световен шампион и като футболист, и като треньор. И двата пъти разбира се – с Германия.\n\r\n3 пъти носител на КЕШ с Байерн Мюнхен. \n\r\nС баварците триумфира и в турнира КНК.\n\r\nЛегендарният футболист е обявен за доктор хонорис кауза на НСА \"Васил Левски\".", "date": "2018.09.11", "title": "Франц Бекенбауер на 73: Кайзера на футбола"}
{"url": "https://www.dnes.bg/usa/2018/09/11/tragediiata-9-11-v-sasht-17-godini-po-kysno.387445", "text": "Президентът на САЩ Доналд Тръмп ще отбележи днес годишнината от терористичните нападения на 11 септември 2001 г. с участие във възпоменателна церемония на мемориал в Шанксвил, щата Пенсилвания. Според разпространено по-рано съобщение на Белия дом той ще бъде придружен от първата дама Мелания Тръмп, предаде Асошиейтед прес.\r\nБлизо три хиляди души загинаха на този ден преди 17 години, след като похитители отвлякоха четири пътнически самолета. Два от тях бяха блъснати от похитителите в двете сгради на Световния търговски център в Ню Йорк, третият - в сградата на Пентагона, а четвъртият се разби в Пенсилвания.\r\nМиналата година Тръмп и съпругата му заедно със съветници и членове на администрацията почетоха в Белия дом паметта на жертвите с мълчание точно в минутата, когато похитителите врязаха първия самолет в една от кулите близнаци. Тогава президентът присъства и на възпоменателна церемония в Белия дом.\r\n(БТА)", "date": "2018.09.11", "title": "Трагедията 9/11 в САЩ: 17 години по-късно"}
{"url": "https://www.dnes.bg/notifikacii/2018/09/11/sled-vetko-kpkonpi-pogva-s-pylna-reviziia-i-miniu-staikov.387446", "text": "Имуществото на алкохолния бос Миню Стайков ще стане обект на пълна проверка, заяви пред \"Труд\" шефът на Комисията за противодействие на корупцията и за отнемане на незаконно придобитото имущество (КПКОНПИ) Пламен Георгиев. \n\r\nСамо преди седмица комисията бе сезирана и образува ревизия и за издирвания от Интерпол хотелиер Ветко Арабаджиев и членовете на семейството му.\n\n\nИнспекторите на комисията вече са уведомени за обвинените лица, които спецпрокуратурата разследва за участие в организирана престъпна група за данъчни измами и пране на пари. Ще бъдат проверявани не само Стайкови – баща и син, но и всички останали, както и техните близки. \n                \n                \r\nВ сряда ще се решава дали бургаският клон на КПКОНПИ ще провежда ревизията, тъй като много от обвинените са с адресни регистрации в Бургаска област.\n\r\n\"Ще бъдат сформирани специализирани екипи, както по случая с Арабаджиеви. Ще бъдат установявани както парични преводи, така и всякакви други имуществени отношения\", обясни Георгиев. Той посочи, че по закон срокът за проверката е 1 г., но прокуратурата може да поиска веднага налагане на запор на имуществото като обезпечителна мярка. \n\r\n\"Ние можем да пристъпим към запор единствено, ако установим несъответствие между доходи и разходи\", обясни още Георгиев.\n\r\nВ събота спецсъдът остави за постоянно в ареста Миню Стайков, шуреят му Белун Хазърбасанов и Иван Димитров – син на кмета на Карнобат Георги Димитров. Синът на Миню Стайков – Стайко и още четирима души все още се издирват.", "date": "2018.09.11", "title": "След Ветко КПКОНПИ погва с пълна ревизия и Миню Стайков"}
{"url": "https://www.dnes.bg/akoshtete-vqrvaite/2018/09/11/nova-maniia-sys-smetana-zavladia-socialnite-mreji.387448", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Ново предизвикателство стана хит в социалните мрежи и е на път да измести \"Kiki Challenge\". Манията, която завладя мнозина по цял свят, е със сметана, Bulgaria ON AIR.\r\nИдеята е, след като човек сложи сметана върху ръката си, удряйки я - той да я улови с устата си. В предизвикателството се включи и едно от златните ни момичета Цветелина Найденова.", "date": "2018.09.11", "title": "Нова мания със сметана завладя социалните мрежи"}
{"url": "https://www.dnes.bg/stranata/2018/09/11/jiteli-na-3-sela-s-molba-asfalt-do-velingrad.387462", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        След тежката катастрофа край Своге темата за безопасността на пътниците и качеството на пътищата се превърна в силно чувствителна.\n\r\nЖивеещите в 3 велинградски села от години се борят с местните власти и пишат писма до правителството с една единствена молба - да имат асфалт по единствения път от Велинград до населените им места.\n\r\n\"Правим протест за четвърти път. Сезирахме Министерския съвет, президента, омбудсмана. В момента се водят преговори. Общината ни излъга, че околовръстният път е към АПИ. Ние сме забравени от страната. Искам да се обърна към премиера - не е нормално в една европейска държава да има такива улици. Забравени сме от държавата\", категоричен бе организаторът на протеста Салих Трончов.\n                    \n                    \n                \r\nЖителите се оплакват, че нямат лесен достъп до здравни услуги. Лекарствата си купуват след като хванат влака от гарата, а до там пътят е без асфалт. До центъра на Велинград, който е на 20 километра от селата, им отнема час и половина с автомобил.\n\r\n\"Единствено премиерът обръща внимание на проблемите. Това се вижда от медиите. Кметът на Велинград излъга пред друга медия, че проектът ще бъде задвижен\", отбеляза Трончов пред .\n\r\nСледващата стъпка, която ще предприеме Салих, е гладна стачка пред Министерския съвет. Също така се закани, че ще информира европейските институции за проблема.", "date": "2018.09.11", "title": "Жители на 3 села с молба: Асфалт до Велинград"}
{"url": "https://www.dnes.bg/obrazovanie/2018/09/11/zavetnoto-studentsko-obshtejitie-mizeriia-opashki-i-hlebarki.387456", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОстават малко повече от две седмици до началото на академичната година. В пълен контраст с емоциите около приема и началото на висшето образование, немалко студенти се оплакват от условията за живот в общежитията, критериите, по които се одобряват студентите, както и дългото чакане на опашки, за да се плати месечният наем.\r\nПо думите на Яна Вангелова, председател на Националното представителство на студентските съвети, студентите в страната имат най-различни проблеми, но в последно време има доста оплаквания от състоянието на сградния фонд на университетите.\r\n\"Различните университети разполагат с различен сграден фонд и условия за настаняване. Стремим се да предизвикаме ремонти на местата, където има лоши условия, но това понякога не става. Искаме министерството да отпусне средства за ремонт на общежитията. Ще са нужни милиони, особено за някои сгради, които са в доста лошо състояние\", обясни пред Вангелова.\r\n                    \n                    \n                Според председателя на Студентски съвет на СУ Георги Гълъбов на този етап се ремонтират 3 блока и остават само няколко входа, които трябва да бъдат обновени.\r\n\"В СУ вече се работи по система за електронно плащане на наемите за общежитие. Вече ще има и ПОС терминали на всяка една каса. В процес на разработка е система за настаняване по желание на студентите\", подчерта още Гълъбов.\r\nПламен Пенев - член на Студентския съвет на УНСС, също разясни, че благодарение на добрата връзка между ръководството на университета и студентите вече са ремонтирани 10 от общо 13 блока.\r\n\"Смея да кажа, че общежитията са на доста прилично ниво. Хората, които имат успех над 5,50, се настаняват в по-добри общежития\", добави Пенев.", "date": "2018.09.11", "title": "Заветното студентско общежитие: Мизерия, опашки и хлебарки "}
{"url": "https://www.dnes.bg/world/2018/09/11/bijuta-za-900-000-otmyknati-ot-hotelska-staia-v-parij.387478", "text": "Саудитска принцеса заяви, че от апартамента й в хотел \"Риц\" в Париж са откраднати бижута за 930 000 долара, предаде Ройтерс, като се позова на полицейски източник.\r\nЖената, чието име не се съобщава, казала, че бижутата са били откраднати в петък следобед. Не е имало признаци за взлом в стаята, заяви вчера полицейският източник.\r\nЖената казала пред прокуратурата, че личните вещи не са били оставени в сейфа на стаята.\r\nГоворител на \"Риц\" отказа коментар.\r\nАко информацията бъде потвърдена, това ще е вторият обир от луксозния хотел тази година.\r\nПрез януари мъже с брадви нахлуха във фоайето и откраднаха бижута за милиони долари от витрините. Трима от петимата крадци бяха заловени, а всички бижута бяха намерени.\r\nВ района, където е разположен хотелът, има десетки луксозни бутици и бижутерийни магазини и нерядко се извършват въоръжени обири.\r\n/БТА/", "date": "2018.09.11", "title": "Бижута за $900 000 отмъкнати от хотелска стая в Париж"}
{"url": "https://www.dnes.bg/notifikacii/2018/09/11/1000-prodajbi-za-4-g-i-pravec-na-tezgiaha-500-000-i-e-vash.387461", "text": "Българският производител на смартфони и лаптопи \"Правец Компютри\" се продава. Обявената цена е 500 хил. евро.\r\nПрез 2014 г. компанията бе възродена от Бойко Вучев и съдружника му Калин Киряков, но явно нещата не вървят така добре, както са очаквали, защото пocлeдният финaнcoв oтчeт сочи, че дружеството е на загуба - 11 xил. лева.\n\r\nКъм момента фирмата има четири продукта - компютри и мобилни телефони. В процес на разработка са още три нови. Това са водо- и ударозащитен смартфон от най-висок клас и ултрабук в най-висок сегмент. \r\nОсвен това според обявата за продажба се работи върху \"yникaлeн пpoдyкт бeз aнaлoг в cвeтa\", но не е посочено какъв е той, пише \"\".\r\n                \n                От описанието става ясно, че в сделката влизат регистрираната търговска марка \"Правец\" компютри, онлайн магазин и три работещи сервиза в София. \r\nОт \"Правец\" добавят, че имат две партньорски фабрики в Тайван и Хонгконг, над 500 хил. човека аудитория - не само в България, но и в Европа, и повече от 1000 продадени продукта.", "date": "2018.09.11", "title": "1000 продажби за 4 г. и... \"Правец\" на тезгяха. €500 000 и е ваш! "}
{"url": "https://www.dnes.bg/politika/2018/09/11/borisov-obeshta-vdigame-parite-v-biudjetniia-sektor-s-10.387482", "text": "С 10% ще бъдат вдигнати заплатите в бюджетния сектор от 1 януари. Това обяви премиерът Бойко Борисов пред журналисти във Варна.\n\n\nПо думите му ръстът ще повлече увеличение и в останалите сектори.\r\n\"Така на парче - 150 млн. за полицаи, 100 за военни, за съдебна охрана, за учители... Тук таме остават сектори, които все едно не са важни\", разясни премиерът.\r\nУтре министрите ще обсъждат ръста на заседание на Министерския съвет.\r\nПо думите му щом комунистите не са на власт, няма дефицит в бюджета и разчетите показват, че повишение е възможно.\r\nБорисов коментира и освобождаването на министрите Николай Нанков, Валентин Радев и Ивайло Московски след катастрофата край Своге със 17 жертви.\r\n                    \n                    \n                \"На мен ми е най мъчно, че ги сменяме, аз съм ги отгледал от деца в партията - Московски, Нанков, прекрасни отношения имаме... ние не сме БСП. Не очаквам да има изненади в гласуването\", коментира той.\r\nСпоред него в една такава коалиция всеки има мнение и е прав за себе си, но съпротива не е имало.\r\nПо думите му синхронизирано се говори от БСП и Президентството по една и съща тема. \"Оставете ги президентите да си мерят рейтингите\", каза той, но на въпрос дали ще е кандидат-президент на следващия вот, отговори: \"Глупости! Нечовешка работа и отговорности има върху мен и въобще върху управляващите\".\r\nБорисов намекна, че президентът Румен Радев готви политически проект: \"Обърнете внимание на нюансите: Сега не е време за избори, но ако дойде една нова партия, това вече е друго\". Вчера държавният глава коментира, че предсрочни избори няма да доведат до нов резултат, но всички очакваме \"устойчива алтернатива\".\r\nБорисов е във Варна по повод Световното първенство по волейбол. Днес той се видя лично с националния ни отбор и му пожела успехи. Премиерът получи книга от Любо Ганев с посвещение: \"За най-големия от най-високия\". ", "date": "2018.09.11", "title": "Борисов обеща: Вдигаме парите в бюджетния сектор с 10%"}
{"url": "https://www.dnes.bg/notifikacii/2018/09/11/silen-start-za-gimnastichkite-boriana-kalein-vtora-na-obrych.387460", "text": "\n\r\nБългарските гимнастички започнаха много силно участието си на световното първенство по художествена гимнастика в София. Подкрепяни от феновете по трибуните в \"Арена Армеец\" Катрин Тасева, Невяна Владинова и Боряна Калейн изпълниха стабилно, без грешки и с много настроение съчетанията си с обръч.\r\nНай-силна оценка на този уред от българките получи Боряна Калейн. Тя беше оценена с 19.050 точки, от които 11.000 за трудност.\r\nКатрин Тасева има 18.850 точки (10.600 за трудност), а Невяна Владинова - 18.700 (10.200 за трудност).\r\nТака Калейн е с втора по сила оценка на обръч след първия ден, Тасева с трета по сила, а Владинова - с пета.\r\n                \n                Влада Николченко от Украйна е временен лидер на обръч с 19.850 точки.\r\nОтборно след първия ден от общо четири на квалификациите България е на второ място със сбор от 56.600 точки. Временен лидер е Русия с 60.450 точки, а на трета позиция е Украйна с 54.125 точки. Следват съставите на Италия, Беларус, Израел и други.\r\nВ квалификацията за многобоя Боряна Калейн е пета, Катрин Тасева - седма, а Невяна Владинова - девета. Води рускинята Александра Солдатова, пред сестрите Дина и Арина Аверини.\r\nВ първия ден на шампионата на планетата своите композиции показаха общо 150 гимнастички.\r\nСпоред регламента, в първите четири дни на шампионата са квалификациите за многобоя, финалите на отделните уреди и състезанието за отборното класиране. Всеки ден грациите играят по един уред - понеделник и вторник на обръч и топка, а сряда и четвъртък на бухалки и лента. За финалите на уредите се класират осемте гимнастички с най-високи оценки от квалификациите, но само по две от държава. Първите 24 в общото класиране влизат сред 24-е финалистки в индивидуалния многобой, който е в петък.\r\nГимнастичките от Русия играха много силно с топка и получиха най-високите оценки до момента. Александра Солдатова беше оценена с 20.250 точки, Дина Аверина с 20.150 точки, а Арина Аверина с 20.050 точки.\r\nДнес състезателките продължават квалификациите с обръч и топка. Българките ще играят с топка, а рускините - с обръч. Вечерта са финалите на тези два уреда.\r\nОфициалното откриване на световното първенство е днес от 19:15 часа.", "date": "2018.09.11", "title": "Силен старт за гимнастичките: Боряна Калейн втора на обръч"}
{"url": "https://www.dnes.bg/notifikacii/2018/09/11/shofior-blysna-i-ubi-velosipedist-vyv-varna.387468", "text": "Шофьор на БМВ блъсна и уби велосипедист във Варна. Мъжът се издирва от полицията, съобщават от .\r\nТежкият инцидент става около 19:50 ч. на бул. \"Приморски\", близо до кръстовището на ул. \"Македония\" в морската столица. Водачът на автомобила все още не е установен.\r\nСпоред официална информация на властите шофьорът застига велосипедиста и го блъска. 39-годишният мъж е откаран в болницата с тежки травми, но е починал малко по-късно, въпреки усилията на медиците.\r\nПо случая има образувано досъдебно производство. Изясняват се причините и обстоятелствата около инцидента.\r\n ", "date": "2018.09.11", "title": "Шофьор блъсна и уби велосипедист във Варна"}
{"url": "https://www.dnes.bg/kino/2018/09/11/sled-nokaut-ili-vsichko-koeto-tia-napisa-niki-iliev-s-chetvyrti-film.387484", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПо-малко от половин година след премиерата на филма \"Нокаут или всичко, което тя написа“, режисьорът Ники Илиев отново крои нов сценарий. \n\r\n„Нокаут или всичко, което тя написа“ е с участието на звездата от \"От местопрестъплението: Лас Вегас“ Гари Дърден и обиколи редица фестивали в Ню Йорк, Париж, Берлин, Рим и остров Иския. \n\r\nСлед успехите, които лентата пожъна главно в чужбина, ред е Ники Илиев да налее основите на новия си  четвърти филм, който към момента е на сценарно ниво. \n\r\n\"Съвсем скоро ще започнем по-сериозна работа по продуцирането. Идеята е снимките да започнат в края на другата пролет. Те ще се осъществят предимно в Пловдив, ще снимаме и по морето\" сподели в студиото на предаването \"България сутрин\" по телевизия  Ники Илиев.\n                    \n                    \n                \r\nЗа разлика от \"Нокаут\", който бе реализиран почти на 90% на английски език, четвъртият му филм ще е предназначен предимно за родната публика. Диалогът в него ще е единствено на български, а жанрът ще гравитира отново по-силно към комедията.\n\r\n\"Искам да направя отново един позитивен филм, на който хората да могат да се забавляват. Ще се върна повече към стила на \"Живи легенди\", но – надявам се, следващият да е по-добър\", разкри още режисьорът.\n\r\n ", "date": "2018.09.11", "title": "След \"Нокаут или всичко, което тя написа\": Ники Илиев с четвърти филм"}
{"url": "https://www.dnes.bg/obshtestvo/2018/09/11/tejkiiat-razvod-nimh-ban-prognozata-za-vremeto-spira.387473", "text": "Националният институт по метеорология и хидрология ще спре да работи следващия вторник заради липса на ръководство. Това заяви вече бившият директор на института проф. Христомир Брънзов, който беше освободен от поста миналата седмица.\n\n\n\n\n\r\n\"В момента институтът работи по инерция. Тази инерция рано или късно ще спре, най-вероятно следващият вторник. Ще спре прогнозата за времето, ще спрат системите за ранно предупреждение. В момента не можем да си платим ток, комуникация, хората не получават заплати, не можем да платим доставки, защото няма кой да подпише документите\", призна той пред bTV.\r\n                    \n                    \n                По думите му бюджет има, тъй като МОН са превели един транш, достатъчен до края на този месец на НИМХ, но няма кой да ръководи институцията.\r\n\"Не знам защо ме освободиха, трябва да питате БАН. В заповедта за освобождаване няма мотиви. От медиите разбрах, че било заради уронване на престижа на институцията\", коментира Брънзов.\r\nПо думите му позицията директор на НИМХ се заема на ротационен принцип, като се обявява конкурс.\r\nСрокът за подаване на документи обаче изтекъл на 4 септември тази година и никой не е подал документи за директор.\r\n\"Според мен им трябва по-удобен директор в процеса на разделяне на НИМХ от БАН, след като се дели имущество, активи – аз така си го обяснявам. По-удобен директор за по-лесни преговори\", коментира още Брънзов.\r\nВчера стана ясно, че част от НИМХ ще остане в БАН, но не е ясно в какъв състав.\r\n\"Чух, че 94% от НИМХ излизат, а 6% остават. 6% бяха въздържали се. След събитията, които се случиха, особено след отстраняването ми като директор, БАН показа, че автономията на институтите е само на хартия. Почти съм убеден, че тези 6% от колегите въобще не се колебаят и ще си тръгнат с института\", коментира още Брънзов.\r\nТой смята, че в ръководството на БАН има чувство за непогрешимост. По думите му настоящата процедура по отделяне на БАН е измислена по такъв начин, че да се протака във времето.\r\n\"Това ще продължи най-малко до края на годината. Предвижданията ми са, че ще се опитат да продължи и следващата година, когато отделянето на НИМХ от БАН ще стане безпредметно. Тогава ще бъде приеман бюджета и ако в него НИМХ е в БАН никой няма да прекроява бюджета заради нас\", коментира Брънзов.", "date": "2018.09.11", "title": "Тежкият развод НИМХ - БАН: Прогнозата за времето спира! "}
{"url": "https://www.dnes.bg/obshtestvo/2018/09/11/voenni-spasiha-myj-ot-goriashta-kyshta-v-kiustendilsko.387483", "text": "Трима военнослужещи са спасили собственик на горяща къща в кюстендилското село Пиперков чифлик, съобщиха от бригадното командване към състава на Сухопътни войски в Благоевград. \r\nЕфрейторите Десислав Йорданов и Евгени Георгиев, както и редник Кристиян Георгиев, са пътували за работа около 6:30 часа, когато забелязали пушек от горящата къща. \r\nИмотът е горял от втория етаж, а на първия етаж е имало мъж, викащ за помощ. \r\nВоеннослужещите са извадили мъжа от горящата къща, който се е оказал човек с увреждания. Подали са сигнал и на телефон 112.\r\nТримата военнослужещи са предложни за награда.", "date": "2018.09.11", "title": "Военни спасиха мъж от горяща къща в Кюстендилско"}
{"url": "https://www.dnes.bg/temida/2018/09/11/psihichno-bolen-potroshi-turskite-grobishta-v-dobrich.387481", "text": "Мъж с психични отклонения е авторът на вандалския акт в турските гробища на Добрич, съобщиха от Апелативната прокуратура във Варна. \r\nВ нощта срещу 7 септември, броени часове след честването на Деня на Съединението, извършителят съборил надгробните плочи на 40 паметника в мюсюлманския сектор на гробищния парк, където няма видеонаблюдение, а само един пазач.\r\nЗаради грозното посегателство в декларация от Главното мюфтийство призоваха институциите да предприемат адекватни и незабавни действия по задържането и наказването на виновника. \r\nОт прокуратурата им отговориха, че по случая веднага е било образувано досъдебно производство, като в хода на разследването е бил установен и авторът на деянието. \r\n                    \n                    \n                Той е обвинен за посегателството над надгробните паметници, като за това престъпление законът предвижда пробация или до 3 г. лишаване от свобода и глоба от 3000 до 10 000 лв.\r\nЗасега не е ясно дали вандалът ще носи наказателна отговорност, защото е с психично заболяване. \r\nПредстои да бъде внесено искане за настаняването му в психиатрично заведение за изследване, уточниха от прокуратурата.", "date": "2018.09.11", "title": "Психично болен потроши турските гробища в Добрич "}
{"url": "https://www.dnes.bg/politika/2018/09/11/smianata-na-ministrite-risk-no-politicheski-opravdan.387479", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНовите предложения за министерски постове вече са факт. Вчера министър-председателят Бойко Борисов побърза да съобщи имената, за да няма повече спекулации с темата ще има ли \"спасени\" министри. \r\nСлед втори пореден есенен коалиционен съвет стана ясно, че диалогът в голямата коалиция е подновен, но напрежението и в малката не спадна. \r\nВолен Сидеров съзря заговор срещу премиера от близки до него хора от ГЕРБ, НФСБ и Реформаторския блок, а Валери Симеонов заяви, че ще приеме новите хора в Министерския съвет, но няма да подкрепи оставките на старите.\n\n\n\n\r\n                    \n                    \n                \"Борисов за пореден път се показа като ловък политик. Очевидно политическата логика взе връх, тъй като подобна масивна смяна на министри ще доведе до известни затруднения в текущите административни дела\", коментира в студиото на \"България сутрин\" социалният антрополог Харалан Александров.\r\nТой подчерта, че действията на премиера представляват риск, който обаче е политически оправдан. Оттук нататък обаче предстои да разберем дали ще бъде и административно удържан.\r\n\"След поредицата от скандали и драматични събитие се очакваше да се отпуши някакво напрежение. Затова и се очакваха оставки. Случилото се беше избор на Борисов да реагира бързо, вместо да направи достатъчно задълбочен първоначален анализ. На базата на експертна оценка можеше да се посочи отговорният за трагедията край Своге\", каза политическият психолог Антоанета Христова.\r\n\"Това, че вътре в партията имаше разнопосочно мислене беше грешно, тъй като даде възможност на медиите и анализаторите да говорят за раздори в коалицията. Тези послания създадоха повече шум в пространството, по-важно беше да се наблюдава какъв избор за министри ще бъде направен\", допълни още тя.\r\nПред  политологът доц. Татяна Буруджиева отсече, че според нея тежки сътресения в коалицията няма да има, независимо от скандалите, на които ставаме свидетели.\r\n\"Безсмислено е да коментираме вече втора година дали правителството ще подаде оставка. За да се случи това, мотивацията им да влязат във властта трябва да бъде разрушена. Все повече започвам да си мисля, че тези разногласия се случват, за да се спечели време и да се привлече общественото внимание\", отбеляза тя.", "date": "2018.09.11", "title": "Смяната на министрите – риск, но политически оправдан"}
{"url": "https://www.dnes.bg/business/2018/09/11/kakvi-sa-predpriemachite-na-bydeshteto-vyv-fokusa-na-klub-investor-bg.387489", "text": "Какви са предприемачите на бъдещето и как осигуряват капитал за бизнес начинанията си – тези и още интересни теми ще бъдат във фокуса на новото издание на Клуб Investor.bg - „Предприемачи на бъдещето“ – на 27 септември, от 15 часа, в Capital Fort. Акцентът в първия панел на дискусията ще бъде насочен към възможностите за финансиране на бизнес проекти, а модератор ще бъде Виктор Манев – съосновател на IMPETUS Capital, компания инвестираща в растящи фирми, които чрез иновации създават нови пазари, продукти и услуги. Той ще представи анализ за търсенето и предлагането на капитал за малкия и среден бизнес и ще очертае тенденциите и мястото на България спрямо останалите европейски държави.  Вторият панел ще се фокусира върху профила на предприемачите на бъдещето и сферите, в които избират да се реализират. Представители на бизнеса ще споделят как са превърнали идеите си в действащи проекти и кои са ключовите стъпки, които гарантират успех на начинанието. Сред участниците в дискусиите на „Предприемачи на бъдещето“ ще бъдат евродепутатът Ева Майдел, която фокусира вниманието си върху повишаването на уменията, използването на иновации и технологиите, подкрепа за предприемачеството и инвестициите в Европа; Христо Стоянов - регионален мениджър в Европейски Инвестиционен Фонд; Васил Големански – зам.- председател на СД на Българската Фондова Борса. Своите рецепти за успех ще споделят още Юлиян Софрониев – основател и главен изпълнителен директор на Biodit Global Technology, Силвия Павлова – съосновател и управляващ партньор на Wooden Spoon, и други млади и успешни предприемачи. Подробна информация за събитието, програмата и лекторите може да откриете на сайта http://club.investor.bg/, където може да се регистрирате за участие. По публикацията работи: Златко Желев", "date": "2018.09.11", "title": "Какви са предприемачите на бъдещето – във фокуса на Клуб Investor.bg"}
{"url": "https://www.dnes.bg/muzika/2018/09/11/novata-pesen-na-azis-evtina-provokaciia-ili-socialno-poslanie.387463", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИма изпълнители, към чието творчество никой не може да остане безучастен. Затова Азис отново накара България да говори за него. Новата песен на певеца, и по-специално видеоклипът към нея, привлякоха бързо вниманието и парчето събра рекорден брой гледания.\r\nПесента е гледана над 850 хиляди пъти, а в класацията на YouTube стои като №1 в \"Набиращи популярност\".\r\n\"Ти позна ли ме\" направи невъзможното и накара не само феновете, но и противниците на поп фолка да погледнат през очите на дискриминираните в обществото.\n\r\nПесента завършва със силно социално послание, поднесено от актрисата Цветана Манева, което още повече разбуни духовете в социалните мрежи.\r\n                    \n                    \n                Според PR експерта Ива Екимова това е втора серия на някакъв вид социално послание - след песента му \"Мотел\".\r\n\"Шумно е в момента, четем за това послание навсякъде. Социалните мрежи дадоха много широка свобода на словото. За мен това е мощен PR трик, който е търсен, намерен и правилно канализиран. Мисията е изпълнена\", настоя Екимова пред .\r\nПо думите ѝ посланията на Азис стигат до аудиторията му, но въпросът е дали те са правилно разбрани и какво следва оттук нататък.\r\nКнижният блогър Александър Кръстев е на мнение, че е спорно дали и колко тези послания, които Азис отправя, достигат до неговата аудитория.\r\n\"Аз нямам проблем с присъствието на Цветана Манева. Когато се отправя такова послание, то е хубаво да има достатъчно силен посланик. Нейният монолог накрая е много силен и няма нищо общо с песента на Азис. Искам да видя Азис в училище да говори за различните, а не в песните си само\", подчерта още Кръстев.", "date": "2018.09.11", "title": "Новата песен на Азис: Евтина провокация или социално послание?"}
{"url": "https://www.dnes.bg/obshtestvo/2018/09/11/bylgarkite-posledni-po-prodyljitelnost-na-jivota-v-es.387496", "text": "Българките са на последното място по продължителност на живота в ЕС. Класацията е направена въз основа на данни от Евростат, предаде БНР.\r\nВ нея британките са на  17-о място сред 28-те членки на Европейския съюз.\r\nСредната продължителност на живота на дамите в Обединеното кралство е 83 години, но това е под средната продължителност за ЕС като цяло. \r\nНай-дълголетни са испанките, при които този показател е малко над 86 години. Челната тройка се допълва от Франция и Италия.\r\nВ дъното на таблицата са българките със 78 години средна продължителност на живота, непосредствено след румънките, латвийките и унгарките. \r\nПрофесор Джон Нютън от правителствения отдел за подобряване на общественото здраве заяви, че резултатите пораждат загриженост, макар че не е тайна, че при британките се наблюдава висок процент на ракови заболявания, особено рак на гърдата.\r\nКонсумацията на алкохол и затлъстяването също са фактори, допринасящи за раковите заболявания.", "date": "2018.09.11", "title": "Българките – последни по продължителност на живота в ЕС "}
{"url": "https://www.dnes.bg/festivali/2018/09/11/down-low-i-kultovoto-johnny-b-na-varna-oktoberfest.387520", "text": "Между 28 септември и 7 октомври Варна ще се превърне в бирената столица на България. Тя ще бъде домакин на Varna Oktoberfest, копие на прочутия немски фестивал.  Освен немска бира, която ще се лее в изобилие, в морската ни столица пристигат специално за събитието изпълнителите от германската хип-хоп група Down Low, които могат да се похвалят с култовото преди години парче \"Johnny B\". \n\r\nОсвен тях гостите на феста ще чуят още Буги Барабата с \"Бараби Блус Бенд\", Лео и Играта, Петя Алекса, Севи, Стоян Роянов (Я-я) от La Migra. Водещ през десетте дни на събитието ще бъде Монти, от бившата група Ice Cream, който в момента прави успешни дуети с Петя Алекса. \n\r\nВарненският Oktoberfest ще се проведе в парка \"Аспарухово\", а организаторите са предвидили различни допълнителни забавления. В самия ден на откриването (28 септември) звездите от \"Отбора на сърцето\" ще изиграят мач с местен варненски отбор на стадиона в „Аспарухово“. В редовете на звездния отбор ще са Монти, Лео, Играта, Спенс, Дани Златков, Панайот от Биг Брадър. Те не за първи път излизат на терена в името на благотворителни каузи.\n\r\nЗа малки и големи пък ще отвори врати и лунапарк с различни атракциони и забавления. \n\r\nЩе има и спортна арена, на която ще се провеждат различни игри с публиката и където на всеки кръгъл час ще се раздават награди. \n\r\nВ над 30 павилиона посетителите ще могат да замезват както с български традиционни ястия, така и с чужди вкусотии – немски вурстчета, американски стекове и дори японски кулинарни изкушения. А за онези, на които личната карта вече позволява да пият неща по-силни от сок и вода, са предвидени 500 вида бира – от обикновена наливна до такава с няколко вековна история зад гърба си. \n\r\nРаботното време на Varna Oktoberfest ще е от 14:00 до 22:00 ч., а в събота и неделя от 10:00 до 23:00 часа. Входът е свободен.", "date": "2018.09.11", "title": "Down Low и култовото \"Johnny B\" на Varna Oktoberfest"}
{"url": "https://www.dnes.bg/obshtestvo/2018/09/11/liubovta-v-istoriiata-strastta-mejdu-georgi-dimitrov-i-liuba-ivoshevich.387503", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЛюбовните страсти на първите в държавата. Скандалите винаги са били част от историята, а колкото по-пикантни, толкова по-добре.\r\nЖурналистката Магдалена Гигова разказа за любовните драми в живота на някой български държавници, революционери и политици в новата ни история.\r\nВожда има една тайна история, която е била \"засекретена\". През 51-а година на ул. \"Опълченска\", където е живял вожда, намират триста писма на тавана.\r\nПисмата между Георги Димитров и Любица Ивошевич са откровени и еротични, някои от които на ръба на приличието, и накрая биват засекретени.\r\nПлътските желания не са си кореспондирали с идеята какъв трябва да е моралът на един комунистически лидер и то на такова високо ниво.\r\n                    \n                    \n                Любица е била доста фриволна, поне за социалистическия строй, разказа Магдалена Гигова пред .\r\nПървата съпруга на Георги Димитров е била модистка, живяла е във Виена, където е работила в ателие за бельо. На една лекция на БРСДП тя вижда Георги Димитров и е увлечена по него, взима го под крилото си.\r\nСпоред изследванията на Гигова Георги Димитров е имал много любовни авантюри. Освен красивите жени шефът на Коминтерна обичал и хубавите костюми и пурите. \r\n\"Любовчията Димитров\" не е единственият политик, чийто живот е белязан от любовна драма. С особен драматизъм е белязан скандалът между премиера Стефан Стамболов и военния министър Михаил Савов.\r\nЗаради писанията в пресата, че Стамболов е имал интимни отношения със съпругата му, генерал Савов предизвиква министър-председателят на дуел. Дуелът не е осъществен, но Стамболов подава оставка, която княз Фердинанд неочаквано приема.\r\nМоже да се каже, че кариерата на този наш голям държавник, приключва заради една глупава любовна афера.  Малко след това Стамболов е жестоко убит.", "date": "2018.09.11", "title": "Любовта в историята: Страстта между Георги Димитров и Люба Ивошевич"}
{"url": "https://www.dnes.bg/eu/2018/09/11/nebrejen-cipras-obiavi-krai-na-korupciiata.387510", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПо-малко от месец, след като Гърция излезе окончателно от спасителната програма, премиерът на южната ни съседка Алексис Ципрас изнесе реч за бъдещето на Европа в пленарната зала в Страсбург.\r\nГръцкият премиер не изневери на своя небрежен стил - освен без вратовръзка, Ципрас влезе в залата с 15-минутно закъснение, предаде .\n\n\n\r\nИнтересът от страна на евродепутати и журналисти не беше голяма, но това не попречи на гръцкият премиер да изнесе една емоционална реч.\r\nЦипрас обяви край на финансовата криза, както и край на корупцията и хаосът в страната. Освен това премиерът нарече страната си маяк за ЕС. \r\n                    \n                    \n                Освен това той заяви пред евродепутатите, че ЕС може да бъде разрушен само и единствено от от десния популизъм и неолиберализма. В същото време нарече следващите евроизбори съдбоносни за Съюза.\r\nРечта на Ципрас беше посрещната добре от присъстващите, но все пак отприщи и доста критични коментари.\r\n ", "date": "2018.09.11", "title": "Небрежен, Ципрас обяви: Край на корупцията!"}
{"url": "https://www.dnes.bg/notifikacii/2018/09/11/putin-otbranitelnite-vryzki-s-kitai-se-gradiat-na-doverie.387504", "text": "Отношенията между Москва и Пекин в сфери от политиката до сигурността и отбраната се основават на доверието помежду им, заяви руският президент Владимир Путин пред китайския си колега Си Цзинпин.\n\r\nПутин каза това преди преговори със Си Цзинпин в кулоарите на икономическия форум в град Владивосток, в руския Далечен изток, пише Ройтерс. \n\r\nПреговорите съвпадат с началото на най-големите руски военни маневри от разпадането на Съветския съюз, в които участва и Китай.\n\r\nВ маневрите участват близо 300 000 души. Китайски войници са представени всички видове войски, отбелязва Франс прес.\n\n\n\r\nНАТО определи маневрите като репетиция за голям конфликт. \"Това е в съзвучие с тенденцията, която наблюдаваме от известно време, на по-самоуверена Русия, която увеличава бюджета за отбрана и военното си присъствие\", заяви Дилън Уайт, говорител на Алианса, цитиран от АФП.\n                \n                \r\nОгромните маневри с участието на китайската и на монголската армия са наречени \"Восток-2018\" (\"Изток-2018\") и ще продължат до 17 септември в Източен Сибир и в руския Далечен изток. Днешният ден ще бъде посветен на разполагането на войските. Утре ще извършат учения за противовъздушна отбрана, а основното събитие ще е в четвъртък, съобщава руското министерство на отбраната, без да съобщи повече подробности.\n\r\nОчаква се руският президент, който е във Владивосток заради икономическия форум, да посети маневрите, протичащи в контекста на постоянно напрежение със западните страни, украинската криза, конфликта в Сирия и постоянни обвинения за намеса в политиката на Запада. \n\r\nСпоред руската армия тази демонстрация на сила е подобна на маневрите \"Запад-81\", в които преди близо 40 години участваха между 100 000 и 150 000 войници от Варшавския договор в Източна Европа. Това бяха най-големите военни маневри, организирани през съветската епоха, припомня АФП, цитирана от БТА.\r\n ", "date": "2018.09.11", "title": "Путин: Отбранителните връзки с Китай се градят на доверие"}
{"url": "https://www.dnes.bg/politika/2018/09/11/patriotite-obedineni-odobriavat-i-siderov-i-vicetata.387533", "text": "След сътресенията и напрежението в малката коалиция, \"Обединени патриоти\" излязоха с позиция, че одобряват председателя на парламентарната група Волен Сидеров и членовете на Министерския съвет - Валери Симеонов и Красимир Каракачанов. Това решение бе взето на заседание на Политическия съвет на коалицията, което се е състояло днес.\r\n\"Политическият съвет на коалиция от партии \"Обединени патриоти - НФСБ, АТАКА и ВМРО\" одобрява и подкрепя дейността на председателя и ръководството на парламентарната група, както и на представителите на коалицията - членове на Министерския съвет\", съобщават от пресцентъра на коалицията.\r\n                    \n                    \n                В решението на НФСБ, АТАКА и ВМРО се посочва, че коалицията подкрепя управленската програма на правителството и смята, че от нейното изпълнение зависи пълния мандат на кабинета.\r\nДокументът е подписан от съпредседателите на коалицията Валери Симеонов, Волен Сидеров и Красимир Каракачанов.\r\nНапрежението между шефа на парламентарната група Волен Сидеров и вицепремиера Валери Симеонов тлее от месеци. Сидеров многократно обвини Симеонов, че руши коалицията и зовеше той да напусне поста си. \r\nПреди седмица пък лидерът на НФСБ Валери Симеонов заплаши, че ще напусне коалицията, тъй като решенията в кабинета се взимат еднолично. \r\nВицепремиерът поиска и промяна в ръководството на парламентарната група, тъй като то не работело реално в момента.", "date": "2018.09.11", "title": "Патриотите – обединени! Одобряват и Сидеров, и вицетата"}
{"url": "https://www.dnes.bg/temida/2018/09/11/vylcho-obratno-v-aresta-a-mama-i-tatko-arabadjievi-si-idvat-skoro.387508", "text": "\n\r\nСинът на Ветко и Маринела Арабаджиеви - Вълчо - да бъде върнат обратно в ареста, реши Апелативният спецсъд, отменяйки по-рано наложената му 20 000 лева гаранция.\r\nАпелативните съдии Даниела Росенова, Димчо Георгиев и Веселина Вълева нарекоха решението на първия съд за свободата на Вълчо \"незаконосъобразно и необосновано\". \r\nМагистратите обявиха, че са открити доказателства срещу Арабаджиев за обвинението му в пране на пари. \r\nСпоред прокуратурата той е държал 5,4 милиона лева в три банкови касети в трезор. \r\nКакто обвинението, така и съда, прие, че за тези пари произходът е неизяснени, най-вероятно са от укрити данъци на фирмата \"Виктория Груп корпорейшън\" на фамилията Арабаджиеви. \r\n                    \n                    \n                \"Не е сериозно да се приеме, че Вълчо Арабаджиев не е бил запознат каква е дейността на многото на брой фирми на родителите му\", каза съдия Росенова, визирайки доказателства, че Ветко и Маринела Арабаджиеви са част от престъпна група за източване на ДДС от хазната. \r\nЗадържани с Арабаджиев в ареста отново са и двете счетоводителки - Ромелия Кирилова и Елена Караянева. Според съда има доказателства, че те са участвали в престъпна група за укриване на данъци.\r\nТримата бяха задържани в съдебната зала днес, като най-тежко новината прие сестрата на Вълчо Арабаджиев - Александра, която го прегръщаше, плачейки, съобщи \"\".\r\nПо рано днес адвокат Илиян Василев, който защитава Вълчо Арабаджиев обяви пред , че до дни Маринела и Ветко Арабаджиеви ще се върнат в България, доброволно.\r\nТе са обвинени за участие в организирана престъпна група за данъчни престъпления - укриване на данъци и пране на пари.                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед зрелищна спецакция в края на миналия месец към наказателна отговорност бяха привлечени шест лица, пет от тях за участие в организирана престъпна група, а самият Вълчо Арабаджиев е с обвинение за пране на пари.\r\nБаща му Ветко и майка му Маринела бяха обявени за общодържавно издирване. Според прокуратурата те се намират във Франция. Техни познати обаче намекват, че семейството е забегнало в Испания, венгага когато станало ясно за спецакцията срещу тях.\r\nПрипомняме ви, че при обиски в хотелите на Арабаджиеви – \"Марица\" в Пловдив и \"Маренела\" в София разследващите намериха 10 милиона лева в куфари, кутии, сейфове...", "date": "2018.09.11", "title": "Вълчо – обратно в ареста, а мама и татко Арабаджиеви си идват, скоро!"}
{"url": "https://www.dnes.bg/eu/2018/09/11/ep-dava-2-26-mln-za-bedstvieto-v-burgasko-prez-2017-g.387507", "text": "Европейският парламент подкрепи днес отпускането на 2,26 милиона евро на България за претърпени щети от природно бедствие.\n\n\n\r\nПрез януари нашата страна е подала заявление за средства заради щетите от валежите и силните бури на 25 и 26 октомври миналата година. \r\nЕП отчита, че валежите на посочените дати са взели пет жертви и са засегнали около 6000 души. \r\nБедствието в Бургаско е довело до наводняването на 142 жилищни и над 1200 нежилищни сгради. Българските власти оценяват общите преки щети от бедствието на 90,3 милиона евро.\r\nПредложението за отпускане на средства от ЕС бе подкрепено днес от 652 евродепутати, 36 се въздържаха, а четирима бяха против, пише БТА.", "date": "2018.09.11", "title": "ЕП дава €2,26 млн. за бедствието в Бургаско през 2017 г. "}
{"url": "https://www.dnes.bg/stranata/2018/09/11/leka-katastrofa-na-trakiia-predi-sofiia.387538", "text": "\n\r\nЛека катастрофа предизвика голямо задръстване на АМ \"Тракия\".\r\nИнцидентът е станал този следобед, малко преди София.\r\nЛек автомобил \"Хонда\" се е забил в мантинелата.\r\nЕкипи на полицията са на мястото на катастрофата.", "date": "2018.09.11", "title": "Лека катастрофа на \"Тракия\" преди София"}
{"url": "https://www.dnes.bg/notifikacii/2018/09/11/8-te-ot-nai-dobrite-estestveni-antibiotici-sa.387430", "text": "Знаете ли, че голяма част от храните, които консумирате всекидневно се наричат естествени антибиотици.\r\nНа природните дарове, които ни носят облекчение на редица неразположения, човек разчита от векове.\r\nТакива са куркумата, червените боровинки, риган. В следващите редове, споделяме още няколко естествени антибиотика, на които да се доверите.\r\n\r\nЛюбимата храна на Мечо Пух също е естествен антибактериален агент. Изследванията показват, че пчелният мед може да елиминира над 60 различни вида бактерии. Освен за консумация, медът подобрява състоянието на кожата след повърхностни изгаряния и рани.\r\n\r\nМащерката придава невероятен аромат на ястията. Може да се приема като отвара, а маслото от нея може да се използва при акне и екзема. Тъй като е концентрирано се препоръчва да се разрежда с кокосово масло или зехтин преди да се приложи върху кожата.\r\n                \n                \r\nИзползването на този екстракт датира от 16 век. По това време той се използва за лекуване на инфекции на стомашно-чревния тракт. Освен естествените си антибактериални свойства, екстрактът спомага за подобряване на кръвообращението, засилва имунитета, намалява възпалението на ставите и защитава на кожата от UV лъчите.\r\n", "date": "2018.09.11", "title": "8-те от най-добрите естествени антибиотици са..."}
{"url": "https://www.dnes.bg/zvezdi/2018/09/11/cvetana-maneva-shte-zashtitavam-azis-i-kauzata-mu-zavinagi.387529", "text": "Новият клип на Азис \"Позна ли ме\" предизвика голяма полемика, която надхвърли музикалните среди. Мнозина подкрепиха проекта му, други го оплюха, трети недоумяваха как се е съгласила Цветана Манева да участва в него. Актрисата обаче не вижда нищо смущаващо в ролята й.\r\n\"Ще защитавам Азис и каузата му завинаги, защото си заслужава. Не съм и мислила, че ще стане такъв бум от коментари с този клип, в който участвах. Проблемът не е в песента и дали е чалга или не, а в това, че като хора отдавна не се държим нормално като човек с човека, като човек с животно или растение. Моята чувствителност съвпада с тази на Азис и затова участвах в този негов проект. Не виждам от какво трябва да съм смутена\", заяви тя пред \"България днес\".\n\n\r\n                    \n                    \n                Парчето засяга теми като бедността, различните, болните, хората в неравностойно положение, хомосексуалните връзки. Кадри с такива хора се появяват и в клипа към парчето. А в края му Цветана Манева изрича монолога: \"Човешката природа е жестока към всяка грешка. Различните са тук, не са измислени. И кой реши, че са грешка? Кой? Отхвърлени, обругавани, по тях крещим. Защо? Простаци ли сме, невежи, зли ли сме? Или сме жестоки хора, забравили, че са добри\".\r\n\"На 75 години какъв пиар да си правя аз с този проект, кажете ми? Проектът е безвъзмезден. Тази цялата злоба и жлъч я оставям по хоризонтала, всеки сам за себе си да отговаря. Чувствителността на Азис е близка до моята и аз бих участвала във всеки проект, сменяйки въздуха, който дишаме и възпроизвеждаме към по-добро. Всъщност и в това е смисълът на тези послания\", сподели още Манева.\r\nТова не е първата благородна кауза, която защитава голямата ни актриса. Преди година тя заведе театъра при инвалиди.\r\n\"Свободата да правиш добро е заложена изначално у човек. Напоследък слушам за \"старомодна почтеност\", а не знам коя е модерната. Заклевам се, че ще остана старомодно почтена\", каза тя в началото на кампанията \"Открий театъра - вход достъпен за хора с различни възможности\".\r\nАктрисата е лице на инициативата, а до нея в знак на подкрепа застанаха повечето й колеги - Валентин Танев, Робърт Янакиев, режисьорката Възкресия Вихърова и изпълнителният директор на Агенцията за хората с увреждания Минчо Коралски.\r\nАктрисата е била депутат в Седмото и Осмото Народно събрание, член на пленума на Комитета за култура и на управителния съвет на Съюза на българските филмови дейци. Артистичен директор е на престижния международен фестивал \"Варненско лято\". Участва активно в кампанията за борба с рака на гърдата. През миналата година спечели титлата посланик на добра воля на фондация \"От любов към живота\".\r\nЖивотът и времето, в което живеем, я притесняват: \"Събуждам се слаба сутрин, понякога с ужас как ще протече денят... Ужасно ненавиждам, когато първите новини, които чуя, са свързани с човешки живот, глупаво, глупаво, глупаво отнет от своеволието на някого по пътищата...\"\r\nНещото, към което е нетърпима, е бедността. А стремежът й - справедливост.", "date": "2018.09.11", "title": "Цветана Манева: Ще защитавам Азис и каузата му завинаги!"}
