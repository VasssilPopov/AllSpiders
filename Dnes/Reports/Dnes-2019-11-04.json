{"url": "https://www.dnes.bg/sofia/2019/11/04/stara-vyrba-ruhna-pred-sv-sedmochislenici.428555", "text": "\n\r\nЕдна от старите и емблематични върби пред църквата \"Св. Седмочисленици\" рухна този следобед под напора на вятъра, видя фоторепортер на Dnes.bg.\r\n\r\nБързо на мястото се появиха работници, които нарязаха старото дърво и почистиха едно от най-посещаваните места в София.\r\nПри инцидента няма пострадали, а на мястото на падналата върба до няколко дни ще бъде засадена нова.\r\nПроверка на дирекция \"Зелена система\" е установила, че пречупването на ствола е заради гнилостни процеси в сърцевината на дървото.\r\nЩе бъде направена проверка за състоянието на другата върба в градината. При наличие на гнилостни процеси, тя ще бъде премахната, а на нейно място ще бъде засадена нова едроразмерна върба, съобщават от Столична община.", "date": "2019.11.04", "title": "Стара върба рухна пред \"Св. Седмочисленици\""}
{"url": "https://www.dnes.bg/index/2019/11/04/30-godini-sled-promenite-iztochna-evropa-e-pritesnena-za-demokraciiata.428511", "text": "30 години след падането на Берлинската стена, хората от Източна Европа се страхуват за бъдещето на демокрацията си, пишe The Guardian.\r\nСпоред ново изследване те са скептични относно правителството и управляващите партии. Хората не  вярват и на медиите.\n\r\nПроучването показва „алармиращи нива“ на безверие в демократичните системи, но все пак според неговите автори, много от хората все още вярват, че могат да повлияят на политиците и да подобрят обществото.\r\nМладите хора, най-вече жените, пък се занимават с повече социални дейности и са оптимистични в постигането на позитивна промяна. \n\r\nВ проучването на YouGov, публикувано от Open Societies Foundations, участват 12 500 души от България, Чехия, Германия, Унгария, Полша, Румъния и Словакия. \n                \n                \n                \r\nСпоред данните от него между 51% и 61% в шест държави, включително Германия, чувстват заплаха за демокрацията си.\n\r\nТри четвърти от анкетираните в България, половината от тези, анкетирани в Унгария и Румъния, една трета от поляците и една пета от германците смятат, че изборите в държавите им нито са свободни, нито са честни. Във всички 7 държави по-малко от една четвърт от анкетираните над 40 години вярват, че светът е по-безопасен след 1979 година.\n\r\nДоверието в информацията, разпространявана както от правителството, така и от мейнстрийм медиите, също е ниско. \n\r\nВ повечето държави хората чувстват, че свободата на словото, правото на протест и законодателството са компрометирани. Повечето от унгарците, българите, румънците, словаците и поляците вярват, че ще има последствия за тях, ако критикуват правителството си. \n\r\nМалко под 60% от анкетираните във всички държави са убедени, че справедливостта е под заплаха.\r\nСпоред по-голямата част от анкетираните в България, Румъния, Унгария и част от анкетираните в Словакия, Полша, Германия и Чехия е трудно да живееш живота, който искаш, независимо от миналото, етническата и  сексуалната ти принадлежност.\n\r\nНо въпреки негативните данни, проучването посочва, че има огромно желание у хората да се изправят срещу тези предизвикателства.\n\r\nВсе повече младежи между 18 и 22 години започват да се ангажират със социални дейности. Тези между 23 и 37 година са оптимистични, че могат да променят нещата към по-добро.\n\r\nВъв всички държави анкетираните са категорични, че искат да видят повече работа от страна на правителствата си в подкрепа на жените, младите и възрастните, хората с увреждания и тези с по-ниски доходи.\r\n ", "date": "2019.11.04", "title": "30-години след промените: Източна Европа е притеснена за демокрацията"}
{"url": "https://www.dnes.bg/crime/2019/11/04/piian-i-bez-knijka-podkara-traktor-v-dobrichko.428496", "text": "Полицията в Добрич хвана пиян шофьор, управлявал нерегистриран трактор. \r\n\r\nМъжът е бил спрян на 2 ноември, около 12:15 часа в с. Септемврийци. \r\n\r\nТракторът бил без регистрационна табела. \r\n\r\nМашината била управлявана от 63-годишен мъж, стар познайник на МВР. \r\n\r\nПри последвалата проверка за употреба на алкохол с дрегер, пробата отчела наличието на 2,8 промила в издишания от водача въздух. \r\n\r\nОсвен това се окамало, че той няма книжка. \r\n\r\nЗадържан за 24 часа.", "date": "2019.11.04", "title": "Пиян и без книжка подкара трактор в Добричко"}
{"url": "https://www.dnes.bg/mestni-izbori-19/2019/11/04/koi-pobedi-i-koi-zagubi-na-balotaja-na-mestnite-izbori.428559", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа балотажа на местните избори ГЕРБ спечели в още 9 областни града. Така надпреварата за партията на Бойко Борисов приключи с общо 17 кметове на областни градове, като в два - Кюстендил и Монтана, тя е част от широки коалиции, подкрепящи настоящите кметове за спечелването на поредния им мандат. \n\n\n\nВъв Варна Иван Портних се пребори за третия си мандат.\r\nВ Пловдив кметът се смени, но партията - не. От поста областен управител, Здравко Димитров оглави общината. А загубилият битката в Пловдив - Славчо Атанасов обяснява загубата си с публикуваните предварително в медиите социологически данни. \n                    \n                    \n                \n                \n                \n                \r\nБСП, която на предишните местни избори нямаше нито един кмет на областен център, направи крачка напред с трима градоначалници - в Русе, Разград и Перник, \r\nКандидати, подкрепени от левицата, печелят втория тур в Плевен и Благоевград. \n\r\nДПС има успехи в по-малки населени места, но от големите запазва влияние единствено в Кърджали, който спечели преди седмица на първия тур.", "date": "2019.11.04", "title": "Кой победи и кой загуби на балотажа на местните избори?"}
{"url": "https://www.dnes.bg/stranata/2019/11/04/uchenici-ot-ruse-se-prevyrnaha-v-boliari-i-boliarki.428530", "text": "\nСредновековна работилница отвори врати днес в Историческия музей на Русе. Тя се случи по проект „В дрехите на историята – обучение в култура“, реализиран от русенския музей с подкрепата на Министерството на културата, съобщават организаторите.\n\n \n\r\nВъзпитаниците на Математическа гимназия „Баба Тонка“ в дунавския град се потопиха в епохата на средновековието, а акцентът попадна върху Археологическия резерват „Средновековен град Червен“. Учениците имаха възможност да разгледат зала „Червен“ и да се запознаят с експонатите, намерени при теренните археологически проучвания на обекта. \n                    \n                    \n                \n                \n                \n                \r\nКнига на крепостите даде възможност на децата, по лесен и адаптиран за техните възприятия начин, да научат детайли около изграждането, предназначението и функционирането на крепостите, както и начинът на живот на хората в тях. Във фокуса на заниманията попаднаха и средновековните занаяти – момичетата и момчетата се учиха да тъкат на станове и изработваха керамични съдове от времето на средновековието. \n\r\nДопълнителен колорит в заниманията привнесоха и създадените за работилницата дрехи и аксесоари, които превърнаха децата в красиви болярки и властни боляри. Учениците попълваха информационни листи с творчески и образователни задачи, разгръщащи темата за наследството на средните векове в региона.", "date": "2019.11.04", "title": "Ученици от Русе се превърнаха в боляри и болярки"}
{"url": "https://www.dnes.bg/obshtestvo/2019/11/04/protestite-na-medicite-prodyljavat-dokoga.428565", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългарските лекари често са хвалени за своите способности, но за българското здравеопазване много хора биха казали лоша дума.\r\n\r\nНе само заради условията в доста от големите болници, а защото кризата е налице в доверието между лекар и пациент, в постоянния недостиг на пари, както и в повтарящите си протести на лекарите.\r\n\r\nПоредният протест ще бъде в четвъртък, 7 ноември.\r\n\r\nЗаместник-директорът на Александровска болница доц. д-р Димитър Буланов коментира темите за клиничните пътеки, за условията на работа и за хроничното недофинансиране на болниците в предаването \"Директно\".\r\n\r\n", "date": "2019.11.04", "title": "Протестите на медиците продължават. Докога?"}
{"url": "https://www.dnes.bg/mestni-izbori-19/2019/11/04/hristo-iovov-ne-uspia-da-stane-kmet-na-svoge.428557", "text": "Бившият футболен национал и легенда на Левски Христо Йовов не успя да стане кмет на родния си град Своге. \nФутболистът, известен с прякора си Бижутера,  спечели 40.80% от вота на своите съграждани, но отстъпи пред настоящия кмет Емил Иванов, който спечели нов мандат с 56.29% от гласовете.\r\n\r\nДнес Йовов има рожден ден, но не успя да отпразнува своята 42-ра годишнина с нов пост, вече в политиката.", "date": "2019.11.04", "title": "Христо Йовов не успя да стане кмет на Своге"}
{"url": "https://www.dnes.bg/rusia/2019/11/04/malinov-otishyl-pri-putin-za-da-poluchi-orden-drujba.428524", "text": "Председателят на българското Национално движение \"Русофили\" Николай Малинов е бил отличен от руския президент Владимир Путин с орден \"Дружба\".\r\nПутин награди с орден \"Дружба\" редица чуждестранни граждани на церемония в Кремъл по случай руския Ден на народното единство, предаде ТАСС.\n\r\nОрден \"Дружба\" се връчва за особени заслуги в укрепването на мира, дружбата, сътрудничеството и взаимното разбирателство между народите.\r\nТази година сред удостоените с руския орден \"Дружба\" е и председателят на българското Национално движение \"Русофили\" Николай Малинов, пише БТА.\r\n                    \n                    \n                \n                \n                \n                По-рано днес стана известно, че главният прокурор Сотир Цацаров е дал на Инспектората на ВСС съдия от спецсъда заради това, че е пуснал председателя на Национално движение \"Русофили\" Николай Малинов да пътува в чужбина. Срещу Малинов се роди разследване по обвинение за шпионаж. Съдията обаче го е пуснал да пътува в чужбина от 1 до 5 ноември по предварителна програма с културни събития.\n\r\nСпоред Цацаров това станало в разрез със закона, защото Малинов не е поискал първо разрешение от наблюдаващия прокурор, какъвто е законът, а направо от съда.\r\n \r\n", "date": "2019.11.04", "title": "Малинов отишъл при Путин, за да получи орден \"Дружба\" "}
{"url": "https://www.dnes.bg/notifikacii/2019/11/04/shofioryt-pomlial-horata-na-spirka-vyv-varna-ne-bil-piian.428533", "text": "Изследванията на 21-годишния шофьор, който тази сутрин блъсна четирима души на автобусна спирка в центъра на Варна, показват, че той не е бил под въздействието на алкохол или дрога, съобщи началникът на сектор \"Пътна полиция\" в крайморския град главен инспектор Петко Камбуров, цитиран от БТА. \n\n\n\r\nИнцидентът стана тази сутрин в 7.40 часа.\n\r\nСред пострадалите са две 14-годишни момичета. За живота на едното от децата има опасност.\n\r\nВ реанимация е настанен и 28-годишен мъж. \n\r\nЧетвъртата пострадала е на 51 години. Тя е с най-леки травми.\n\r\nНяма данни шофьорът да е карал с превишена скорост, допълни Камбуров. \n                \n                \n                \r\nПо думите му полицията работи по няколко версии за случилото се. \n\r\nСамият шофьор е казал пред разследващите, че е заспал на волана. Назначени са и експертизи, които трябва да установят дали колата не е имала технически проблеми.\n\r\nШофьорът, причинил произшествието, е задържан за 24 часа. Работата по случая продължава.", "date": "2019.11.04", "title": "Шофьорът, помлял хората на спирка във Варна, не бил пиян  "}
{"url": "https://www.dnes.bg/akoshtete-vqrvaite/2019/11/04/kakvo-vi-ochakva-v-liubovta-tazi-sedmica.428502", "text": "\r\nЩе сте по-самовглъбени от обикновено. Ще ви занимават предимно собствените ви мисли и съмнения. Вниманието ви към околните ще е сведено почти до нула, присъствието им ще ви създава напрежение. Ще оставите инициативата за срещи предимно на половинката, но той/тя със сигурност ще се изненада (неприятно) от поведението ви. Не се изолирайте прекалено. Бъдете с него/нея в последните дни от седмицата и ще избегнете възможността да ви задават въпроси, на които не желаете да отговаряте.\r\n\r\n\r\nНови хора ще нахлуят в живота ви. И най-вероятно ще ви накарат да се замислите за състоянието на любовните си отношения, да се запитате: „искам ли тази връзка или не?“. Намерете отговора разумно, а не емоционално. Ако правите нещата на инат, изпреварвате събитията и прекалявате с претенциите, определено ще сгрешите. Вместо нови вълнуващи емоции ще си осигурите тъжна самота и чувство за вина.\r\n \r\n\r\nНикой не може да е толкова гъвкав и адаптивен колкото представителите на вашия знак. На всичкото отгоре никога не се задоволявате с малко и сте в състояние да поддържате няколко връзки едновременно. Бъдете предпазливи, през тази седмица някой ще разкрие тайните ви и ще ви постави в доста неудобно положение. Срещайте се по-често с човека, който ви допада най-много и отговаряйте откровено на въпросите, които ви задава. Каквато и да е истината, най-добре е да я научи от вас.\r\n \r\n", "date": "2019.11.04", "title": "Какво ви очаква в любовта тази седмица?"}
{"url": "https://www.dnes.bg/stranata/2019/11/04/myjyt-nameren-myrtyv-v-burgasko-veroiatno-e-ubit.428528", "text": "Мъжът, намерен мъртъв в рибарското селище край Бургас, най-вероятно е бил пребит.\nТялото му било открито от затворници, които работели по озеленяването, предаде . \r\n\r\nДнес преди обед част от мъжете от затворническото общежитие отишли да изхвърлят боклук край пътя и се натъкнали на ужасяващата гледка.\r\nНай-вероятно тялото на убития около 30-годишен мъж е било изхвърлено край пътя. То е открито в дере на метри от асфалта.\r\nОт полицията съобщиха по-рано, че самоличността му се установява и че трупът е откаран за аутопсия.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.11.04", "title": "Мъжът, намерен мъртъв в Бургаско, вероятно е убит"}
{"url": "https://www.dnes.bg/snimka-na-denia/2019/11/04/slyncheva-esen-shte-ni-radva-utre-gradusite-do-25.428494", "text": "През нощта на места в планинските райони ще превали, но от запад облачността бързо ще се разкъсва и намалява, и до сутринта над по-голямата част от страната ще се изясни.\n\r\nВятърът ще е югозападен и ще отслабне. Минималните температури ще са от 5-6 градуса на места в западните райони, до 15-16 градуса - по морския бряг. Атмосферното налягане ще се повишава, но ще остане по-ниско от средното за месеца, според прогнозата на НИМХ-БАН.\n\r\nУтре ще е слънчево и ще остане топло за сезона. Повече облаци ще има сутринта над източните райони. Вятърът ще се задържи от югозапад и ще е слаб, в планинските райони - до умерен. Максимални температури между 20 и 25 градуса.\n\r\nНад Черноморието ще е предимно слънчево, с по-значителна облачност - в сутрешните часове. Ще духа слаб до умерен югозападен вятър. Максимални температури на въздуха - между 21 и 24 градуса. Температурата на морската вода е 17 градуса. Вълнението на морето преди обяд ще е 3 бала, след пладне ще отслабне, в повечето райони - до 2 бала.\n                \n                \n                \r\nНад планините ще е слънчево. Ще духа до умерен, по високите и открити части - и временно силен запад-северозападен вятър. Максимална температура на височина 1200 метра - около 18 градуса, на 2000 метра - около 11 градуса.\n\r\nВ сряда и четвъртък времето в страната ще остане динамично, с температури, значително по-високи от обичайните за първото десетдневие на ноември. Преносът на въздушни маси ще е от юг-югозапад. Ще бъде ветровито, особено в Източна България и в районите, разположени в близост до северните склонове на планините, където южният вятър ще се проявява и като фьон.\n\r\nЩе има разкъсана, предимно висока и средна облачност, значителна над крайните северозападни райони, където е възможно да превали. Ще бъде с високи сутрешни температури, особено в Източна България - до 14-16 градуса, в Западна - между 6 и 11 градуса, а дневните - в по-голямата част от страната, над 20 градуса. (БТА)", "date": "2019.11.04", "title": "Слънчева есен ще ни радва утре, градусите до 25"}
{"url": "https://www.dnes.bg/index/2019/11/04/sled-rezultatite-ot-vota-v-gerb-vzemat-merki-organizacionni-personalni.428535", "text": "Ще бъдат взети мерки от всеки тип - организационни, персонални, защото за тези резултати някой носи отговорност.  Това заяви вицепремиерът Томислав Дончев на брифинг в централата на ГЕРБ. Той даде да се разбере, че ще бъдат предприети действия там, където резултатите са различни от очакваните.\r\nПо думите му обаче на тези избори е липсвал изобщо разговор кой какви политики предлага. \n\n Имаше нужда от истински политически дебат с политически аргументи, липсваше изобщо разговор от гледна точка на  предизвикателствата на бъдещето, изтъкна Дончев. По думите му всички се обединили срещу ГЕРБ, а тезата против, не е теза. Освен това основни партии се криели зад Инициативни комитети и така няма шанс да са загубили.\r\n                \n                \n                ПП ГЕРБ ще проведе национална среща на партията на 7 ноември по обяд в Зала \"Люмиер\".\r\nЗа това съобщи председателят на Националния предизборен щаб на ГЕРБ и областен координатор на партията в София Цветомир Паунов.\r\nНа нея ще присъстват премиерът и лидер на ГЕРБ Бойко Борисов, както и членовете на Изпълнителната комисия. Целта на срещата е да бъдат анализирани резултатите от приключилите местни избори и да бъде направен отчет за политическата дейност на партията. \r\nНормално поведение на губещия е да търси оправдания извън собствените си възможности, посочи Паунов. \r\nТой напомни, че има законово установен ред и норми за начина, по който всеки един може да потърси правна форма, ако е недоволен от изборните резултати.\r\n\"От наша гледна точка кампанията беше позитивна, защото ние водихме позитивна кампания. Това, което декларирахме в началото й, го спазихме и изпълнихме\", допълни той. Паунов представи и реалните резултати на ПП ГЕРБ в страната, като посочи, че общинските им съветници и кметове на общини са се увеличили.\r\n2015 г. ПП ГЕРБ имаше 130 кметове на общини, от тях 22 бяха кметове на областни центрове, 2019 г. – ГЕРБ увеличава кметовете си на общини с 10 и вече са 140, от тях 17 са на областни градове. \r\nВ 163 общини ГЕРБ е първа политическа сила, като увеличава общинските си съветници с 80 в цялата страна. \r\nОт софийската структура на партията подчертаха, че в столицата купеният  вот не може да обръща резултат. Те цитираха данни от  протоколи на ЦИК, според които Мая Манолова е удвоила резултата си на  балотажа в кварталите \"Христо Ботев\", \"Факултета\" и \"Филиповци\".\r\nСпоред Елен Герджиков е абсурдно и твърдението на инициативния й комитет за социологическа завера в  изборния ден по отношение на резултатите от балотажа.", "date": "2019.11.04", "title": "След резултатите от вота в ГЕРБ вземат мерки - организационни, персонални..."}
{"url": "https://www.dnes.bg/mish-mash/2019/11/04/kak-bi-izglejdal-predi-93-godini-mavzoleiat-na-lenin-v-moskva.428495", "text": "\nМавзолеят на лидера на комунистическата революция в Русия до ден днешен е една от основните туристически дестинации в Москва. В съвременното руско общество започнаха разговори за премахването на мумията на Владимир Ленин и погребването на тялото му, но за момента дебатът поражда сериозни спорове, които надали ще решат бъдещето му. \n\n\n\r\nПървият мавзолей на комунистическия вожд е бил построен през 1924 година от дърво, което е било временно решение. Лидерите на новосъздадения СССР решили, че техният кумир трябва да лежи в подобаващо на ранга и заслугите му сдание. Така година по-късно е било дадено началото на конкурс, който да подбере най-добрата идея за бъдещия мавзолей, пред когото след време ще започнат да се редят граждани от всички краища на огромната страна. Колко от тях истински са желали да направят това поклонение, оставяме този въпрос да буди спорове сред историците, пише \"Интересно о Москве\".   \n                    \n                    \n                \n                \n                \n                \r\nПрез април 1926 година конкурсът е завършен с цели 117 предложения за построяването на новия мавзолей. Не малка част от тях изглеждат изключително смело за епохата си, други елегантно се вписват със стените на крепостта Кремъл. В конкурса са взели участие изтъкнати архитекти като Алексей Щусев, Лев Руденв, Федор Шехтел, но и хора, които нямат никакво архитектурно образование. Все пак за „годни“ били избрани 25 проекта, а победител станал Алексей Щусев. Вижда се как работата на архитекта е успяла да впише зданието към цялостния комплекс на Червения площад и Кремъл. Неговият проект до ден днешен съхранява останките на Ленин. \n\r\nПрилагаме галерия, която показва какви идеи са имали хората от онази епоха. Сред интересните проекти са мавзоелей – пирамида, небостъргач, римско сдание, кораб с нещо като коледна елха, пещера като замък и какво ли още не.", "date": "2019.11.04", "title": "Как би изглеждал преди 93 години Мавзолеят на Ленин в Москва?"}
{"url": "https://www.dnes.bg/football/2019/11/04/zaradi-nakazanieto-bfs-shte-vryshta-pari-na-fenovete.428536", "text": "Във връзка с дисциплинарната санкция на УЕФА, заради която българският национален отбор ще изиграе последната си европейска квалификация срещу Чехия на 17 ноември пред празни трибуни, Българският футболен съюз информира привържениците, закупили пакетни билети, за възможностите за компенсация:\n\r\nПакетният билет, включващ мачовете срещу Черна гора, Косово, Англия и Чехия, ще важи за приятелския двубой с Парагвай на 14 ноември, а притежателят му ще получи достъп до трибуните както следва: пропуските за сектор \"А\" ще важат за сектор \"А\", ВИП-пропуските ще важат за ВИП-ложата, а пропуските за сектори \"Б\", \"В\" и \"Г\" ще важат за сектор \"В\" на Националния стадион \"Васил Левски\";\n                    \n                    \n                \n                \n                \n                \r\nПривържениците, които не желаят да се възползват от предложението, имат възможността да получат парична компенсация в размер една четвърт от стойността на закупения билет както следва: за сектор \"А\" - 20 лв., за сектор \"В\" - 15 лв., за сектори \"Б\" и \"Г\" - 6 лв., за ВИП-сектор - 50 лв. Изплащането на компенсациите ще бъде осъществявано между 5 и 14 ноември т.г., в работни дни, от 9:30 до 12:30 и от 13:30 до 16:30 ч. във Финансовия отдел на БФС - кв. Бояна, ул. \"Витошко лале\" 18, ет. 1.\n\r\nПри получаване на компенсация билетът ще бъде анулиран и няма да може да бъде използван от притежателя му.\r\nБФС призовава зрителите, които ще се възползват от тази алтернатива, да имат готовност да предоставят документ за самоличност, както и пакетен билет, независимо на хартиен или електронен носител.\r\n ", "date": "2019.11.04", "title": "Заради наказанието: БФС ще връща пари на феновете"}
{"url": "https://www.dnes.bg/mestni-izbori-19/2019/11/04/sled-mestniia-vot-db-s-novi-sili-gotvi-parlamentarni-izbori.428537", "text": "\n\"Дeмoкрaтичнa Бългaрия\" уcпя в нaциoнaлeн плaн дa прeвърнe рeзултaтитe cи oт eврoпeйcкитe избoри в прeдcтaвитeлcтвo в мecтнaтa влacт, коментира пред БНР Хриcтo Ивaнoв, cъпрeдceдaтeл нa ДБ.\n\r\n\"Минaхмe в cлeдвaщo aгрeгaтнo пoлитичecкo cъcтoяниe. Тoвa e eднa дoбрa ocнoвa зa пoдгoтoвкaтa ни зa пaрлaмeнтaрнитe избoри кaтo aгeнт нa прoмянaтa. Рaзтвaрямe вeтрилo'', добави той. \n\r\nИванов пoдчeртa, чe зaнaпрeд ДБ щe пoкaзвa cпocoбнocт нe прocтo дa дeфинирa прoблeми, a дa нaлaгa и дa прoкaрвa рeшeния:\n\r\n''Плaнирaмe дa бъдeм aктивни в лaнcирaнeтo нa приoритeтитe, лaнcирaни в нaшaтa кaмпaния. Щe бъдeм aктивни в пoрeдицa oт тeми – бoрбaтa c кoрупциятa, рeфoрмирaнeтo нa нaчинa нa упрaвлeниe нa oбщинcки фирми и дружecтвa, въвeждaнeтo нa рeaлнa дeцeнтрaлизaция'', обясни той\n                    \n                    \n                \n                \n                \n                \r\nИвaнoв дoпълни, чe ДБ ocтaвa в пoзиция нa oпoзиция нa мoдeлa нa упрaвлeниe в Бългaрия, но иска да пoкaжe кaпaцитeт зa прилaгaнe нa упрaвлeнcки рeшeния…\n\r\n\"Намирaмe ce в ocoбeнa cитуaция, в кoятo хoрaтa рaзбирaт, чe нe мoжe дa ce прoдължaвa тaкa, нo нe ce oфoрмя кoнceнcуc кaк дa ce cлучи тaзи прoмянa. Прoблeмът e мнoгo пo-гoлям, oткoлкoтo прocтo въпрoc зa eдин или друг кaндидaт'', призна той.", "date": "2019.11.04", "title": "След местния вот - ДБ с нови сили готви парламентарни избори"}
{"url": "https://www.dnes.bg/stranata/2019/11/04/vlakyt-slynchev-briag-shte-trygva-edin-chas-po-rano-ot-burgas.428512", "text": "Подобрява се разписанието на бързия влак \"Слънчев бряг\" от Бургас  за София, съобщава БДЖ.\n\n \r\n\r\nОт днес (4-и ноември) бързият влак \"Слънчев бряг\" № 8602 от Бургас за София ще заминава със 65 минути по-рано от гара Бургас, т.е. в 15:25 ч., вместо както досега в 16:30 ч.\r\n\r\nПромяната е свързана с осигуряване на възможност за осъществяване на удобни връзки с други влакове, както и с по-ранното пристигане на бързия влак в удобно време в Централна гара София.\r\n\r\nПодробна информация за въведените промени в разписанието на влаковете, клиентите на БДЖ могат да получат от елекронния пътеводител на официалната интернет страница на превозвача (www.bdz.bg), както и от билетните каси и гишетата \"Информация\" в гарите.", "date": "2019.11.04", "title": "Влакът \"Слънчев бряг\" ще тръгва един час по-рано от Бургас "}
{"url": "https://www.dnes.bg/notifikacii/2019/11/04/dermendjiev-obiavi-nacionalite-vyrna-niki-mihailov.428542", "text": "Селекционерът на България Георги Дерменджиев определи финалния списък от футболисти, на които ще разчита в предстоящите двубои с Парагвай и с Чехия. Към вече обявените осем играчи, състезаващи се зад граница, треньорският щаб добави 16 представителя на родната Първа лига.\n\r\nНовите имена в списъка са вратарят Георги Георгиев от Славия, защитникът Виктор Попов от Черно море, халфът Александър Цветков от Берое и нападателят Димитър Илиев от Локомотив Пловдив.\n\r\nВ състава се завръща плеймейкърът на Ботев (Пловдив) Тодор Неделев, който не бе в групата за последните срещи на националите.\n\r\n\n\r\n: Николай Михайлов (Левски), Пламен Илиев (Лудогорец), Георги Георгиев (Славия);\n                \n                \n                \r\n: Страхил Попов (Касъмпаша), Васил Божиков (Слован Братислава), Божидар Чорбаджийски (ФКСБ), Антон Недялков (Лудогорец), Георги Терзиев (Лудогорец), Кристиан Димитров (Ботев Пд), Иван Горанов (Левски), Виктор Попов (Черно море);\r\n Ивелин Попов (Ростов), Кирил Десподов (Щурм), Георги Костадинов (Арсенал Тула), Божидар Краев (Жил Висенте), Симеон Славчев (Карабах), Кристиян Малинов (ЦСКА-София), Александър Цветков (Берое), Галин Иванов (Славия), Марселиньо (Лудогорец), Вандерсон (Лудогорец), Тодор Неделев (Ботев Пд), Димитър Илиев (Локомотив Пд), Исмаил Иса (Черно море).\n\r\nНационалите се събират на лагер в Национална футболна база \"Бояна\" в понеделник, 11 ноември.\r\n", "date": "2019.11.04", "title": "Дерменджиев обяви националите, върна Ники Михайлов"}
{"url": "https://www.dnes.bg/eu/2019/11/04/fermeri-na-pari-kak-se-iztochvat-zemedelski-fondove-v-iztochna-evropa.428540", "text": "Как олигарсите източват милиони от европейските фондове в земеделието, пише американският вестник The New York Times.\n\r\nВсяка година блокът от 28 държави изплаща 65 милиарда долара субсидии за земеделските стопанства, предназначени да подкрепят земеделските производители на целия континент и да съхранят селските общности. Но в Унгария и голяма част от Централна и Източна Европа по-голямата част отива в свързани и мощни няколко играчи. Премиерът на Чешката република събра десетки милиони долари субсидии само миналата година. Субсидиите са потънали в мафиотски сделки за земя в Словакия и България.\n\r\nПрограмата на Европа за земеделието, система, която играе важна роля за формирането на Европейския съюз, сега се използва от същите антидемократични сили, които заплашват блока отвътре. Това е така, защото правителствата в Централна и Източна Европа, някои ръководени от популисти, имат голяма роля в разпределението на субсидиите, финансирани от данъкоплатците в цяла Европа , въпреки, че цялата система е обвита в тайнственост.\n\nРазследване на \"Ню Йорк Таймс“, проведено в девет европейски страни от 2019 г., разкри системата за субсидии, която е умишлено непрозрачна, грубо подкопава екологичните цели на Европейския съюз и е изкривена от корупция и своеволия, пише \"Фокус\".\n                    \n                    \n                \n                \n                \n                \r\nЕвропейският механизъм в Брюксел позволява тази груба корупция, тъй като действията срещу нея биха означавало промяна на модела, който помага да се държи крехкият съюз. Европейските лидери не са съгласни с много неща, но всички разчитат на щедри субсидии и широка дискретност при харченето им. \n\r\nСъпротивата срещу тази система за овладяване на злоупотребите в по-новите държави-членки би нарушило политическите и икономическите блага на целия континент.\n\r\nИзданието посочва конкретни примери на злоупотреби със земеделските фондове в Унгария и Чехия и връзката на земеделските олигарси с управляващите кръгове и най-вече с премиерите на двете страни\n\r\nВ България субсидиите са се превърнали в благосъстояние за земеделския елит. Българската академия на науките установи, че 75 процента от основния вид европейска селскостопанска субсидия в страната се оказва в ръцете на около 100 предприятия. Тази пролет властите извършиха разследвания в цялата страна, които разкриха корупционни връзки между държавни служители и земеделски бизнесмени.", "date": "2019.11.04", "title": "Фермери на пари: Как се източват земеделски фондове в Източна Европа?"}
{"url": "https://www.dnes.bg/mestni-izbori-19/2019/11/04/cik-prizna-za-greshka-shte-preizchisliava-aktivnostta.428554", "text": "Избирателната активност ще бъде преизчислена, заяви говорителят на ЦИК Александър Андреев по време на брифинг. \n\n\"Тук не можем да говорим за резултати от изборите, тъй като те се отчитат на основата на действителните гласове, които са подадени за кандидатските листи, за отделните кандидати в балотажа. В тази връзка ЦИК в момента ще промени данните за 27 октомври 2019 от общите избори и там, където в момента фигурира 1 165 955 ще бъде променено числото на вярното 1 064 705“, каза той, цитиран от \"Фокус\", във връзка с имащите право на глас избиратели. \n\r\nПо-голямото число е дадено от областната администрация, като вероятно е техническа грешка и се отнася за парламентарните избори през 2017 година. Второто и вярно число, е подадено от Общинската избирателна комисия по данни от списъците на секционните избирателни комисии, уточни Андреев. \n                    \n                    \n                \n                \n                \n                \r\nДанните на областната администрация са от ГД \"ГРАО\", обясни той.\n\r\nЦИК ще публикува на страницата са по-малкото, но вярно число - това ще се отрази и на избирателната активност в столицата, посочи той. Същият казус е възникнал и в Плевен.\n\r\nОт общо 196 ОИК, които правят втори тур на изборите, в ЦИК изборните си книжа са донесли 150 и се чакат още 46. \n\r\nДо вчера в ЦИК са постъпили общо 137 сигнала и 311 жалби, за нарушения за изборния процес. Вчера са постъпили още 140 жалби и сигнали. Днес жалби и сигнали продължават да постъпват и те ще бъдат разгледани в близките заседания на ЦИК, каза още Андреев.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.11.04", "title": "ЦИК призна за грешка, ще преизчислява активността"}
{"url": "https://www.dnes.bg/zvezdi/2019/11/04/djidji-hadid-se-premeni-kato-maskata.428501", "text": "Изминаха няколко дни от страшния празник Хелоуин, но звездите все още продължават да показват в социалните мрежи интересните си маски и костюми.\r\n23-годишната моделка Джиджи Хадид беше една от знаменитостите, които най-много изненадоха и провокираха феновете си с визия си. Красавицата се появи с костюм на главния герой от филма от 1994 г. - \"Маската\".\r\n \r\nДжиджи е с оранжев костюм, бяла ризка, вратовръзка, бомбе в оранжев цвят, а лицето ѝ е зелено. Във филма героя на Маската е изигран от Джим Кери, а звездата определено много прилича на него и шашна с вида си.\r\n \r\nГолямата сестра на Бела Хадид се появи с този тоалет и грим на партито по случай Хелоуин на близката си приятелка - манекенката и риалити звездата Кендъл Дженър. Тя пък се е била пременила като горска фея.\r\n \r\nГримьорът, който е помогнал за създаването на уникалния вид на Джиджи Хадид, е Патрик Та. Той се похвали с творението си в социалната мрежа Instagram.\r\n \r\n", "date": "2019.11.04", "title": "Джиджи Хадид се премени като Маската"}
{"url": "https://www.dnes.bg/index/2019/11/04/gorbachov-preduprejdava-svetyt-e-pred-kolosalna-opasnost.428488", "text": "Михаил Горбачов е последният лидер на СССР. Той се опита да реформира съюза и да намали напрежението между родината си и Запада.  В седмицата, в която ще отбележим 30-тата годишнина от падането на Берлинската стена, бившият лидер говори пред кореспондента на BBC Стийв Росенбърг. \n\"Докато съществуват оръжията за масово унищожение, най-вече атомните бомби, опасността пред света е колосална!\"\r\nТова заявява Горбачов без дори да се замисли, отговаряйки на въпроса, колко опасно според него е настанилото се трайно напрежение между Русия и Запада.\r\n\"Всички нации трябва да се обединят, всички нации, около това ядрените оръжия да бъдат унищожени. Трябва да го направим за да спасим себе си и планетата си“, допълва съветският лидер.\r\n                \n                \n                Едно от най-големите постижения на Горбачов като лидер на СССР е договорът му с президента на САЩ Роналд Рейгън, с който двете държави се съгласиха да съкратят ядрения си арсенал и да приключат надпреварата помежду си.\r\nНо през последните години съревнованието между Америка и Русия отново започна с пълна сила. И двете държави се отказаха от споразумението на Горбачов и Рейгън.\r\n\"Преди говорехме за Студена война. Как ще опишете сега отношенията на Русия и Запада?“, пита Росенберг. Горбачов с усмивка на уста отговаря: \"Хладна, но все още... война.“\r\n\"Вижте, на различни места има схватки, има престрелки, самолети и кораби са изпращани тук и там, навсякъде. Това не е ситуацията, която искаме\", обяснява Горбачов. Преди 30 години Берлинската стена пада. Източна и Западна Германия се обединяват, а СССР решава да не се меси.\r\n\"Не трябваше да се пролива кръв. Не можеше да позволим това, особено при проблем с такъв магнитуд за Германия, за нас, за Европа, за целия свят. За това решихме да не се месим\", обяснява лидерът.\r\nПеди години той и Маргарет Тачър имаха добри отношения помежду си. Има ли съвет Горбачов за политиците, които сега се опитват да прокарат Brexit?\r\n\"Те могат да се справят и сами. Британците са умни. Няма да им давам съвет. Те си решават\", отчита последният лидер на СССР.", "date": "2019.11.04", "title": "Горбачов предупреждава: Светът е пред колосална опасност "}
{"url": "https://www.dnes.bg/sport/2019/11/04/grigor-dimitrov-otnovo-e-v-top-20.428485", "text": "Григор Димитров се завърна в Топ 20 на световната ранглиста за първи път след 11 месеца.\n\r\nДимитров достигна до полуфиналите на турнира от сериите \"Мастърс\" в Париж през миналата седмица, което му помогна да прогресира със седем места до 20-ото в класацията на АТП с 1747 точки.\n\r\nТова е най-предното класиране на 28-годишния хасковлия за сезона. За последно той беше в топ 20 през декември миналата година, когато беше 19-и.\n\r\nИспанецът Рафаел Надал оглави за осми път в кариерата си подреждането точно година, след като за последно беше номер 1. Той изпревари Новак Джокович (Сърбия) и е водач в класацията за 197-а седмица.\n\r\nНадал има 9585 точки, а Джокович е с 8945 точки.\n                    \n                    \n                \n                \n                \n                \r\nТрети е Роджър Федерер (Швейцария) с 6190 точки.\n\r\nВ топ 10 за първи път от февруари 2017 година се завърна Гаел Монфис (Франция), който е десети с 2530 точки, пише БТА.\n\r\nЧелната десетка на световната ранглиста на АТП и българите в тях:\r\n1. (2) Рафаел Надал (Испания) 9585 точки\r\n2. (1) Новак Джокович (Сърбия) 8945 точки\r\n3. (3) Роджър Федерер (Швейцария) 6190 точки\r\n4. (4) Даниил Медведев (Русия) 5705 точки\r\n5. (5) Доминик Тийм (Австрия) 5025 точки\r\n6. (7) Стефанос Циципас (Гърция) 4000 точки\r\n7. (6) Александър Зверев (Германия) 2945 точки\r\n8. (9) Матео Беретини (Италия) 2670 точки\r\n9. (10) Роберто Баутиста Агут (Испания) 2540 точки\r\n10. (13) Гаел Монфис (Франция) 2530 точки\r\nбългарите:\r\n20. (27) Григор Димитров 1747 точки\r\n379. (361) Димитър Кузманов 97 точки\r\n512. (514) Александър Лазаров 57 точки\r\n611. (612) Александър Донски 36 точки\r\n750. (750) Адриан Андреев 23 точки\r\n847. (849) Габриел Донев 16 точки\r\n991. (987) Симон Антъни Иванов 10 точки\r\n1235. (1239) Васко Младенов 5 точки\r\n1387. (1385) Вениамин Нив 3 точки\r\n1436 (1438) Ивайло Керемедчиев 2 точки\r\n1478. (1479) Пламен Милушев 2 точки\r\n1562. (1566) Мартин Димитров 2 точки\r\n1562. (1566) Леонид Шейнгезихт 2 точки\r\n1709. (1712) Александър Лазов 1 точка\r\n ", "date": "2019.11.04", "title": "Григор Димитров отново е в Топ 20"}
{"url": "https://www.dnes.bg/stranata/2019/11/04/zabelejka-za-cigara-prati-prodavachka-v-bolnica.428481", "text": "56-годишна жена е била пребита в търговски обект в Кюстендил, съобщиха от полицията.\r\nПри направения преглед в местната болница е установено, че пострадалата е със счупени нос и ребро.\r\nЖената е продавачка в обекта и направила забележка на клиент, който влязъл с цигара.\r\nРайонно управление на МВР - Кюстендил работи по установяване на нападателя.\r\nЗапочнато е досъдебно производство, уведомен е дежурен прокурор.\r\n ", "date": "2019.11.04", "title": "Забележка за цигара прати продавачка в болница "}
{"url": "https://www.dnes.bg/mestni-izbori-19/2019/11/04/izborite-minaha-a-viziia-za-sofiia.428477", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\"Този четвърти за Фандъкова мандат вероятно ще ѝ бъде последен. И много труден. Защото тя го поема с доста нестабилно мнозинство в Общинския съвет\", коментира в студиото на \"България сутрин\" журналистът Емилия Милчева.\n\r\nТя отбеляза, че това, което е липсвало в дебатите за кандидатите за столични кметове по време на предизборната кампания, е изграждането на цялостна стратегия и визия за София.\n\n\n\r\n\"Не видяхме никъде конкретни планове за интеграцията на столицата ни през следващите четири години. Подобно нещо не стана ясно и от платформата на подкрепената от БСП Мая Манолова. В София живее и работи 1/3 от населението на България. И всички сме наясно с проблемите и ситуацията в града\", допълни още Милчева.\n                    \n                    \n                \n                \n                \n                \r\nПред B журналистът Емил Спахийски пък подчерта, че кандидатът, който най-коректно е изкарал на преден план проблемите на столицата ни, е бил Борис Бонев.\n\r\n\"Той стана популярен най-вече сред младите, търсещи своя герой. В страната пък се превърна във феномен, когато се появиха предварителните резултати от вота, сочещи го за трета политическа сила в София\", каза той.", "date": "2019.11.04", "title": "Изборите минаха, а визия за София?"}
{"url": "https://www.dnes.bg/kino/2019/11/04/komandarev-za-noviia-si-film-ne-e-lesno-da-si-policai-u-nas.428482", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        След 5 награди от два престижни фестивала \"В кръг\" тръгва по кината от 8 ноември.\n\r\n\"До момента публиката реагира страхотно на филма. Видяха го и доста полицаи и както те казаха: \"Нещата са едно към едно, чувстваме се като на дежурство\". Филмът е гледаем и си печели публиката\", сподели Стефан Командарев в студиото на \"България сутрин\".\n\r\n\"Филмът е художествен измислица\", разказва режисьорът. Има елементи на екшън, на комедия, но за да стане един филм сериозен и да звучи истински, винаги трябва една много дълга работа на проучвания. Сериозна подкрепа в тази насока екипът на филма е получил от \"Синдикална федерация на служителите в МВР\". Осъществени са десетки срещи с полицаи, събрани са стотици истински истории. Но все пак филмът си остава художествена измислица.\n                    \n                    \n                \n                \n                \n                \r\n\"Хич не е лесно да си полицай в България. Работиш за малко пари, лошо си облечен, май всички не те обичат, но основният проблем е достойнството на тези хора. Наистина се оказва, че има много достойни хора сред тях\", коментира Командарев в ефира на \n\r\nВ студиото на България сутрин той сподели и идеята за книга, която да събере в себе си истински истории на полицаи и вероятно ще излезе около Коледа.\r\n\"Тя би била хубав коледен подарък за политици, новоизбрани кметове и тъй нататък\", смята кинаджията.\n\r\nПредпремиерата на \"В кръг\" е в четвъртък в \"Дом на киното\". Официалната премиера е на 8 ноември, а на 5-ти има специална прожекция за полицаи.", "date": "2019.11.04", "title": "Командарев за новия си филм: Не е лесно да си полицай у нас"}
{"url": "https://www.dnes.bg/mestni-izbori-19/2019/11/04/kambitov-niama-da-e-ne-samo-kmet-no-i-obshtinski-syvetnik.428491", "text": "Бившият вече кмет на Благоевград Атанас Камбитов обяви, че се отказва от мястото си на общински съветник.\r\n\"Страшно съм изненадан от резултата, още не мога да разбера къде съм сгрешил и защо благоевградчани ме наказаха\", каза още Камбитов, цитиран от \"Труд\". \n\n \"Явно някъде съм сгрешил, времето ще покаже дали пък гражданите със своя избор не са сгрешили. Може би гонейки големите проекти сме пропуснали обикновения човек като внимание. Но това е оценката на хората и я приемам такава, каквато е. Свършихме с моя екип огромна по обем работа. Завещавам на моя опонент един обновен град\", това каза веднага след изборната загуба Атанас Камбитов.\n                    \n                    \n                \n                \n                \n                \r\nИ още, добави, че премиера Бойко Борисов е прав да се изкаже остро за Благоевград, защото се наляха 300 млн. лева. \n\r\n\"Приемам неговата критика\", каза още Камбитов. Той допълни, че от две години срещу него се води черна кампания и това също е допринесло за този резултат.\n\r\nДосегашният кмет на Сандански Кирил Котев от ГЕРБ също обяви, че напуска мястото си на съветник в общинския съвет и всички постове в структурата на ГЕРБ. Той загуби от Атанас Стоянов, досегашен депутат от ВМРО.", "date": "2019.11.04", "title": "Камбитов няма да е не само кмет, но и общински съветник "}
{"url": "https://www.dnes.bg/notifikacii/2019/11/04/nad-40-dushi-se-otroviha-sys-spanak-v-istanbul.428490", "text": "Четирийсет и четири души са потърсили лекарска помощ в Истанбул по подозрения, че са се отровили със спанак, съобщи турската частна телевизия НТВ.\r\n\r\nПодозира се, че отравянето е резултат от химическо вещество, с което се обработват листните зеленчуци, за да запазят свежестта си по-дълго време.\r\n\r\nПолицията проучва къде в магазинната мрежа се продава опасният спанак, предаде БТА.\r\n\r\nПо данни на окръжната дирекция по здравеопазване в Истанбул 25-има от постъпилите с оплаквания пациенти вече изписани са, а лечението на останалите 19 все още продължава.\r\n ", "date": "2019.11.04", "title": "Над 40 души се отровиха със спанак в Истанбул"}
{"url": "https://www.dnes.bg/stranata/2019/11/04/dvama-shofiori-v-bolnica-sled-otneto-predimstvo.428487", "text": "Двама шофьори се озоваха в болница след катастрофа в Габрово, предаде МВР. Сигналът е бил поллучен на 2 ноември към 19:30 часа. Инцидентът е станал в района на кръстовището за квартал \"Войново\", предадоха от полицията.\n\r\nПо първоначални данни, лек автомобил, управляван от 51-годишен жител на Габрово при движение в посока към Севлиево, предприема маневра \"завой на ляво\", като не пропуска насрещно движещ се автомобил, управляван от 18-годишен водач, също местен жител.\r\nПри удара са пострадали и двамата водачи, които са настанени за лечение в МБАЛ – Габрово с различни по вид и тежест фрактури, без опасност за живота. Проверка за употреба на алкохол с техническо средство е извършена на единият от двамата водачи, като резултата от нея е отрицателен. Поради естеството на нараняванията, на другият водач е взета кръв за химически анализ.\n                    \n                    \n                \n                \n                \n                \r\nНа местопроизшествието е извършен оглед и е образувано досъдебно производство под надзора на Районна прокуратура – Габрово. Причините и механизма на възникване на пътнотранспортният инцидент са в процес на установяване.\r\n ", "date": "2019.11.04", "title": "Двама шофьори в болница след отнето предимство"}
{"url": "https://www.dnes.bg/notifikacii/2019/11/04/20-godishen-shofior-zagina-na-miasto-sled-udar-v-dyrvo.428492", "text": "20-годишен мъж е загинал при катастрофа в района на добричкото село Батово, съобщиха от Областната дирекция на МВР.\r\nСигналът е подаден вчера около 21.40 часа. Съобщено е за възникнал пътен инцидент в района на с. Батово. На място е установено, че лек автомобил \"Фолксваген” с добричка регистрация, управляван от 20-годишен шофьор, е напуснал пътя поради несъобразена скорост и се е блъснал в крайпътно дърво.\r\nВодачът е починал на място. По случая е образувано досъдебно производство.", "date": "2019.11.04", "title": "20-годишен шофьор загина на място след удар в дърво"}
{"url": "https://www.dnes.bg/index/2019/11/04/prodadoha-zabraveno-v-garaj-lamborghini-miura-za-1-6-mln.428493", "text": "Едно от легендарните Lamborghini Miura P400 S на Бертоне Груп бе продадено на аукцион за 1,6 милиона долара. \r\nMiura е един от най-значимите спортни автомобили, които поставят името на Lamborghini наравно с това на Ferrari и Porsche.\r\nПроизведена през 1974 година, колата е имала само двама собственика, преди да бъде продадена на търга в Лондон. Тя първо е поръчана от рекламен експерт от Нюрнберг, Германия. След това е купена от състезателя аматьор Ханс-Питър Уебър. Красивият автомобил е негова собственост до смъртта му през 2015 година. След това е попада в гараж в Германия и стои недокосвана близо 4 години.\r\nТова, което прави колата толкова ценна, е фактът, че нищо по нея не е докосвано – тя все още е с оригиналната си ярко жълта боя и син интериор. \r\n                \n                \n                Според организаторите на търга състоянието й за толкова години е повече от перфектно. Колата дори все още се движи благодарение на оригиналния си двигател. Единственото нещо, добавено от предишния собственик са предни мигачи и колани.\r\nMiura носи името на испанският борец с бикове Дон Едуардо Миура Фернандез. Тя е дело на италианският дизайнер, работещ за Бертоне, Марчело Гандини. След излизането й на пазара, тя бързо се превръща в любимия автомобил на рок звездите, плейбоите и богатите ексцентрици.", "date": "2019.11.04", "title": "Продадоха забравено в гараж Lamborghini Miura за $1,6 млн. "}
{"url": "https://www.dnes.bg/politika/2019/11/04/frenskiiat-poslanik-makron-e-pogreshno-razbran.428505", "text": "Думите на президента на Франция Еманюел Макрон за „български канали“ са извадени от контекста и са погрешно разбрани. Това заяви френският посланик у нас Флоранс Рубин на среща във външното ни министерство. \n\r\nПо указание на вицепремиера и външен министър Екатерина Захариева заместник-министърът на външните работи Петко Дойков извика посланика на Франция на разговор в МВнР, съобщиха от пресцентъра на министерството.\n\r\nСрещата бе във връзка с интервюто на президента Макрон за френското списание „Вальор актюел“, в което той заявява: „Предпочитам хора, които идват от Гвинея и Кот д‘Ивоар законно, които са тук и които вършат тази работа, отколкото български или украински незаконни канали“.\n                    \n                    \n                \n                \n                \n                \r\nПо време на разговора заместник-министър Дойков изрази недоумение от изказването на френския президент, което е предизвикало възмущение в българското общество, включително сред сънародниците ни във Франция.\n\n\r\nОт българска страна бе подчертано, че няма никакви сериозни основания за подобни твърдения. \n\r\nОтношенията между България и Франция – на приятели, партньори и съюзници, са отлични, българската общност е много добре интегрирана във Франция, а в последно време България не е получавала сигнали от френска страна за сериозни нарушения.\n\r\nПосланик Робин изрази съжаление и заяви, че думите на президента Макрон са извадени от контекста и са погрешно разбрани. „Те в никакъв случай не се отнасят до българското правителство, българските граждани или българските работници, които са добре приети и са доказали своя професионализъм,“ каза посланик Робин.\n\r\nТя препотвърди отличните двустранни отношения и изрази надежда, че те ще продължават да се задълбочават. \n\r\n„Между нашите две страни съществува отлично сътрудничество – в сферите на образованието, културата, икономиката. Франция ще бъде заедно с България и ще продължи да подкрепя нейните усилия в рамките на Европейския съюз“, заяви посланик Робин.\r\n ", "date": "2019.11.04", "title": "Френският посланик: Макрон е погрешно разбран"}
{"url": "https://www.dnes.bg/temida/2019/11/04/zaradi-malinov-cacarov-dade-sydiia-na-inspektorata-na-vss.428498", "text": "Главният прокурор Сотир Цацаров даде на Инспектората на ВСС съдия от спецсъда заради това, че е пуснал  председателя на Национално движение \"Русофили\" Николай Малинов да пътува в чужбина. Това съобщиха от пресцентъра на прокуратурата. \n\n Срещу Малинов се роди разследване по обвинение за шпионаж. \r\n\r\nСъдията обаче го е пуснал да пътува в чужбина от 1 до 5 ноември по предварителна програма с културни събития.\r\n\r\nСпоред Цацаров това станало в разрез със закона, защото Малинов не е поискал първо разрешение от наблюдаващия прокурор, какъвто е законът, а направо от съда.\r\n\r\nНиколай Малинов е с парична гаранция от 50 000 лева и забрана да напуска страната.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.11.04", "title": "Заради Малинов Цацаров даде съдия на Инспектората на ВСС "}
{"url": "https://www.dnes.bg/akoshtete-vqrvaite/2019/11/04/mihaela-todorova-stana-mis-pleimeit-pred-mama-i-tate.428508", "text": "\n\r\nМихаела Тодорова е новата Мис Плеймейт. Тя бе избрана на церемония в столичен хотел през уикенда, а любопитното е, че да я подкрепят бяха дошли и нейните родители.\n\r\nМихаела се изявява като инфлуенсър в Instagram, планира да се занимава сериозно със семейния бизнес в сферата на земеделието. \n\r\n\"Бях убедена, че аз ще съм победителката тази година. Знаех го и го вярвах от първия ден, просто аз съм истински Playboy модел и съм родена за титлата Playmate”, коментира новата кралица на сексапила. Михаела получи пълна и безапелационна подкрепа от родителите си, които бяха плътно до нея по време на конкурса. \n\r\nТодорова си тръгна с нов автомобил, ръчно изработена корона с повече от 250 чешки кристали и чек на стойност 20 000 лв. \n                    \n                    \n                \n                \n                \n                \r\nПърва подгласничка на победителката стана Натали Найденова, а втора - Милица Минчева. \n\r\nГабриела Христова спечели наградата за любимка в социалните мрежи.\n\r\nЖури на Playmate Of The Year 2019 бяха Playmate 2018 Жанета Осипова, Златка Димитрова, Жени Калканджиева, коафьорът Макс Предела, Ивайло Нойзи Цветков, Мария Бонева, Мартин Стоичков, Николай Далаков, Чавдар Кожухаров и Христо Сираков.\n\r\nВодещи на спектакъла бяха Любен Дилов-син и Мария Силвестър.\n\r\n12-те участнички се представиха в  два тура – по бельо и с официален тоалет.\r\n ", "date": "2019.11.04", "title": "Михаела Тодорова стана Мис Плеймейт пред мама и тате"}
{"url": "https://www.dnes.bg/stranata/2019/11/04/boen-arsenal-i-narkotici-v-kyshtata-na-myj-ot-selo-do-belovo.428507", "text": "Мъж от беловското село Дъбравите е задържан заради незаконно притежание на взривни вещества и боеприпаси, както и на наркотици, съобщиха от полицията в Пазарджик.\n \n\r\nСнощи служители на районното управление в Септември и участъка в Белово извършили претърсване в жилището на 40-годишен мъж. В къщата органите на реда открили няколко стъклени бурканчета, съдържащи суха листна маса от глави и съцветия. Последвал полеви наркотест, който реагирал положително на марихуана. \n\r\nКриминалистите се натъкнали още на газ-сигнален 9-милиметров пистолет, пневматична пушка с оптически прицел, 45 малокалибрени бойни патрони, 4 огнепроводни шнура с различна дължина, 78 капсули за ловни патрони. Намерени са още различни части и детайли от огнестрелни оръжия, 7 ловни патрона и един за нарезна карабина. \n                    \n                    \n                \n                \n                \n                \r\nЦялото количество наркотици, боеприпаси, оръжия и части за тях са иззети. Мъжът е задържан в ареста за срок от 24 часа, а спрямо него се водят бързи полицейски производства.", "date": "2019.11.04", "title": "Боен арсенал и наркотици в къщата на мъж от село до Белово "}
{"url": "https://www.dnes.bg/zvezdi/2019/11/04/aktrisata-lorina-kamburova-e-sgodena.428499", "text": "В интернет пространството се появиха слухове, че актрисата Лорина Камбурова може вече да е сгодена и скоро официално да стане съпруга.\r\nФенове забелязаха, че преди няколко дни тя е постнала снимка в Instagram, на която позира с пръстен на безименния пръст на лявата си ръка.\r\n \r\nВарненката все още не е потвърдила тези слухове, а само е написала като кометар към фотоса: \"Без коментар\". Лорина от няколко години има връзка с диджей.\r\n \r\nОт профила на звездата в Instagram се разбира, че в момента голяма част от времето ѝ минава на снимачната площадка на нов български филм. Тя е публикувала селфи, на което е със старинна рокля и кок и е написала: \"Портрет на млада дама от началото на 20 век\".\r\n \r\nЗатова някои фенове смятат, че кадъра с пръстена също може да е направен просто заради филма.\r\n \r\n", "date": "2019.11.04", "title": "Актрисата Лорина Камбурова е сгодена?"}
{"url": "https://www.dnes.bg/stranata/2019/11/04/nameriha-tialo-na-mlad-myj-v-burgasko-ne-e-iasno-koi-e.428513", "text": "Тялото на 30-годишен мъж е открито преди пътен възел \"Рибарско селище\", съобщиха от полицията в Бургас.\r\nСвоевременно районът е отцепен от полицейски служители, като е извършен щателен оглед.\r\nТялото на мъжа, чиято самоличност е в процес на изясняване, е откарано за аутопсия в отделение \"Съдебна медицина\" към УМБАЛ – Бургас за уточняване на причините за настъпилата смърт.\r\nПо случая е образувано досъдебно производство.", "date": "2019.11.04", "title": "Намериха тяло на млад мъж в Бургаско, не е ясно кой е"}
{"url": "https://www.dnes.bg/obshtestvo/2019/11/04/uchitelko-liubima-teodora-prepodavateliat-v-detska-onkologiia.428500", "text": "\r\nТеодора е учителка, но тя има доста по-различен делник от повечето преподаватели. \n\r\nНейните ученици всъщност искат да ходят на училище и я чакат с нетърпение. Защото тя преподава на деца, които са болни от рак. \n\r\nТя изкарва децата от ежедневието им, изпълнено с трудности. Теодора е човекът, който преподава на децата в онкологичното отделение за деца на болница \"Царица Йонна\" в София. \n                    \n                    \n                \n                \n                \n                \r\nМного от децата са там за над година. \n\r\n\"Разнообразие е, иначе само скучаеш и се чудиш какво да правиш\", разказва един от учениците на Теодора пред . \n\r\nНякои от тях в началото не искали да влязат в час, но после проявили интерес към учебния процес. \n\r\nБолничното училище е било създадено през 1963 г. Тогава го е имало в Пловдив, Варна и София. \n\r\nПрез 2016 г. то е закрито и Теодора е съкратена. Тя обаче продължава да учи децата. \n\r\nПомагат й от организация \"Деца с онкохематологични заболявания\", които поддържат проекта. \n\r\nТой стартира преди 3 години, но за съжаление финансирането е приключило. \n\r\nДнес Теодора продължава да преподава, макар и със символична заплата.\r\n \r\n   ", "date": "2019.11.04", "title": "Учителко любима! Теодора, преподавателят в детска онкология"}
{"url": "https://www.dnes.bg/snimka-na-denia/2019/11/04/vremeto-dnes-viatyr-dyjd-no-i-gradusite-se-kachvat.428455", "text": "Днес ни очаква ветровито време, като в Източна България и на места северно от планините той ще бъде силен и поривист. \n\r\nВечерта в Западна България вятърът ще отслабне и ще се ориентира от запад. Над югозападната половина от страната облачността ще е предимно значителна и на места ще има валежи от дъжд. В Североизточна България ще има повече слънчеви часове. \n\r\nТемпературите ще се повишат и максималните ще са предимно между 18° и 23°, на места в Централна Северна България - до 25-27°, сочи прогнозата на Националния институт по метеорология и хидрология.\n\r\nПо Черноморието ще е ветровито, с променлива облачност. Валежи не се очакват. Максималните температури ще бъдат между 20° и 23°. Температурата на морската вода е около 17°. \n                \n                \n                \r\nНад Рило-Родпския масив облачността ще е по-често значителна с валежи главно в часовете около и след обяд, по-значителни в южните райони, където е възможно и да прегърми. \r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПрез деня ще превали и в западните части на Стара планина, а по-късно вечерта и в централните и източните й райони. Ще е ветровито със силен, по откритите части и бурен югозападен вятър. Максимална температура на височина 1200 метра – около 15°, на 2000 метра – около 8°.", "date": "2019.11.04", "title": "Времето днес: Вятър, дъжд, но и градусите се качват"}
{"url": "https://www.dnes.bg/world/2019/11/04/ekokatatstrofata-v-braziliia-delo-na-grycki-tanker.428456", "text": "Бразилският президент Жаир Болсонаро предупреди, че ситуацията с мистериозния петролен разлив, който замърси над 200 плажа в североизточната част на страната през последните три месеца, тепърва ще се влошава, предаде Франс прес.\n\r\nПетролът, който достигна до брега и бе събран, е само малко количество от онзи, който е бил разлян. \"Най-лошото предстои\", каза Болсонаро и прогнозира \"много по-голяма катастрофа\".\n\r\nБразилският президент определи петролния разлив като \"криминален акт\". \n\r\n\"Всички индикации\" сочат, че петролът е бил излят от гръцкия танкер \"Бубулина\", каза той.\n\r\nБразилските власти вече обявиха в петък след анализ на сателитни данни, че именно този кораб е отговорен за екологичната катастрофа. Гръцката компания Делта танкерс (Delta Tankers) отрече нейният танкер да е разлял петрола.\n                    \n                    \n                \n                \n                \n                \r\nСлед засичането на разлива от бразилските власти на 29 юли той вече засегна около 2000 километра от крайбрежието на страната, включително райони с уникална природа.\r\n(БТА)", "date": "2019.11.04", "title": "Екокататстрофата в Бразилия дело на гръцки танкер?"}
{"url": "https://www.dnes.bg/notifikacii/2019/11/04/shefyt-na-mcdonald-s-hvyrli-ostavka-zaradi-romans-sys-slujitelka.428457", "text": "Президентът и главен изпълнителен директор на веригата ресторанти за бързо хранене McDonald's Стив Истърбрук се оттегли от поста заради връзка със служителка на американската компания, предадоха световните агенции и БТА.\n\r\nРомансът бил по взаимно съгласие.\n\r\nСъветът на директорите на McDonald's обаче заяви, че 52-годишният Истърбрук е нарушил правилата на компанията и е показал лоша преценка.\n\r\n\"Това беше грешка. Предвид ценностите на компанията, съм съгласен с мнението на Съвета на директорите, че за мен дойде време да продължа напред\", написа Истърбрук в електронно писмо до служителите на Макдоналдс.\n\r\nПравилата на компанията забраняват на мениджърите да имат връзки с подчинени.\n                \n                \n                \r\nЗа нов президент и главен изпълнителен директор бе избран Крис Кемпчински.\n\r\n51-годишният Кемпчински досега оглавяваше подразделението на компанията в САЩ, което има около 14 000 ресторанта за бързо хранене.\r\nАмериканската корпорация е един от гигантите в бранша. \n\r\nСтив Истърбрук, британски бизнесмен, застана начело на американската компания през март 2015 г., припомня ДПА. Франс прес отбелязва, че под неговото ръководство Макдоналдс е удвоила своята пазарна капитализация и всяка година е увеличавала чистата си печалба.\n\r\nИстърбрук обаче не успя да обърне тенденцията на постепенен спад на продажбите. Подобно на други големи вериги за бързо хранене, McDonald's е изправена пред промяна на навиците на потребителите, които се стремят към по-здравословно хранене, отбелязва Франс прес.", "date": "2019.11.04", "title": "Шефът на McDonald's хвърли оставка заради романс със служителка"}
{"url": "https://www.dnes.bg/mestni-izbori-19/2019/11/04/balotajite-v-sofiia-gerb-specheli-11-raiona-db-8.428458", "text": "ГЕРБ, в коалиция със СДС, успя да спечели 11 районни кметства на втория тур на местните избори. Втора е коалицията Демократична България - Обединение остана с 8 кметства.\r\n\r\nМладост и Панчарево пък ще бъдат управлявани от независими кандидати.\r\n\r\nБСП пък остана само с един районен кмет - Делян Георгиев, който спечели надпреварата в \"Изгрев\".\r\n\r\n", "date": "2019.11.04", "title": "Балотажите в София: ГЕРБ спечели 11 района, ДБ - 8"}
{"url": "https://www.dnes.bg/index/2019/11/04/receptata-dnes-djambalaia-sys-skaridi.428185", "text": ":\r\n600 г пилешко месо без кост от бут или гърди\r\n300 г пресни скариди, които да са почистени\r\n200 г наденица\r\n150 г дългозърнест ориз\r\n2 чушки\r\n2-3 стръка селъри\r\n400 г домати от консерва, нарязани на кубчета\r\n4 скилидки стрит чесън\r\n3 чаши пилешки бульон\r\n1 ч. л. сушена мащерка\r\n1 ч. л. сушен риган\r\nзехтин или олио\r\nсол, черен пипер на вкус\r\n½ ч.л. лют червен пипер\r\n \r\n:\r\n \r\nВ голяма тенджера загрейте мазнината и сложете в нея нарязаните чушки, селъри, стрития чесън и лука (по желание може да добавите 1 чаша нарязана бамя). Когато поомекнат добавете нарязаното като за яхния пилешко месо (овкусено със сол и черен пипер) и нарязаната наденица.\r\n \r\nКогато месото стане златисто може да добавите ориза, домати, подправките и бульона. Похлупете тенджерата и намалете огъня. Когато оризът стане готов и сосът се редуцира прибавете скаридите. Разбъркайте внимателно и след 3-4 минути те трябва да са готови. Преди да сервирате поръсете с нарязан зелен лук.\r\n\r\n\r\n ", "date": "2019.11.04", "title": "Рецептата Dnes: Джамбалая със скариди "}
{"url": "https://www.dnes.bg/mestni-izbori-19/2019/11/04/bsp-vzima-sozopol-sled-erata-reizi.428460", "text": "След три последователни мандата на Панайот Рейзи, който бе преизбиран през 2011-та и 2015 година, Созопол вече има нов кмет.\r\n\r\nСлед 100% обработени протоколи ЦИК обяви за победител Тихомир Янакиев, зад който застана БСП за България. Той получи 65.48% от гласовете на пусналите бюлетина в града. Неговата опонентка - Красимира Германова от ГЕРБ, спечели 33.09% от вота.\r\n\r\nВ абсолютни стойности за кандидатът на левицата са гласували 4 897 души, а за този на ГЕРБ - 2 475 души.", "date": "2019.11.04", "title": "БСП взима Созопол след ерата \"Рейзи\""}
{"url": "https://www.dnes.bg/notifikacii/2019/11/04/trus-ot-4-po-rihter-razliulia-germaniia.428461", "text": "Трус със сила 4 по Рихтер разлюля тази нощ Германия. Той е регистриран в 1.59 ч. местно време, а дълбочината му е била едва 3 км. \r\n\r\nЕпицентърът е на 63 км южно от Щутгарт и на 33 км от Тюбинген.\r\n\r\nДо момента няма данни за жертви и пострадали.\r\n ", "date": "2019.11.04", "title": "Трус от 4 по Рихтер разлюля Германия"}
{"url": "https://www.dnes.bg/mestni-izbori-19/2019/11/04/ahmed-bashev-ne-bil-razmiatal-pari-za-glasove.428462", "text": "И през тази изборна кампания на много места в страната имаше скандали за купуване на гласове . В Гърмен дори се стигна до ареста на дългогодишния кмет Ахмед Башев. Той е вече на свобода.\n\r\n„Сценарият се повтори от 2009 г., когато бях арестуван по същия начин, без да подозирам”, каза Башев пред bTV.\n\r\nТой отрича „да е размятал пари” за гласове.\n\n\r\n„Наистина пари в общината се разхвърляха като салфетки в гръцка таверна и от двата щаба, но за нас изборите приключиха на 27 октомври. Аз не бях нито кандидат, нито пък съм участвал пряко в кампанията. Омръзна ми от братоубийци и от държавни мекерета. Всичко беше насочено срещу мен, за да може някой да прикрие действията си“, каза Башев.\n                    \n                    \n                \n                \n                \n                \r\nПо думите му това, че жандармерия и полиция нахлуха в Община Гърмен, изобщо не е повлияло на купуването на гласове в общината.\n\r\nАхмед Башев се обърна към адвокатските кантори с думите: „Всеки, който иска да съдим държавата в Страсбург, този път да я съдим.”\r\n ", "date": "2019.11.04", "title": "Ахмед Башев не бил \"размятал пари\" за гласове"}
{"url": "https://www.dnes.bg/za-da-se-razbirame/2019/11/04/sedmichen-liuboven-horoskop-za-4-10-noemvri.428240", "text": "Тази седмица в любовта ще се усеща желанието за борба за власт. Не всички обвързани представители на зодиака ще са готови на компромиси. Какво ви очаква, вижте в любовния хороскоп на Az-jenata.bg. Не забравяйте, че\r\n\r\nТази седмица вашата управляваща планета Марс ще бъде в опозиция на Плутон, което може да доведе до гняв и войнственост в любовта. Може да станете по-избухливи, тъй като Марс е в сектора на взаимоотношенията ви. Гневът ви ще бъде продиктуван не от любовния ви живот, а от работата. Не позволявайте на любовта да страда.\r\n                    \n                    \n                \n                \n                \n                \r\nТелците ще преразгледат своята гледна точка за любовта, което ще им помогне да трансформират настоящите си взаимоотношения в по-дълбока връзка. С любимия човек ще може да проведете дълбоки и смислени разговори. Разкривайки своите страхове ще можете да създадете повече доверие и интимност помежду ви.\r\n\r\nНякой има сексуален интерес към вас и няма значение дали сте сериозно обвързани или пък не. Той или тя може да бъде обсебващ и това да ви постави в неудобна ситуация. Бъдете внимателни. Като цяло, в първите дни на ноември не ви очакват кой знае какви интересни събития в любовен план.\r\n", "date": "2019.11.04", "title": "Седмичен любовен хороскоп за 4 – 10 ноември "}
{"url": "https://www.dnes.bg/world/2019/11/04/zamyrsiavaneto-na-vyzduha-v-delhi-kato-v-gazova-kamera.428459", "text": "Замърсяването на въздуха в Делхи достигна \"нетърпими равнища\", каза главният министър на индийската столица Арвинд Кеджривал, цитиран от Би Би Си.\n\r\nВ много райони на града качеството на въздуха се влоши вчера до опасни нива, с риск да причини дихателни заболявания.\n\r\nВластите в Делхи призоваха хората да си останат по домовете, да не отварят прозорците и да носят предпазни маски. Училищата останаха затворени, над 30 полета бяха отклонени, а строителните дейности - спрени, на фона на гъстия смог, обгърнал индийската столица.\n\r\nНивото във въздуха на опасните т. нар. фини прахови частици е далеч над допустимите норми и превишава около седем пъти това в китайската столица Пекин.\n                    \n                    \n                \n                \n                \n                \r\nСлужител на индийското министерство на здравеопазването каза, че в някои случаи замърсяването просто е по-голямо от максималното, което могат да отчетат измервателните станции.\n\r\nВ петък в училищата в Делхи бяха раздадени пет милиона предпазни маски. Тогава местните власти обявиха извънредна ситуацията със замърсяването на въздуха в града, който бе наречен от собствения си главен министър \"газова камера\", припомня Би Би Си, цитирана от БТА.\n\r\nПо данни на Световната здравна организация една трета от смъртните случаи в резултат на удар, рак на белите дробове и сърдечни болести се дължат на мръсен въздух.\n\r\nВчера младежи излязоха на протест в Делхи и поискаха да бъдат предприети мерки.\n\r\nГлавният министър на индийската столица призова централното правителство да предостави помощ и да се заеме с проблема със замърсяването на въздуха.\n\r\nМалко вероятно е обаче тези негови изявления да се понравят на властите, каза регионалната редакторка на Би Би Си за Южна Азия Джил Макгивъринг. Тя отбеляза, че индийските политици си прехвърлят взаимно вината за замърсяването.\n\r\nДокато демонстранти поискаха мерки за борба с проблема в дългосрочен план, някои членове на правителството предизвикаха полемика в социалните мрежи с лекомислени съвети към хората как да останат здрави.\n\r\nТака например министърът на здравеопазването и семейното благосъстояние Харш Вардхан призова местните жители да ядат моркови, за да не получат \"нощна слепота\" и да се предпазят от \"други свързани със замърсяването вреди за здравето.\"\n\r\nМинистърът на околната среда Пракаш Джавадекар пък посъветва хората \"да започват деня си с музика\", добавяйки линк към \"блестяща тематична композиция\".\n\r\nОсновен фактор за силното замърсяване в Делхи по това време на годината е горенето на стърнища от земеделци в съседни индийски щати, отбелязва Би Би Си. Това създава смъртоносен коктейл от фини прахови частици, въглероден диоксид, нитрогенен диоксид и серен диоксид. Ситуацията се влоши още повече от фойерверките, изстреляни по време на големия хиндуистки празник Дивали преди седмица. За смога допринасят също автомобилните газове, промишлеността и строителството.\n\r\nИндийците се надяват, че очакваният по-късно тази седмица дъжд ще отмие замърсителите. До четвъртък обаче няма да вали.\r\n ", "date": "2019.11.04", "title": "Замърсяването на въздуха в Делхи: Като в газова камера "}
{"url": "https://www.dnes.bg/notifikacii/2019/11/04/kola-blysna-trima-dushi-na-spirka-vyv-varna.428464", "text": "Трима души бяха пометени от кола на спирка във Варна. Те са откарани в болница след тежката катастрофа, станала на метри от сградата на районния съд във Варна. Състоянието им все още се изяснява.\r\n\r\nИнцидентът е станал тази сутрин - около 07:40 часа, на бул. \"Владислав Варненчик\", съобщи.\r\n21-годишният водач на \"Фолксваген\" поради неизяснени към момента причини губи контрол над автомобила и се качва на тротоара, където блъска трима души, чакащи автобус на спирката. \r\n\r\nТримата са отведени в болнично заведение незабавно. Към момента текат прегледи за изясняване на травмите им.\r\n ", "date": "2019.11.04", "title": "Кола блъсна трима души на спирка във Варна"}
{"url": "https://www.dnes.bg/mestni-izbori-19/2019/11/04/130-signala-kym-cik-vchera-poveche-imalo-kym-oik.428466", "text": "18 областни центъра бяха на балотаж в неделя. В 9 от тях печели ГЕРБ, 4 са за БСП, 5 отиват при коалиции.\r\n\r\nКъм ЦИК във вчерашния ден са пристигнали около 130 сигнала за нарушения. По-голям в сравнение с първия тур е процентът на сигналите, свързани с агитация в избортния ден и купуване на гласове. Това обяви пред  говорителят  на ЦИК Таня Цанева.\n\n\r\n\r\nТя уточни, че повечето сигнали се подават към общинските избирателни комисии.\r\n\r\n\"До момента са обработени протоколите на 66 общински избирателни комисии от общо 196. Правим график, за да има добра организация по приемане на протоколите\", обясни Цанева в ефира на \"България сутрин\". \r\n\r\nФиналният резултат от изборите трябва да бъде обявен от ЦИК до 48 часа. Почти навсякъде протоколите по места са обработени на 100%.", "date": "2019.11.04", "title": "130 сигнала към ЦИК вчера, повече имало към ОИК"}
{"url": "https://www.dnes.bg/mestni-izbori-19/2019/11/04/kmet-za-osmi-pyt-kutkudeiski-pak-specheli-v-medkovec.428465", "text": "В община Медковец кандидатът на БСП за България Венцислав Куткудейски ще е кмет с осми мандат. Той управлява общината от 1991 година насам, а на балотажа в неделя е получил подкрепа от 49,85 на сто срещу 48,84 за кандидата на Движение 21 Евгени Антонов. \n\r\nС \"Не подкрепям никого\" в община Медковец са гласували 1,31 на сто. \n\r\nКандидатите на ГЕРБ спечелиха балотажите в общините Берковица и Вършец, съобщиха от общинските избирателни комисии в област Монтана.\n\r\nВ община Берковица Димитранка Каменова от ГЕРБ спечели убедително втория тур с подкрепа от 64 на сто срещу сегашния кмет Милчо Доцов, издигнат от коалиция \"Обединена социалдемокрация\" и подкрепен от БСП.\n                    \n                    \n                \n                \n                \n                \r\nКаменова бе кмет на Берковица в мандат 2011-2015 година, а Доцов в мандати 2003-2007 и 2007-2011 година.\n\r\nВ община Вършец трети пореден мандат спечели настоящият кмет Иван Лазаров от ГЕРБ, а негов опонент на балотажа беше Латинка Симова от БСП.\n\r\nВ община Бойчиновци досегашният кмет Светлин Сретениев спечели нов мандат, като негов опонент на балотажа бе Мария Димитрова от ГЕРБ. Първите си два мандата в Бойчиновци Сретениев спечели като кандидат на ГЕРБ, а сега бе издигнат от партия Българска нова демокрация.", "date": "2019.11.04", "title": "Кмет за осми път: Куткудейски пак спечели в Медковец "}
{"url": "https://www.dnes.bg/mestni-izbori-19/2019/11/04/sofiia-shtiala-da-e-tiasna-za-manolova-iskala-da-prevzeme-dyrjavata.428468", "text": "Независимият кандидат за кмет на София, но подкрепена от БСП и от десни политически сили, която остана втора на балотажа в неделя, Мая Манолова била много амбициозна и е искала да превземе държава от столицата, смята финансовият министър Владислав Горанов. \n\n\n \"София не се подведе по манипулативните внушения на един политик, който излъчва на всички възможни честоти - от крайно ляво до крайно дясно, с една единствена цел – да промени София. А София се променя доста успешно през последните години\", коментира той резултатите от втория тур на изборите в столицата той пред bTV.\n\r\nСпоред него през последната година и половина се наслагват манипулации и внушения, че в столицата нищо не се върши. \n                    \n                    \n                \n                \n                \n                \r\n\"Акцентирането върху само един аспект от случващото се може умело да бъде превърнат в манипулация\", каза Горанов.\n\r\nТой нарече \"либерални анархисти\" хората, които до вчера са се смятали за десни, а са гласували за Мая Манолова. \n\r\nСпоред него тя е \"болезнено амбициозна\" жена и смята, че ще продължи напред в опита си да се реализира.\n\r\n\"София щеше да й е тясна и може би за нея е добре, че не успя, защото нейните амбиции и възможности са много по-големи от столицата. Тя смяташе от тук да превзема държавата\", заяви Горанов.\n\r\nТой нарече \"социален експеримент\" кандидатурата на Мая Манолова за кмет на София, защото няма опит в управлението и не е проявила \"сериозна ценностна система в политиката\".\n\r\n\"Пред Йорданка Фандъкова и нейния екип следва нелек мандат с шарени районни кметове и с шарен общински съвет. Начинът на правене на политика става все по-фино изкуство и все по-малко ще трябва да се разчита на лозунги и все повече на прецизност и добре свършена работа\", смята финансовият министър.\n\r\nТой отрече и обвиненията на Мая Манолова, че в София ГЕРБ са купували гласове на вота.", "date": "2019.11.04", "title": "София щяла да е тясна за Манолова, искала да превземе държавата "}
{"url": "https://www.dnes.bg/mestni-izbori-19/2019/11/04/edin-pripadnal-v-plovdiv-chakaiki-red-da-predade-biuletini.428463", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Напрежение при предаването на бюлетините в Пловдив. Предаването и броенето на изборните книжа в града под тепетата приключи в 02:00 часа след полунощ.\n\n\r\n\r\nЦелият процес ставаше много по-бързо отколкото на първия тур, предава Bulgaria ON AIR. \r\n\r\nВъпреки това голяма част от секциите се оплакаха, че са чакали с часове идването на полицейски автомобил, който да ги ескортира до общинската избирателна комисия.\r\n\r\nПо време на предаването на бюлетините един мъж е припаднал в изчакване на реда си. На място е пристигнала линейка и той е бил откаран в болница, предаде \"Нова тв\".", "date": "2019.11.04", "title": "Един припаднал в Пловдив, чакайки ред да предаде бюлетини"}
{"url": "https://www.dnes.bg/obshtestvo/2019/11/04/sadist-mychi-malko-kuche-shte-se-sezirat-li-organite.428469", "text": "Ром, който се представя като Angel Yliqanovf във Facebook, пусна отвратителен клип, в който се забавлява като мъчи малко куче.\n\r\nСрещу садиста тръгна и подписка в социалната мрежа, като вече са запазени клипът, представени са и снимки на \"героя\"\n\r\n\"Подобен садизъм не се вижда всеки ден! Ясно се усеща насладата и удоволствието което изрода изпитва от това, чисто и просто да МЪЧИ едно беззащитно пале. Това е просто отвратително! И имаме абсолютно красноречиво доказателство - видеото което той \"геройски\" е заснел с помощта на негов приятел съучастник (кой е той?)! И ако и това не бъде наказано с ефективна присъда, правителството може би е време или да си подаде оставката или да се вземе в ръце! Не може българското общество да толерира съществуването на подобни садисти и техните отвратителни прояви на абсолютна изродщина! Това надхвърля всякаква граница на обществена търпимост за отношение към животно! Призоваваме властите да подведат този индивид под наказателна отговорност, с цялата строгост на закона, ако има такава. Настояваме за ЕФЕКТИВНА ПРИСЪДА и за голяма парична санкция, която да му \"държи влага\" до живот и която да е назидателен пример за други подобни изверги, какво ще им се случи ако вършат родобни очевидно напълно УМИШЛЕНИ престъпления над живи чувстващи същества! ОЧАКВАМЕ действия от полицията и прокуратурата. Призоваваме да няма никакво снисхождение към това престъпление и да му се наложи максимална присъда! Освен самото престъпление, този е качил видеото си в най-публичната възможна мрежа, където могат да го гледат буквално милиони хора, сред които и ДЕЦА. Това само по себе си е много сериозно престъпление! Ако всички започнем да си позволяваме да качваме подобни видеа, представете са в какво ще се превърне facebook? И на какво ще се учат децата ни. И това всичкото го върши семеен човек с дете, представете си.\n                    \n                    \n                \n                \n                \n                \r\nВластите ще установят всичко много лесно. Видеото което качваме им е напълно достатъчно, за да го призоват за разпит и следствие! Вярваме, че стига и за обвинения и присъда. \n\r\nТова което върши този и начинът, по който го върши е изключително опасно за потърпевшото животинче. Опасно е за кучетата по принцип. Може да причини обръщане на стомаха, което е много опасно състояние! Смъртоностно е, а и дори да успеят лекарите да го спасят, след това проблемът става хроничен! И ако това се случи, надали \"героят\" от видеото ще си направи труда да откара кученцето в клиника след тази гавра, че и пари да плаща? Много малко вероятно...\", пише в петицията.\n\r\nПредупреждаваме, че ", "date": "2019.11.04", "title": "Садист мъчи малко куче, ще се сезират ли органите?"}
{"url": "https://www.dnes.bg/za-da-se-razbirame/2019/11/04/zashto-e-vajno-da-se-razdelim-s-predishnata-liubov.428237", "text": "Любовна връзка, болезнена раздяла... Всеки е преминавал през поне един такъв любовен сценарий. Ние сме героят, който смята, че никога няма да открие подходящия партньор, защото предишният е бил „точният човек“. Самозаблудите на страдащия. Негласно крещим как искаме да се освободим от миналото, но не знаем как. А е важно да го направим. Защо?\r\n\r\nСлед раздялата винаги попадаме в етап на размисли за миналото. Това не е толкова лошо, защото можем да подредим своите емоции, приоритети, да помислим от какво точно се нуждаем в любовта. Опознаваме повече себе си и така намираме нов път към щастието.\r\n\r\n                    \n                    \n                \n                \n                \n                Пускайки миналата любов, изгубените надежди, ние позволяваме на себе си да видим добрите перспективи за работа, хубави пътувания, забавления с приятели, нов потенциален партньор, малките радости на всеки нов ден.\r\n\r\nКогато не сме се освободили от емоциите на миналата любов, започвайки нова връзка е много лесно да започнем да сравняваме партньорите си. Сравняваме всичко – външен вид, чувство за хумор, усещане за романтика, секса... И вместо да дадем шанс на новото, сме готови да се разделим с него.\r\n", "date": "2019.11.04", "title": "Защо е важно да се разделим с предишната любов? "}
{"url": "https://www.dnes.bg/mish-mash/2019/11/04/kak-da-se-podgotvim-za-novata-rabotna-sedmica.428244", "text": "Неделя. Много от нас посрещат този ден със смесени чувства. Хем е почивен, хем обаче означава, че след 24 часа на хоризонта отново ще се покаже понеделник и трябва да тръгнем рано сутрин към офиса.\r\n \r\nРаботната седмица започва, а тя е тооолкова дълга, че трудно можем да издържим до петък. Доста хора дори изпадат в лека форма на депресия, а други се изнервят допълнително с наближаването на понеделник.\r\n \r\nСпоред проучване, провело се сред 1000 работещи участници, 81% от тях са отговорили, че се чувстват доста по-неспокойни с напредването на неделните часове. Психолозите наричат това състояние „предчувстващо безпокойство“. Иначе казано – организмът знае, че му остават само няколко часа почивка и започва да се тревожи за следващите 5 дни.\r\n \r\nДве трети от изследваните споделили, че страдат от нередовен сън преди първия работен ден. Това състояние, както и безпокойството, се наблюдава при всички, дори и при тези, които твърдят, че обичат работата си.\r\n \r\nУчените обясняват този период с увеличаването на адреналин в организма, което задейства т.нар. рефлекс „fligth-or-fight“. При него дишането се учестява, а пулсът и кръвното налягане скачат изведнъж. Мозъкът започва да приема сигнали, сякаш тялото се намира в опасност и започва да освобождава кортизол – хормона на стреса.\r\n \r\nКои са начините за най-добра подготовка за работната седмица, вижте в ", "date": "2019.11.04", "title": "Как да се подготвим за новата работна седмица? "}
{"url": "https://www.dnes.bg/mestni-izbori-19/2019/11/04/bitkata-za-sofiia-finalno-fandykova-49-98-manolova-45-13.428451", "text": "Йорданка Фандъкова е новият кмет на София, сочат данните при обработени 100% СИК протоколи в OИК. За нея са гласували 49.98% от пусналите бюлетина софиянци, а нейната опонентка Мая Манолова събира 45.13%.\n\n\n\r\nВ абсолютни гласове кандидатката на ГЕРБ и настоящ кмет има на своята сметка 209 542 гласа, докато независимата Манолова изостава с малко над 20 000 гласа - за нея са пуснали бюлетина 189 176 души.\r\n\r\n20 493 софиянци пък са излезли до урните и са отбелязали в бюлетината \"Не подкрепям никого\". Това прави 4.89%.", "date": "2019.11.04", "title": "Битката за София финално: Фандъкова – 49.98%, Манолова – 45.13%"}
{"url": "https://www.dnes.bg/mestni-izbori-19/2019/11/04/drama-v-shumen-koi-specheli-oblastnite-gradove-na-vtoriia-tur.428452", "text": "\n\r\nРумен Томов - 56.61% (18 639)\r\nАтанас Камбитов, ГЕРБ - 40.98% (13 494 гласа)\r\nНе подкрепям никого - 2.41% (792 гласа)\r\n\n\r\nИван Николаев Портних, ГЕРБ - 60.79% (49 207 гласа)\r\nКостадин Тодоров Костадинов, Възраждане - 35.99% (29 138)\r\nНе подкрепям никого - 3.22% (2 606)\r\n\n\r\nЦветан Петров Ценков, Местна коалиция - 58.27% (11 610 гласа)\r\nОгнян Кирилов Ценков, ГЕРБ - 39.49% (7 869 гласа)\r\nНе подкрепям никого - 2.24% (446 гласа)\n\r\n\n                    \n                    \n                \n                \n                \n                \r\nЙордан Тошков Йорданов, Местна коалиция ДБГ - 66.54% (18 898 гласа)\r\nНадежда Димитрова Петкова, Местна коалиция ГЕРБ - 31.97% (9 079 гласа)\r\n\n\r\nКорнелия Добрева Маринова, ГЕРБ    48.45% (8 395 гласа)\r\nРадина Минкова Банкова, БСП за България - 46.45% (8 048 гласа)\r\nНе подкрепям никого - 5.10% (883 гласа)\r\n\n\r\nТодор Димитров Попов, Местна коалиция НОВОТО ВРЕМЕ - 56.11% (17 169 гласа)\r\nБлаго Атанасов Солов, Местна коалиция БСП за България - 41.05% (12 561 гласа)\r\nНе подкрепям никого - 2.84% (868 гласа)\n\r\n\n\r\nСтанислав Иванов Владимиров, БСП за България - 50.27% (18 652 гласа)\r\nВяра Михайлова Церовска - ПП ГЕРБ - 47.68% (17 694)\r\nНе подкрепям никого - 2.05% (761 гласа)\r\n\n\r\nГеорг Леонидов Спартански, ИК - 50.60% (22 240 гласа)\r\nМирослав Николов Петров, ГЕРБ - 47.24% (20 762 гласа)\r\nНе подкрепям никого - 2.16% (951 гласа)\r\n\n\r\nЗдравко Димитров Димитров, ГЕРБ    - 57.32% (46 887 гласа)\r\nСлавчо Стоев Атанасов, Местна коалиция - 38.10% (31 161 гласа)\r\nНе подкрепям никого - 4.58% (3 747 гласа)\n\r\n\n\r\nДенчо Стоянов Бояджиев, БСП за България - 54.32% (8 881 гласа)\r\nВалентин Стефанов Василев, ГЕРБ    - 42.48% (6 945 гласа)\r\nНе подкрепям никого - 3.2% (523 гласа)\n\r\n\n\r\nПенчо Пламенов Милков, Местна коалиция БСП за България - 60.53% (30 975 гласа)\r\nДиана Ангелова Иванова, ГЕРБ - 36.63% (18 746 гласа)\r\nНе подкрепям никого - 2.85% (1 456 гласа)\n\r\n\n\r\nЮлиян Найденов Найденов, ГЕРБ - 52.12% (8 540 гласа)\r\nМомчил Стефанов Неков, Местна коалиция БСП за България - 45.63% (7 477 гласа)\r\nНе подкрепям никого - 2.25% (369 гласа)\n\r\n\n\r\nСтефан Николов Радев, ГЕРБ - 64.75% (21 109 гласа)\r\nКольо Йорданов Милев, БСП за България - 32.71% (10 663 гласа)\r\nНе подкрепям никого - 2.55% (831 гласа)\n\r\n\n\r\nНиколай Тодоров Мелемов, ГЕРБ - 56.73% (9 113 гласа)\r\nСтефан Атанасов Сабрутев, БСП за България - 40.52% (6 509 гласа)\r\nНе подкрепям никого - 2.75% (441 гласа)\n\r\n\n\r\nЙорданка Асенова Фандъкова, ГЕРБ (СДС) - 49.98% (209 542 гласа)\r\nМая Божидарова Манолова-Найденова, независим - 45.13% (189 176 гласа)\r\nНе подкрепям никого - 4.89% (20 493 гласа)\n\r\n\n\r\nДарин Иванов Димитров, ГЕРБ - 69.41% (16 673 гласа)\r\nХамди Мехмедов Илиязов, ДПС - 29.27% (7 032 гласа)щ\r\nНе подкрепям никого - 1.32% (316 гласа)\r\n\n\r\nЛюбомир Димитров Христов, ГЕРБ - 48.57% (12 538 гласа)\r\nВенцислав Дянков Венков, БСП за България - 48.27% (12 461 гласа)\r\nНе подкрепям никого - 3.15% (814 гласа)\n\r\n\n\r\nВалентин Цветанов Ревански, ПРЯКА ДЕМОКРАЦИЯ - 61.92% (12 722 гласа)\r\nКатя Атанасова Георгиева, БСП за България - 35.27% (7 247 гласа)\r\nНе подкрепям никого - 2.81% (577 гласа)", "date": "2019.11.04", "title": "Драма в Шумен, кой спечели областните градове на втория тур? "}
{"url": "https://www.dnes.bg/mestni-izbori-19/2019/11/04/koi-shte-bydat-novite-kmetove-v-sofiia.428453", "text": "\n\r\nИвайло Елков Цеков, Местна коалиция ГЕРБ (СДС) - 46.13%\r\nБорис Цветков Цветков, БСП за България - 45.56%\n\r\n\n\r\nЕва Михайлова Митова, Местна коалиция ГЕРБ (СДС) - 53.07%\r\nВеселин Вячеславов Жечев, БСП за България - 37.82%\n\r\n\n\r\nКонстантин Павлов, ДБ - 56.85%\r\nЛюбомир Любомиров Дреков, Местна коалиция ГЕРБ (СДС) - 34.60%\n\r\n\n\r\nДаниела Руменова Райчева, ГЕРБ (СДС) - 55.97%\r\nВладислав Владимиров Владимиров, ДБГ - 39.60%\r\n\n\r\nТеодор Богомилов Петков, ГЕРБ (СДС) - 50.47%\r\nХристо Вълчанов Вълчанов, ДБ - 40.84%\n                    \n                    \n                \n                \n                \n                \r\n\n\r\nСтефан Кирилов Стефанов, независим - 55.55%\r\nМария Йорданова Илиева, Местна коалиция ГЕРБ (СДС) - 38.67%\n\r\n\n\r\nМилко Антонов Младенов, Местна коалиция ГЕРБ (СДС) - 49.51%\r\nМая Кирилова Александрова, БСП за България - 42.73%\n\r\n\n\r\nТодор Славов Кръстев, Местна коалиция ГЕРБ (СДС) - 53.24%\r\nЯнко Иванов Янков, БСП ЗА БЪЛГАРИЯ - 36.60%\r\n\n\r\nНиколай Борисов Александров, ДБ - 50.92%\r\nПетър Константинов Митев, Местна коалиция ГЕРБ (СДС) - 39.17%\r\n\n\r\nСавина Йорданова Савова, Местна коалиция ГЕРБ (СДС) - 46.81%\r\nВасил Василев Кънев, ДБ - 43.60%\r\n\n\r\nИван Вълчев Чакъров, Местна коалиция ГЕРБ (СДС)    - 47.47%\r\nГеорги Миланов Миланов, независим - 44.23%\n\r\n\n\r\nДимитър Александров Димов, Местна коалиция ГЕРБ (СДС) - 51.63%\r\nСтоян Емилов Цветков - БСП ЗА БЪЛГАРИЯ - 39.09%\r\n\n\r\nИван Йорданов Божилов, Местна коалиция ГЕРБ (СДС) - 50.22%\r\nГеорги Александров Томов, БСП ЗА БЪЛГАРИЯ - 41.36%\n\r\n\n\r\nНиколай Петров Гюров, независим - 62.57%\r\nДимитър Емилов Сичанов, Местна коалиция ГЕРБ (СДС) - 33.18%\n\r\n\n\r\nАнгел Георгиев Стефанов, ДБ - 55.62%\r\nХристина Милчова Семерджиева, Местна коалиция ГЕРБ (СДС) - 36.65%\r\n\n\r\nРосина Георгиева Станиславова, ДБ - 50.34%\r\nХристо Панчев Апостолов, Местна коалиция ГЕРБ (СДС) - 39.33%\r\n\n\r\nГеорги Пламенов Илиев, ДБ - 51.62%\r\nНаталия Илиева Стоянова, Местна коалиция ГЕРБ (СДС) - 40.13%\n\r\n\n\r\nМладен Василев Младенов, Местна коалиция ГЕРБ (СДС) - 48.42%\r\nВладимир Минчев Петров, БСП ЗА БЪЛГАРИЯ    - 42.78%\n\r\n\n\r\nДимитър Петров Божилов, ДБ - 54.10%\r\nНиколай Стоянов Терзиев, Местна коалиция ГЕРБ (СДС) - 35.41%\r\n\n\r\nДелян Младенов Георгиев, БСП ЗА БЪЛГАРИЯ - 51.32%\r\nЦветомир Велчев Жеков, Местна коалиция ГЕРБ (СДС) - 39.76%\n\r\n\n\r\nПетко Горанов Горанов, ДБ - 50.77%\r\nДимитър Константинов Дилчев, Местна коалиция ГЕРБ (СДС) - 40.24%\r\n\n\r\nТрайчо Димитров Трайков, ДБ - 54.21%\r\nЛюбомир Иванов Ковачев, Местна коалиция ГЕРБ (СДС) - 34.57%", "date": "2019.11.04", "title": "Кои ще бъдат новите кметове в София?"}
{"url": "https://www.dnes.bg/mestni-izbori-19/2019/11/04/komitetyt-zad-manolova-iskame-kasirane-na-izborite.428454", "text": "След приключване на преброяването ще искаме касиране на изборите за кмет на София.“ Това заяви днес председателят на Инициативния комитет, издигнал Мая Манолова като граждански кандидат за кмет на София, Никола Вапцаров.\n\n\n\n\"Пожелах да има открити и честни избори, така както досега ние водехме кампанията. За съжаление обаче, ГЕРБ, в лицето на председателя на ОИК Полина Витанова, реши отново да всее съмнения в честността на изборния процес\", обясни Вапцаров.\n\r\nПо думите му той е пожелал да влезе в зала \"Арена Армеец\" по време на броенето на гласовете от втория тур на изборите в София. Никола Вапцаров е поискал да влезе като председател на Инициативния комитет и като представляващ, който упълномощава всички останали представители.\n                    \n                    \n                \n                \n                \n                \r\n\"Беше ми отказан категорично достъп, като госпожа Витанова заяви, че съм представляващ, а не представител и трябва да упълномощя себе си\", обясни той.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \n\r\n\"Това, съчетано с десетките сигнали за купуване на гласове и манипулиран вот, както и драстичната разлика на екзит половете с данните на паралелното преброяване, ни дава основание да смятаме, че ГЕРБ манипулират изборния процес\", допълни той и заяви, че това е причината да искат касиране на изборите след приключване на преброяването.", "date": "2019.11.04", "title": "Комитетът зад Манолова: Искаме касиране на изборите!"}
{"url": "https://www.dnes.bg/sofia/2019/11/04/chasti-ot-stolicata-ostavat-bez-voda-vyv-vtornik-4-noemvri.428470", "text": "„Софийска вода” временно ще прекъсне водоснабдяването в част от жк. „Банишора“\n\r\nНа 05 ноември 2019 г. (вторник), във връзка с подмяна на спирателен кран на ул. „Беласица“ жк. „Банишора“ се налага спиране на водоподаването от 09:30  до 18:30 часа на клиентите на „Софийска вода”, живеещи в района на: ул. „Струга“, ул. „Странджа“, ул. „Опълченска“, бул. „Княгиня Мария Луиза“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.“Опълченска“ до бл. 54.\n                    \n                    \n                \n                \n                \n                \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.11.04", "title": "Части от столицата остават без вода във вторник, 4 ноември"}
{"url": "https://www.dnes.bg/mestni-izbori-19/2019/11/04/ne-podkrepiam-nikogo-e-znak-che-niama-normalnost.428467", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        2/3 от България избра местно управление на втория тур на изборите. Миналата неделя само 9 кандидата за кметове на областни градове преминаха бариерата от 50% вот на избирателите.\n\n \n\r\nНа тези местни избори българите избираха сред 6773 кандидат-кметове и 29 515 кандидати за общински съветници. \n\r\n\"Беше усилена битката, нормално е хората да изберат спрямо своите интереси\", коментира в студиото на \"България сутрин\" политологът доц. Татяна Буруджиева.\r\n\r\n \r\nНормалната ситуация била да има повече разнообразие. Често хората не могат да намерят своите представители, стана ясно от думите ѝ.\n                    \n                    \n                \n                \n                \n                \r\n\"Не бяха малко тези, които отидоха до урните, за да кажат, че не подкрепят никого, което означава, че това са именно хората, които казаха, че няма нормалност\", коментира Буруджиева.\n\r\nСпоред нея потенциалът вдясно е все още много минимизиран. \n\r\nПред  социологът Цветозар Томов посочи, че като брой гласове районните кметове на \"Демократична България\" са взели 95 000. \n\r\n\"Идвайки насам попаднах в трафик в 7 сутринта. Ранният трафик в града е белег за това, че хората са заети и тръгват на работа, тоест анагажирани са\", посочи той.\n\r\nСпоред него като цяло картината говорела за това, че ГЕРБ продължава да е силната управляваща партия в България. Това обаче до голяма степен било свързано с липсата на алтернатива.", "date": "2019.11.04", "title": "\"Не подкрепям никого\" е знак, че няма нормалност "}
{"url": "https://www.dnes.bg/mestni-izbori-19/2019/11/04/blagoevgrad-s-nov-kmet-prioritet-sa-biznes-klimata-i-ekologiiata.428472", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Независимият кандидат за кмет на Благоевград - Румен Томов, който беше подкрепен от БСП, печели изборите в града с 56,61% срещу 40,98% за досегашния кмет Атанас Камбитов. 5145 е точната разлика в гласовете между двамата кандидати, стигнали до балотаж.\n\n\n\r\n\"Първото нещо, което ще направя в община Благоевград? Ще направим така, че управлението на гражданите да се обърне към тях с по-бързи административни процедури, с облекчаване на хората и бизнеса. Има много работа в различни посоки - екологичните проблеми, чистотата на града, бизнес средата в града...\", заяви Томов пред репортер на .\n                    \n                    \n                \n                \n                \n                \r\nНовият градоначалник на Благоевград смята, че е задължително за един кмет да привлича евросредства и средства по национални програми. Румен Томов подчерта, че ще работи за осигуряването на повече работни места в града, като създаде по-добри условия за инвеститорите в Благоевград.\n\r\n\"Ще продължим да развиваме Благоевград в посока култура. Ще създадем още няколко фестивала януари, февруари, юли и август месец. Градът ще продължи да върви напред\", увери той в ефира на \"България сутрин\".\n\r\nВ Сандански кметът Кирил Котев от ГЕРБ не успя да спечели изборите. Там Атанас Стоянов от ВМРО събра 51,5%. В Гърмен пък Феим Ахмед Иса от ДПС печели със събрани над 61%, а Минка Капитанова от БДЦ събра 37% на балотажа.", "date": "2019.11.04", "title": "Благоевград с нов кмет, приоритет са бизнес климата и екологията "}
{"url": "https://www.dnes.bg/mestni-izbori-19/2019/11/04/manolova-bila-udobna-na-gerb-drug-bi-spechelil-sreshtu-fandykova.428471", "text": "Според съпредседателя на \"Демократична България\" Атанас Атанасов независимият кандидат, подкрепен от БСП и десни политически сили, Мая Манолава е била много удобна на ГЕРБ. \n\r\n\"Те работиха за това да се състои този балотаж\", категоричен беше той пред bTV. \n\n\n\r\nАтанасов смята, че ако на втория тур се беше изправил друг опонент срещу Йорданка Фандъкова, той би спечелил. \n\r\nА иначе кандидатът на \"Демократична България\" за кмет в София Борислав Игнатов бил перфектен. \n\r\nОсвен това политическата сила имала добро представяне в София – 8 районни кмета и 12 общински съветници в СОС. Това според Атанасов е много добър резултат. \n                    \n                    \n                \n                \n                \n                \r\n\"Нашето влияние в София е осезаемо и ние го увеличихме на база изборите за европейски парламент\", посочи още той. \n\r\nСпоред него протестният вот в София е бил  разпръснат и това е  довело до спечелването на поредния мандат от Йорданка Фандъкова и от ГЕРБ.\n\r\n\"Една част от хората са гласували емоционално – по-възрастните с антикомунистически убеждения не са гласували за БСП, но по-младите хора, които са смятали, че трябва да бъде отместен корупционният модел от София, са подкрепили алтернатива\", каза ген. Атанасов.\n\r\nТой е категоричен, че режимът на Бойко Броисво губи позиции в цялата страна и тази конюнктура се е пропукала в София.\n\r\n\"Фандъкова е много симпатичен човек, но как да се разпределят парите за София не решава тя, а Борисов и неговите приятели\", обвини Атанасов. ", "date": "2019.11.04", "title": "Манолова била удобна на ГЕРБ, друг би спечелил срещу Фандъкова"}
{"url": "https://www.dnes.bg/health/2019/11/04/5-navika-koito-prechat-da-imate-mechtaniia-plosyk-korem.428248", "text": "Едни от най-трудните за сваляне и опасни за здравето са коремните мазнини. Те увеличават риска от сърдечни и чернодробни проблеми, диабет и други усложнения. Рядко се замисляме, че някои от ежедневните ни навици увеличават риска от това да се сдобием с коремче, като:\r\n\r\nКои други 5 навика пречат да имате мечтания плосък корем?\r\n\r\nЗнаем, че когато искаме да отслабнем, не трябва да пием сокове от кутия. Но това важи и за фрешовете. Тялото ни се нуждае от фибри, не само за добро храносмилане, което е важно за отслабването, но и защото фибрите забавят освобождаването на глюкоза в кръвта. От друга страна, фрешовете съдържат много захари, макар и плодови и по-малко фибри. Това са най-вече калории във вид на захар, която предизвиква възпаления в тялото и е предпоставка за натрупване на излишни мазнини в областта на талията.\r\n                    \n                    \n                \n                \n                \n                \r\nКолко често си хапвате нещо малко между основните хранения? Не бива да забравяте, че това е прием на допълнителни калории, които е трудно да следим. Една вафла, 2-3 бисквити, малко пържени ядки... Нездравословни, съдържащи много захар, мазнини и образуващи коремче. Тук може да видите няколко здравословни алтернативи на закуски между хапванията, когато спазвате диета.\r\n", "date": "2019.11.04", "title": "5 навика, които пречат да имате мечтания плосък корем "}
{"url": "https://www.dnes.bg/mestni-izbori-19/2019/11/04/galyp-desni-glasuvaha-za-manolova-borisov-e-balansior.428473", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Случи се десни да гласуват за Мая Манолова - част от подкрепилите Бонев и Игнатов гласуваха за нея. Борисов е по-скоро балансьор и не се вдигна антивълна в София, подобно на други големи европейски градове. Това каза в \"България сутрин\" политологът Първан Симеонов, изпълнителен директор на социологическата агенция \"Галъп Интернешънъл\".\n\n\n\r\n\"Голяма част от десните бяха в дилема\", отбеляза той.\n\r\nПо думите му явно е имало съсредоточаване на сили в големите градове - Пловдив и София, където ГЕРБ хвърлили всички сили.\n\r\nСпоред него трудно ще се разбере дали се е отразило, че в ГЕРБ го е нямало Цветан Цветанов. Борисов показал, че може да управлява партията.\n                    \n                    \n                \n                \n                \n                \r\n\"Трудно е да се предположи какво би станало, ако имаме касиране на вота. Не вярвам да се случи това обаче. Останаха много незадоволени очаквания. Не мисля и не личи да има идея за политически проект на Манолова. Постижението ѝ не е никак малко без партия, за първи път видяхме Фандъкова като политик, а не като администратор\", посочи политологът пред .\r\nСпоред него се търсило освежаване, новото, рестарт по отношение на лицата, за които гласуваме - Слави Трифонов вече се бил заявил в тази ниша.", "date": "2019.11.04", "title": "Галъп: Десни гласуваха за Манолова, Борисов е балансьор"}
{"url": "https://www.dnes.bg/notifikacii/2019/11/04/momiche-na-14-g-e-v-koma-sled-ujasa-na-spirkata-vyv-varna.428476", "text": "Две момичета на по 14 години и мъж на 27 години са пострадалите при катастрофата във Варна, при която млад шофьор връхлетя с колата си върху хората на автобусна спирка. \r\n\r\nИнцидентът е станал към 7.40 ч. в понеделник сутрин на спирка „Тракия” на бул. „Владислав Варненчик\", съобщиха от ОД на МВР в морската ни столица.\n\r\nПострадалите са откарани в болница. Едното от момичетата е в кома, в тежко състояние и с опасност за живота, другото е настанено в болница със счупена подбедрица, а мъжът е в реанимация с две счупени подбедрици и травма на главата, съобщи\r\nНе е ясно защо младият водач е загубил контрол над управлението на колата си.\r\nРаботата по установяване на детайлите и обстоятелствата около инцидента продължава, обясниха от полицията.\r\n ", "date": "2019.11.04", "title": "Момиче на 14 г. е в кома след ужаса на спирката във Варна  "}
{"url": "https://www.dnes.bg/mestni-izbori-19/2019/11/04/hamparcumian-v-sofiia-imashe-syshtestven-majoritaren-element.428475", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Понятието \"дясно\" в България е доста флуидна концепция. Важно е да отбележим обаче, че местните избори бяха спечелени от хората, които не харесват комунистите. В София конкретно тази власт никога не е била на почит\", коментира в студиото на \"България сутрин\" банкерът Левон Хампарцумян.\n\r\nТой бе категоричен, че това, което се харесва у кандидат-кметовете, са добрият публичен имидж, интелигентността и компетентността. И не било задължително те да бъдат свързани с харизма.\r\n\"Малко харизма в политиката никога не пречи. Тя обаче не може да управлява сама. Трябва да бъде подкрепена от други качества и хора, които разбират от работата си\", допълни още той.\n                    \n                    \n                \n                \n                \n                \r\nПред Левон Хампарцумян oтбеляза, че отправяйки поглед към резултатите от изборите, става ясно, че именно такива хора са спечелили вота.\n\r\n\"Има съществен мажоритарен елемент във всичко, което се случи. Напълно нормално е един политик да води политическа кампания всеки ден. Той непрестанно трябва да показва какво върши и да бъде разпознаваем\", подчерта гостът.", "date": "2019.11.04", "title": "Хампарцумян: В София имаше съществен мажоритарен елемент"}
{"url": "https://www.dnes.bg/obshtestvo/2019/11/04/po-strogi-iziskvaniia-za-pensionirane-skacha-vyzrastta-rannoto-po-trudno.428474", "text": "Да се ограничи достъпът до схеми за ранно пенсиониране. Това е една от мерките, които социалното министерство предлага за преодоляване на дефицита в пенсионната система, информира \"Труд\".\n\r\nТя е залегнала в Национална стратегия за демографско развитие на населението в България (2012-2030 г.).\n\r\nВ момента съществува възможност, ако имате нужният стаж, да се пенсионирате една година по-рано. Това се случва обаче за сметка на по-ниска пенсия, която се намалява с 0,4 на сто за всеки недостигащ месец. \n\n\n\n\n\r\nВ наредба са определени и категориите труд, които се пенсионират по-рано – това са миньори, пилоти, работници в металургията и др. \n                    \n                    \n                \n                \n                \n                \r\nУчителите също имат право на ранна пенсия, която се отпуска от Учителския пенсионен фонд. \n\r\nБалерините и балетистите придобиват право на пенсия, ако имат 25 години осигурителен стаж при навършване на 43 години и 4 месеца.\n\r\nАвторите на стратегията предлагат още да продължи да се повишава възрастта за пенсиониране, както и да се въведат по-строги изисквания за получаване на пенсия от държавното обществено осигуряване.\n\r\nМерките се налагат поради трайната тенденция на застаряване на населението, което неминуемо в бъдеще ще доведе до значително увеличение на разходите за пенсии, се посочва в документа.\n\r\nОбсъждат се и възможности за въвеждане на многофондова система във втори и трети стълб на пенсионната система, както и механизъм за гарантиране на средствата от вноски, натрупани в допълнителното задължително пенсионно осигуряване.\n\r\nСтратегията предвижда още да се укрепи Сребърният фонд, който да спомогне за стабилизиране на пенсионната система.\n\r\nНа всеки 100 пенсионери се падат по едва 66 лица, които навлизат на пазара на труда, отчита стратегията за борба с демографската криза.\n\r\nЗа сравнение през 2001 г. 100 лица, излизащи от трудоспособна възраст (60-64 години), са били замествани от 124 млади хора (15-19 години).\n\r\nНай-благоприятно е съотношението в областите Сливен – 87, Варна – 73, и София (столица) – 72 лица. Най-нисък е този показател в областите Смолян – 43, Перник – 49, и Габрово, където 100 лица, излизащи от трудоспособна възраст, се заместват от 51 лица, влизащи в трудоспособна възраст.\n\r\nВ края на 2018 г. лицата на 65 и повече навършени години са 1 493 119, или 21,3% от населението на страната. В сравнение с 2017 г. делът на хората в тази възрастова група нараства с 0,3 процентни пункта.\n\r\nРазходите за пенсии за 2018 г. са 9 455 890,5 хил. лв., като в тази сума са включени разходите за пенсии, финансирани от ДОО и от държавния бюджет, и еднократно изплатените суми към пенсиите за месеците април и декември на 2018 г.", "date": "2019.11.04", "title": " По-строги изисквания за пенсиониране, скача възрастта, ранното - по-трудно"}
{"url": "https://www.dnes.bg/notifikacii/2019/11/04/zasada-na-balotaja-prebiha-obshtinski-syvetnik-v-strelcha.428478", "text": "Общински съветник на АБВ в Стрелча е бил пребит снощи. За случая съобщи Стойно Чочов, който на балотажа спечели втори мандат като кмет на общината. \r\n\r\nТой се оплака от натиск по време на предизборната кампания. \r\n\r\n\"Искам да благодаря на всички разумни, трезвомислещи мои съграждани, които не се поддадоха на цялата тази помия, която се изсипа изборите\", коментира той, цитиран от \"Фокус\".\r\n\r\nЧочов съобщи, че пострадалият общински съветник е бил причакан в малките часове на нощта и е бил пребит. \r\n\r\n\"Какво ще се случи оттук нататък, разбира се, компетентните органи трябва да се сезират\", каза кметът на Стрелча. \r\n ", "date": "2019.11.04", "title": "Засада на балотажа: Пребиха общински съветник в Стрелча"}
{"url": "https://www.dnes.bg/sport/2019/11/04/na-krachka-ot-shumaher-hamiltyn-s-shesta-titla-vyv-formula-1.428480", "text": "Валтери Ботас спечели Гран При на САЩ, но Люис Хамилтън е световен шампион във Формула 1 за 6-и път в кариерата си, два кръга преди края на шампионата. \n\r\nПилотите на Мерцедес водиха битка за победата с различна стратегия в Остин, като тя бе спечелена от финландеца, който записа 4-ия си успех за сезона. \n\r\nБританецът бе притиснат в края и от Макс Верстапен, но все пак запази втората си позиция, като холандецът трябваше да се задоволи с третото място. От Ферари претърпяха сериозно разочарование и Шарл Льоклер остана 4-и, а Себастиан Фетел отпадна. \n\r\nНа старта Ботас запази първото си място, докато Верстапен атакува Фетел и зае втората позиция. Последва изпреварване и на Хамилтън срещу германеца, който определено имаше някакъв проблем и бе доста бавен. \n                    \n                    \n                \n                \n                \n                \r\nШарл Льоклер също мина пред съотборника си, който след това бе изпреварен от Норис и Рикардо и се смъкна до 7-ото място, като междувременно се оплака от сериозно недозавиване в автомобила. Алекс Албон пък трябваше да мине рано през бокса заради лек удар с Карлос Сайнц. \n\r\nВ челото Ботас имаше аванс от около 2 секунди пред Верстапен, докато на още 2 зад холандеца бе Люис Хамилтън. Льоклер пък не можеше да поддържа темпото на лидерите. \n\r\nВ 8-ата обиколка състезанието за Фетел приключи, след като се счупи задното окачване на колата и германецът спря встрани. Рикардо пък зае 5-ото място след изпреварване срещу Норис. \n\r\nВ 12-ия тур Хамилтън вече бе близо до Макс, който първи от водачите смени гумите си в 14-ия тур, като сложи гуми хард и се върна на 5-о място. Последва пит и за Ботас още в следващата обиколка, като се върна точно пред Верстапен, който бе намалил голяма част от пасива си, но след това финландецът дръпна напред. Хамилтън пък оставаше на пистата, след като в неговия екип му казаха, че смятат, че съперниците ще спират още веднъж. \n\r\nВ 21-ата обиколка Льоклер също смени гумите си, като смяната продължи над 7 секунди заради проблем при смяната на задна лява гума. Междувременно Ботас се бе доближил на под секунда от Хамилтън, като го изпревари без Люис естествено да окаже съпротива. Люис мина за смяна в 25-ата обиколка и се върна трети. \n\r\nПоследваха по-спокойни обиколки в стратегическата битка в челото. Льоклер изостана сериозно и нямаше шанс за подиума, докато въпреки допълнителния пит, който направи, Албон бе стигнал до 7-ото място. \n\r\nВ 35-ата обиколка Верстапен спря за втори път и сложи медиум. Хамилтън се бе доближил на 11 секунди от лидера Ботас, който веднага отговори на стратегията на Ред Бул в следващата обиколка. Финландецът се върна втори, на около 9 секунди зад Люис, но в следващите турове бързо започна да топи изоставането си. \n\r\nХамилтън пък се оплака от износване на гумите, а зад лидерите пилотите масово направиха допълнителни спирания за смяна в бокса. Ботас бе на 3 секунди от Люис 11 обиколки преди края, а след още няколко тура вече бе плътно зад него. \n\r\nВ 51-ата обиколка Ботас атакува, но Хамилтън се защити твърдо, не оставяйки никакво място на съотборника си. В следващия тур обаче, британецът нямаше шанс и предаде лидерството след категорична атака на Валтери. Верстапен също бе близо до Люис, но така и не успя да се доближи до него и да го изпревари. \n\r\nВ крайна сметка още една двойна победа и радостта за Мерцедес бе закономерна. От Ферари пък преживяха голямо разочарование, като Шарл Льоклер завърши 4-и. \n\r\nС 3 спирания в бокса Алекс Албон направи страхотна надпревара и стигна до 5-ото място, а десетката допълниха Дани Рикардо, Ландо Норис, Карлос Сайнц, Нико Хюлкенберг и Дани Квят. \n\r\nХамилтън събра 381 точки, докато Ботас има 314. Шарл Льоклер остава трети с 249, след като направи най-бързата обиколка, докато Макс Верстапен излезе 4-и с 235. Фетел остава с 230.\r\n", "date": "2019.11.04", "title": "На крачка от Шумахер: Хамилтън с шеста титла във Формула 1"}
{"url": "https://www.dnes.bg/sofia/2019/11/04/helpbook-signal-ejednevie-zashto-taka-parkirat-reisovete-na-terminal-2.428211", "text": "\nПредставяме ви сигнал, получен в платформата на Helpbook.info, относно движението на автобусите, които обслужват Летище София. Нашият потребител се оплаква, че ежедневно колите на градския транспорт спират неправилно на спирките на Терминал 2. Пратил е и снимки, за да потвърди написаното.\r\n\"Почти ежедневно ставам свидетел на неправилно спиране на автобусите от линиите на градския транспорт на спирки с номера 2454 и 2455 на Терминал 2 на летище София.\n\r\nКакто се вижда на снимките в сигнала, които направих, автобусите спират отвъд загражденията на спирка 2454 и пътниците трябва да прескачат загражденията, за да се качат в автобуса.\r\n                    \n                    \n                \n                \n                \n                Това освен че е супер нелепо, е и предпоставка за спъване и/или нараняване на пътниците, като в случая е интересно чия би била вината, ако стане такъв инцидент. Летище София или ЦГМ ще носи отговорност при евентуален инцидент с пътник вследствие на така спрял автобус?\n\r\nДругото, което се случва най-редовно, е автобусите да пропускат да спрат на спирка 2455, а да спират на 50-ина метра разстояние от спирката, като така някои пътници, които чакат на спирката, въобще не успяват да се качат на автобуса, а другите, които вече имат такъв неприятен опит, чакат в калта, за да не изпуснат автобуса.\r\nТова поведение на автобусните шофьори от една страна има отражение върху пътниците поради създаваните неудобства за ползване на градския транспорт, а от друга - създава лош имидж на страната ни като цяло пред тези, които за пръв път я посещават и за тяхно нещастие им се налага да ползват услугите на столичния градски транспорт\", пише в сигнала. \r\nАко видите нередност, с който се сблъсквате всеки ден, не се колебайте - подайте сигнал в  Платформата на  ще ви даде възможност не само да предадете гласност на проблема, но и да изпратите сигнал до отговорните институции.", "date": "2019.11.04", "title": "Helpbook сигнал: Ежедневие – защо така паркират рейсовете на Терминал 2?"}
{"url": "https://www.dnes.bg/stranata/2019/11/04/tovaren-mercedes-pomel-velosipedista-na-e-79.428484", "text": "45-годишен от Ружинци е загиналият снощи велосипедист.\r\nИнцидентът стана на главния път Е-79 до разклона за с. Гайтанци около 20 часа.\n\nПри огледа на местопроизшествието е установено, че товарна композиция с турска регистрация - влекач \"Мерцедес\" с прикачено полуремарке, шофирана от 51-годишен водач, е блъснала движещия се в посока Димово велосипедист на прав участък от пътя.\r\nМъжът починал на място, съобщиха от полицията.\r\nВодачът на товарния автомобил е тестван с дрегер, алкохолната проба е отрицателна.\r\nОще не е заловен шофьорът, блъснал и убил велосипедист на кръстовището при стадион \"Локомотив\" в столицата, издирват се очевидци. 42-годишният Константин Касабов, баща на две момиченца, издъхна в болница, въпреки усилията на лекарите.\r\n ", "date": "2019.11.04", "title": "Товарен \"Мерцедес\" помел велосипедиста на Е-79"}
{"url": "https://www.dnes.bg/mestni-izbori-19/2019/11/04/rezultatite-v-bukovlyk-sys-severnokoreiski-ottenyk.428479", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"В Буковлък се случи това, което става на всички избори - поредното изборно безобразие. Опонентите ми твърдяха, че купувам гласове. Разликата на социологическите проучвания бяха около 15-20 процента, а сега е нужен фотофиниш\", каза в  ефира \"България сутрин\" новият-стар кмет на Плевен Георг Спартански.\r\n\r\nСпоред него резултатите в Буковлък са със севернокорейски оттенък - в една от секциите Спартански имал два гласа срещу 650 гласа за опонента му.\r\n\r\n\"Нямам никаква информация кой е арестуван. Или държавните институции не са кадърни да си вършат работата, или не искат да я вършат. И слепите прогледнаха кой как си е провел изборите в с. Буковлък\", коментира Спартански пред репортер на Bulgaria ON AIR.\r\n\r\nТой обяви, че прозрачно, публично и почтено управление ще бъде основен приоритет за него.", "date": "2019.11.04", "title": "Резултатите в Буковлък - със севернокорейски оттенък?"}
{"url": "https://www.dnes.bg/obshtestvo/2019/11/04/knsb-iska-minimalna-pensiia-ot-250-lv-ot-1-iuli.428517", "text": "КНСБ иска минималната пенсия да стане 250 лева от 1 юли 2020 г.\r\nВ бюджета на ДОО от тази дата е заложено увеличение на минималния размер на пенсията за осигурителен стаж и възраст от 219,43 лв. на 234,13 лв.\n\nСпоред синдиката, ако увеличението стигне 250 лв., 850 хиляди пенсионери ще го получат и ще почувстват, че този път правителството, парламентът и обществото проявяват към тях съпричастност и загриженост.\r\nОт КНСБ посочват, че при официална линия на бедност за 2020 г. от 363 лева е задължително да се направи макар и предпазлива крачка - минималната пенсия за стаж и възраст да догонва и в рамките на няколко години да надхвърли плавно линията на бедност, за да се гарантира достойно съществуване на получателите на такава пенсия.\r\n                    \n                    \n                \n                \n                \n                Допълнителният разход за тази мярка е около 80 млн. лв., но е напълно постижим, смятат от синдиката.\r\n\"А социалният и дори политически ефект ще бъдат много по-стойностни. Повишаването на покупателната способност на тази огромна група българи със сигурност ще бъде много разумна инвестиция не само в тяхното жизнено равнище, но и за икономиката на страната\", допълват от КНСБ.\r\n ", "date": "2019.11.04", "title": "КНСБ иска минимална пенсия от 250 лв. от 1 юли"}
{"url": "https://www.dnes.bg/world/2019/11/04/aresti-vyv-vietnam-zaradi-39-te-tela-v-kamion-krai-london.428483", "text": "Полицията във Виетнам арестува осем души във връзка с откритите 39 тела на виетнамци в камион близо до Лондон миналия месец, съобщиха местни медии, цитирани от Ройтерс.\r\n\r\nМиналата седмица британската полиция обвини двама души в убийство за смъртта на имигрантите, чиито тела бяха намерени на 23 октомври.\n\n\n\r\n\"Въз основа на това, което научим от заподозрените, ще започнем разследвания, за да се борим и премахнем тези мрежи, които вкарват незаконно хора във Великобритания\", заяви за виетнамската държавна агенция шефът на полицията на провинция Нге Ан, откъдето идват повечето жертви. \r\n\r\nТой уточни, че полицията разглежда трагедията като контрабанден инцидент, а не като трафик на хора.\r\n\r\nВчера делегация от виетнамски дипломати и полицаи замина за Великобритания, където ще се срещнат с британските си колеги днес, съобщи сайтът на виетнамското правителство. \r\n \r\n/БТА/", "date": "2019.11.04", "title": "Арести във Виетнам заради 39-те тела в камион край Лондон"}
{"url": "https://www.dnes.bg/notifikacii/2019/11/04/piian-se-razvihri-posred-nosht-izvadi-pistolet-i-noj-na-ohrana.428516", "text": "Криминално проявен се развихрил посред нощ в събота в Пловдив.\r\n\r\n41-годишният мъж бил пиян, заплашил с нож и пистолет служители на охранителна фирма. Освен това насъскал срещу тях питбул. \r\n\r\nЗа щастие няма пострадали. \r\n\r\nУниформените са го задържали. Оказало се, че той е с множество криминални прояви, сред които и употреба на наркотици. \r\n\r\nПри претърсване в жилището му са иззети нож и незаконно притежавани пистолет и пушка. \r\n\r\nНамерено е и бяло прахообразно вещество, чието количество и съдържание предстои да бъде анализирано.\r\n\r\nПо разпореждане на дежурен районен прокурор срещу пловдивчанина е образувано досъдебно производство, постановена му е мярка \"Задържане под стража\" за срок до 72 часа.", "date": "2019.11.04", "title": "Пиян се развихри посред нощ, извади пистолет и нож на охрана "}
{"url": "https://www.dnes.bg/mestni-izbori-19/2019/11/04/fotograf-sydi-kandidat-kmeta-nekov-otkradnal-snimka.428519", "text": "Фотографът Георги Марков е входирал жалба в районната прокуратура на Силистра и искова молба в окръжния съд заради непозволено използване на негова снимка в предизборната кампания за местните избори в Силистра на кандидат-кмета Момчил Неков.\r\nНа пресконференция Марков заяви, че се е срещнал с Неков да уредят въпроса, но той е отказал. \"Политиците трябва да дават пример на обществото\", каза Марков и обясни, че снимката е направена със специална техника и обработката е отнела много време.\r\nФотографът обясни, че не става въпрос за портретна снимка, а за фоново  изображение - Неков и екипът му са поставили образа на бившия евродепутат  на фона на емблематично за Силистра места, снимани от Марков.\r\n                    \n                    \n                \n                \n                \n                Според него авторството му е ощетено и незачетено. Фотографията на Марков е била използвана върху девет билборда на бившия евродепутат наричан от медиите \"феноменът 15/15\".\r\nМарков се свързал с адвокат, с който са изготвили и изпратили нотариална покана за доброволно изпълнение до Неков. В получения отговор обаче се казвало, че действията срещу него били политическа кампания с цел да провали кампанията му за кмет на Силистра.\r\nФотографът отрече обвиненията и обясни, че е изчакал дори да приключи балотажът, за да даде гласност на случая.\r\nСнимката на Марков била използвана непозволено и от друг кандидат на местните избори, но след среща с него въпросът за правата е бил уреден, съобщава БТА.\r\nАдвокат Емил Георгиев обясни, че ако прекият извършител на деянието не е Неков, а друго лице, то това ще се установи от разследващите органи и съда. Той допълни, че поисканото обезщетение е четирицифрена сума. Снимката била взета от информационен портал за Силистра, като под нея бил описан авторът й и контакт с него.\r\nВ Силистра трети мандат с малко над 52,15% печели Юлиян Найденов от ГЕРБ.  Момчил Неков от БСП получи 45,63% от гласовете.\r\n ", "date": "2019.11.04", "title": "Фотограф съди кандидат-кмета Неков, откраднал снимка"}
{"url": "https://www.dnes.bg/temida/2019/11/04/sydiat-student-i-bezraboten-za-syuchastie-v-telefonna-izmama.428521", "text": "Варненската районна прокуратура внесе в съда обвинения срещу студент и безработен за телефонни измами за над 30 000 лв., пише „“. \n\n\n\r\n21-годишният студент С. С. и 20-годишният Д. С. са действали в съучастие с неустановени по делото лица, твърдят от прокуратурата. Стефан успял да набави за себе си и за свой познат 9752 лева, по старата изтъркана схема - представил се на възрастна жена като полицай, който съдейства на екип да се заловят телефонни измамници. Студентът бил нает от непознат ромски амбулантен търговец на парфюми във Велико Търново да работи като куриер за събиране на пари и документи. Връзката с него била поддържана чрез мобилни телефони на румънски оператор. За работата си като муле на телефонните измамници той получавал определени суми. Добре разбирал, че участва в схемата на измамниците.\n                    \n                    \n                \n                \n                \n                \r\nКогато решил да се откаже и съобщил това на неизвестните си работодатели по телефона, получил заплахи. Последвал ултиматум, че ако прекрати дейността си като „куриер“, трябва да намери човек, който да го замести в измамите. За целта 21-годишният студент решил да препоръча свой безработен приятел. Обяснил задълженията му, както и опасностите да се участва в ало-мафията. Въпреки това 20-годишният Д. С. се съгласил.\n\r\nТака в периода от 18 януари до 22 януари тази година Д. С. участвал в три телефонни измами, като общата сума от тези престъпления е близо 25 000 лева. При последната измама 20-годишният взел парите на варненско семейство, които непълнолетното им дете оставило в ученическа раница под пейка в района на гробищния парк.\r\n ", "date": "2019.11.04", "title": "Съдят студент и безработен за съучастие в телефонна измама "}
{"url": "https://www.dnes.bg/balkani/2019/11/04/sasht-es-napravi-istoricheska-greshka-za-zapadnite-balkani.428520", "text": "Заместник-помощник държавният секретар на САЩ и специален представител на американския президент за Западните Балкани Матю Палмър заяви в Белград, че отлагането на старта на преговорите със Северна Македония и Албания за членство в ЕС е било историческа грешка и това е лошо послание за целия регион, съобщи Танюг.\n\r\nСлед среща с президента на Сърбия Александър Вучич Палмър каза, че САЩ искат Западните Балкани да имат европейска перспектива и ще направят всичко, за да убедят ЕС да промени това становище преди срещата на лидерите на съюза в Загреб през май идната година.\n\n\n\n\r\nТой посочи, че днес е имал възможност да разговаря с Вучич за политическата ситуация не само в Сърбия, но и в целия регион, което, както каза, е особено важно след неуспеха на ЕС да намери компромис за отварянето на преговори със Северна Македония и Албания за членство в ЕС.\n                    \n                    \n                \n                \n                \n                \r\nТова, според нашето мнение, бе историческа грешка и лошо послание за целия регион, каза Палмър.\n\r\nСръбският президент Александър Вучич от своя страна изтъкна, че вярва, че по въпроса за Косово след два или три месеца ще бъдат създадени условия за продължаване на диалога, от който Сърбия очаква да доведе до компромисно решение.\n\r\nДоволен съм от разговора с Палмър, тъй като разгледахме всички спорни въпроси, решени сме да намерим решения, които биха позволили по-добри двустранни отношения между Сърбия и САЩ и конструктивен подход и опит да се върнем към диалог в отношенията с Прищина, каза Вучич.\n\r\nСпоред неговите думи Сърбия иска този диалог да бъде сериозен, отговорен и да води към компромисно решение.\n\r\nСърбия е готова на компромиси, но няма да бъде готова на унижаване на своя народ в Косово. Никога не сме изтъквали каквито и да било екстремни, радикални искания, не сме искали нищо, което другите не могат да приемат, винаги сме говорили за компромис. Но също така онези, които искат да унижат Сърбия, които смятат, че е възможно Сърбия да бъде притисната и накарана да приеме нещо, което не е в нейните интереси, нека знаят, че това не е възможно, каза сръбският президент, цитиран от БТА.\r\n ", "date": "2019.11.04", "title": "САЩ: ЕС направи историческа грешка за Западните Балкани"}
{"url": "https://www.dnes.bg/stranata/2019/11/04/vypreki-zatoplianeto-puskat-parnoto-v-plovdiv.428514", "text": "EVN Топлофикация започва пускане на парното в Пловдив. От днес топлото ще бъде пускано поетапно за битовите и стопанските си клиенти, съобщиха от дружеството.\r\nПускането на отоплението ще се осъществи поетапно в следния ред - детски заведения, болнични заведения,  училища и други учебни заведения, обществени и стопански сгради, жилищни сгради.\r\n\r\nОт Топлофикационното дружество напомнят регулиращите вентили на радиаторите да бъдат отворени на максимум. Това ще позволи ефективно обезвъздушаване на отоплителните тела и по-качествено отопление. \r\n\r\nПри повишаване на температурите, каквото се очаква от днес, датчиците в модерните абонатни станции, с които разполагат всички сгради, захранвани с топлоенергия в Пловдив, ще се изключат автоматично.\r\nТова е възможно благодарение на инсталираните температурни датчици. По този начин се повишава ефективността на работата на системата и позволява намаляване разходите на клиентите, допълват от дружеството.", "date": "2019.11.04", "title": "Въпреки затоплянето: Пускат парното в Пловдив"}
{"url": "https://www.dnes.bg/mestni-izbori-19/2019/11/04/kupen-romski-vot-falshiva-sociologiia-i-fandykova-pecheli-vota.428523", "text": "От щаба на загубилата на балотажа вчера кандидатка за кмет на София Мая Манолова поставиха под съмнение резултата от гласуването. \n\r\nСпоред тях разликата от 5% между нея и Йорданка Фандъкова от ГЕРБ, се дължала на купуване на гласове, попълването на празни протоколи от СИК и фалшиви резултатите от екзип половете в изборния ден.\n\r\nДимитър Делчев смята, че социологическите проучвания тенденциозно през деня са показвали голяма разлика между Манолова и Фандъкова, за да се откажат гласоподавателите да отидат до урните с идеята, че битката е предрешена и печели ГЕРБ. \n\n\n\r\nВ края на деня се оказа, че това не е така, коментира той. \n                    \n                    \n                \n                \n                \n                \r\nСпоред него има и има нарушения в ОИК, както и в секционнни комисии.  \n\r\nОсвен това 2300 недействителни бюлетини, колкото са отчетени на вота в София, будели притеснение. \n\r\n\"Всички знаем, че ако на тези избори имаше машинно гласуване, такива нямаше да има\", коментира Делчев. \n\r\nТой алармира още, че е имало и празни протоколи, издадени от някои секционни комисии само с подпис и печат. \n\r\nТова според него означава, че комисии са издавали празен чек с цел по-късно да бъде попълнен, за да обслужва, тези които ги попълват. \n\r\nОт щаба на Манолова са подадени 23 сигнала за купени гласове. \n\r\nВ секциите в ромските махали вотът бил основно за Фандъкова. \n\r\n\"349 гласа в секция във \"Факултета\" за Фандъкова, а за Манолова само 26 гласа\", посочи като пример Делчев. \n\r\nВладислав Тодоров обясни, че при разлика от 20 000 гласа контролираният, купеният вот имат много голямо значение.\n\r\n\"Фандъкова е абсолютен хегемон в ромските секции във \"Факултета\", \"Христо Ботев\" и \"Филиповци\". 2500 гласа има само от няколко ромски секции във \"Филиповци\" и \"Христо Ботев\" в полза на Фандъкова. Такива неща обръщат вота и когато говорим и за фалшива социология, която умишлено обръщаше данни, резултатът е този\", упрекна той.\n\r\nТака че от щаба на Манолова подготвят жалба с искане за повторно преброяване на бюлетините, която ще внесат до края на седмицата. \n\r\nПредседателят на шаба на загубилата кандидатка за кмет Никола Вапцаров пък задочно се обърна към победителите от ГЕРБ: \"Един сбирток ви дишаше във врата през цялото време и вие направихме цяла акробатика, за да си спасите София, но гражданите на София показаха недвусмислено, че промяната ще дойде скоро\".  \n\r\nА самата Манолова отказа да съобщи подробности около бъдещите си планове. \n\r\n\"На балотажа беше даде много важен политически знак и той е, че хора с различни политически убеждения пуснаха мост  помежду си, за да преборят едноличната власт. Не изгаряйте този мост, не го разрушавайте, костваше ми страшно много, той ще ви трябва в битката срещу едноличната власт\", обърна се тя към столичани.  \r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n ", "date": "2019.11.04", "title": "Купен ромски вот, фалшива социология... и Фандъкова печели вота "}
{"url": "https://www.dnes.bg/index/2019/11/04/bsp-zad-manolova-za-kasirane-na-vota-v-sofiia-a-ako-napravi-partiia.428522", "text": "Има основание за проверка на вота в София и БСП може да подкрепи политически Мая Манолова, ако тя поиска касиране.\n\nТова стана ясно от думите на соцлидерката Корнелия Нинова, която отчете резултатите на партията си след втория тур на местните избори. Утре Изпълнителното бюро ще обсъди темата.\r\nНинова обаче подчерта, че юридически това е стъпка, която могат да предприемат именно Манолова и Инициативният комитет, стоящ зад нея.\r\nВ отговор на въпрос тя посочи, че ако Манолова реши да направи партия, не се притеснява за БСП и й желае успех, защото има качества. Не съжаляваме, че издигнахме кандидатурата на Мая. Резултатите показват, че тя олицетворява промяната в София, посочи Нинова.\r\n                \n                \n                Иначе БСП изпълнила задачите, които си поставила и евентуално може да поиска касиране на вота в Шумен, където разликата между двамата кандидати Валентин Василев от ГЕРБ и Венцислав Венков е само 77 гласа.\r\n\"Ние се върнахме в местната власт още на първи тур\", каза Нинова и допълни, че БСП на втория е затвърдила позициите си. \"На  първи тур 35 общини, на втори тур печелим 26 балотажа. Общо 61 кмета,  от които 4-те областни\", отчете Нинова. В София БСП печели в два района - \"Изгрев\" и \"Младост\".\r\nПромяната започна, беше трудна, но вече е необратима, изтъкна Нинова, според която се затвърждава тенденцията БСП да повишава резултатите си на избори в последните години.\r\nГЕРБ отстъпи от ключови, дългогодишни градове крепости и ерозира в местната власт, смята тя, като посочи, че корпоративният вот е бил огромен.\r\nСтрахът на ГЕРБ от загубата ги накара да направят най-агресивната, най-купената, най-компроматната кампания от години, обвини тя, но допълни, че кампанията на БСП е била позитивна и усмихната.\r\nКато изтъкна енергията на гражданските кандидати, Нинова посъветва лидера на ГЕРБ и премиер Бойко Борисов да не забравя откъде е тръгнал, защото първоначално се е кандидатирал като независим за кмет на София.\r\nИсканата й оставка от Борислав Гуцанов заради лошия резултат във Варна Нинова коментира с думите: \"Изглежда, че и в най-тежката ситуация ще се намерят хора с чувство за хумор\".\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.11.04", "title": "БСП зад Манолова за касиране на вота в София. А ако направи партия?"}
{"url": "https://www.dnes.bg/sofia/2019/11/04/krokodilska-ledena-riba-i-drugi-tvari-ot-antarktika-v-sofiia.428510", "text": "\nНова експозиция с материали от XXVII Българска антарктическа експедиция вече може да се види в зала \"Риби\" на Националния природонаучен музей при БАН. \r\n\r\nМорските организми, събрани от Южен залив, о-в Ливингстон по време на XXVII Българска антарктическа експедиция, са  изложени в три нови витрини в зала \"Риби\" на втория етаж на музея.\r\n\r\nМузейните експонати включват един от най-големите улавяни досега екземпляри на крокодилска ледена риба, 4 вида нототениеви риби, 8 вида морски безгръбначни и два вида водорасли. \r\n\r\nНаучните проби са събрани от литоралната зона пред Българската полярна база на о-в Ливингстън. \r\n\r\nМорските безгръбначни - миди, охлюви, морски паяк, немертинов червей, морска звезда и др. са уловени от доц. д-р Любомир Кендеров от Софийския университет.", "date": "2019.11.04", "title": "Крокодилска ледена риба и други твари от Антарктика в София "}
{"url": "https://www.dnes.bg/stranata/2019/11/04/pojar-plamna-ot-cigara-v-montansko-zagina-myj.428489", "text": "Тялото на 74-годишен мъж е намерено при пожар в село Николово, съобщиха от полицията в Монтана. Сигнал за пожара е подаден на 3 ноември около 15.30 часа.\r\nОгнеборците открили в отделна постройка в двора на имота обгорялото тяло на мъжа.\r\nПо данни на роднини на починалия, той е бил трудно подвижен и сутринта преди инцидента са му оставени цигари за пушене.\r\nТялото е транспортирано в Съдебна медицина на МБАЛ \"Д-р Стамен Илиев\" за извършване на аутопсия.\r\nПо случая е образувано досъдебно производство.", "date": "2019.11.04", "title": "Пожар пламна от цигара в Монтанско, загина мъж"}
{"url": "https://www.dnes.bg/index/2019/11/04/ne-puskat-i-blizkite-pri-stefan-danailov-ne-se-podobriava.428529", "text": "Актьорът Стефан Данаилов отново е в медикаментозна кома и състоянието му остава без подобрение. \r\n\"Зле е положението. За момента няма никаква промяна. В началото имаше малко подобрение, сега – нищо. Лекарите не ме обнадеждиха много. Вече и нас, близките, не ни пускат при него“, сподели пред \"Монитор\" племенницата на Стефан Данаилов Роси Обрешкова. \r\n\r\nАктьорът бе приет във ВМА преди дни заради проблеми с белите дробове. \r\n\r\nПреди време той претърпя операция на тазобедрена става, която счупи при подхлъзване. \r\n\r\nСтрада и от паркинсон.\r\n ", "date": "2019.11.04", "title": "Не пускат и близките при Стефан Данаилов, не се подобрява"}
{"url": "https://www.dnes.bg/world/2019/11/04/otkriha-41-migranti-v-hladilen-kamion-v-severna-gyrciia.428531", "text": "Гръцката полиция откри днес 41 мигранти, скрити в хладилен камион, пътуващ по автомагистрала в Северна Гърция, предаде Ройтерс.\r\n\r\nМигрантите, повечето от Афганистан, са живи и невредими, съобщи полицейски представител, като добави, че хладилната система на камиона не е била включена.\r\n\r\nПолицията спряла камиона близо до град Ксанти за рутинна проверка. Шофьорът бил арестуван, а мигрантите - отведени в близкото полицейско управление за идентификация, пише БТА.\r\n ", "date": "2019.11.04", "title": "Откриха 41 мигранти в хладилен камион в Северна Гърция"}
{"url": "https://www.dnes.bg/stranata/2019/11/04/ogneborci-gasiha-pak-pojar-v-stara-planina-nad-chiprovci.428552", "text": "Седем екипа на пожарната от Монтана са гасили отново пожар в Стара планина над Чипровци\r\n\r\nТой се е разгорял вчера под връх Вража глава, съобщиха от полицията.\nПожарът е локализиран, но за да не се разгори отново, са оставени дежурни групи за наблюдение. Предполага се, че огънят е тръгнал от тлееща жарава, останала от предишния пожар.\r\nОт 27 до 30 октомври над 150 пожарникари, военни, доброволци и лесничеи гасиха голям пожар на същото място в Стара планина, който беше обхвалал 52 квадратни километра в българската и сръбската част на планината.\r\nТри нощи стотина души нощуваха на открито в планината на височина около 1800 метра над Чипровци и село Мартиново.", "date": "2019.11.04", "title": "Огнеборци гасиха пак пожар в Стара планина над Чипровци"}
{"url": "https://www.dnes.bg/mestni-izbori-19/2019/11/04/noviiat-kmet-na-plovdiv-dobroto-predstoi.428548", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Часове след победата в Пловдив новият кмет Здравко Димитров заяви, че доброто за града предстои.\r\nКандидатът на ГЕРБ беше избран за кмет с 57,32 % или с 46 887 гласа. За Славчо Атанасов /НФСБ - ВМРО/ са гласували 38,10 % или 31 161 пловдивчани.\r\n\r\n\"Битката беше тежка, доброто предстои да бъде надградено. Ще решаваме проблемите заедно\", каза той след края на изборния ден, цитиран от \r\n\r\nПриоритетите в работата му занапред ще са съставянето на екип, работата по ясни правила и намаляване на трафика в града. \r\n\r\n\"Не е имало договорки за града и за първи път имаме 6 районни кмета\", посочи още той.", "date": "2019.11.04", "title": "Новият кмет на Пловдив: Доброто предстои!"}
{"url": "https://www.dnes.bg/index/2019/11/04/bez-snimki-s-us-voinici-na-chekpoint-charli-berlin-razkara-aktiorite.428525", "text": "\nВластите в Берлин забраниха на актьори, облечени като американски войници, да се снимат с туристи на \"Чекпойнт Чарли\", контролно-пропусквателния пункт между Източен и Западен Берлин. \n\r\nГрадската управа на германската столица оттегли разрешението си за публични прояви на кастинг агенцията \"Dance Factory\", към която са били 10-ната актьори, които ежедневно стоят на \"Чекпойнт Чарли\", облечени като американски войници, предава BILD. \n\r\nХилядите туристи се снимаха с актьорите за спомен пред историческия пункт. \n\r\nДо забраната се стига след като униформени полицай от германската столица получили оплаквания от туристи, че били обиждани от актьорите, ако откажат да платят \"таксата\" от 4 евро за снимка. \n                \n                \n                \r\nЕдинственият проблем - тази такса не е нито регламентирана, нито разписана. Всъщност, тя е вид дарение за актьорите, които са на \"Чекпойнт Чарли\" от почти 20 години. \n\r\nТом Лусцайт, който е начело на групата от актьори, обяснява пред BILD, че е уволнил шестима от колегите си заради забраната. \n\r\n\"Но ние не се отказваме, искаме да се върнем там\", настоява Том.\n\r\nИ не е случайно - това е доста доходоносен бизнес, като понякога приходите са около 5000 евро на ден. \n\r\n\"Чекпойнт Чарли\" е едно от най-знаковите места на Студената война. Точно там през октомври 1961 г. танковете на САЩ и СССР се срещат едни с други. \n\r\nВ годините след германското обединение от 1990 г. мястото се превръща в исторически \"Дисниленд\" в Берлин. \n\r\nТуристическите атракции и примамки не се изчерпват само с актьорите, облечени като американски военни. Там се продават и шапки, като тези на Червената армия.", "date": "2019.11.04", "title": "Без снимки с US \"войници\" на \"Чекпойнт Чарли\" - Берлин разкара актьорите"}
{"url": "https://www.dnes.bg/stranata/2019/11/04/pak-pojar-vyv-vlak-tozi-pyt-v-tovaren.428553", "text": "Пожар е възникнал по време на движение в товарен влак, пътуващ по линията Варна - Горна Оряховица. Инцидентът е станал между ЖП спирка село Светлен и ЖП гара Попово, съобщават от Областната дирекция на МВР. \r\n\r\nПри инцидента няма пострадали хора. \r\n\r\nСигналът за пожара в електрическия локомотив на влака е подаден малко преди 8 часа. Реагирала е пожарогасителната система на локомотива, а машинистите своевременно са спрели композицията и са уведомили на телефона за спешни повиквания. \r\n\r\nКъм мястото на произшествието са насочени екипи на пожарната и полицията. Пожарът е първоначално локализиран, а впоследствие напълно ликвидиран от екип служители на пожарната в Попово. \r\n\r\nИма нанесени незначителни материали щети по локомотива. Професионалната намеса на огнеборците не е позволила огънят да обхване целия локомотив.\r\n\r\nДвижението по железопътното трасе в участъка е било временно преустановено. След ликвидиране на последствията от инцидента е възстановено.\r\n ", "date": "2019.11.04", "title": "Пак пожар във влак. Този път в товарен"}
{"url": "https://www.dnes.bg/zvezdi/2019/11/04/kristin-ilieva-otnovo-trogna-fenovete-s-poslanie.428497", "text": " Кристин Илиева за пореден път очарова феновете. Младата манекенка е на корицата на модното списание \"Amica\". На снимката тя позира с патерици и шина на крака.\r\n \r\nЕто какво написа Кристин в социалните мрежи:\r\n \r\n\"До всички вас!\r\nТова съм аз, това, което виждате на тази снимка, на тази корица. Още една сбъдната мечта!!!\r\nТова е Кристин.\r\nС нейните патерици, шина на крака и енергия. Това е момичето, което мина през Ада и продължава да се бори. Тя се бори с усмивка, с надежда и най-вече с вяра. Тя вярва в любовта от пръв поглед, тя вярва, че на този свят има добро, тя вярва, че всичко в един момент ще се нареди. Тя е щастлива. Тя е благодарна. Тя е влюбена. Тя е силна. Тя е боец. Тя е едно момиче, което не е имало късмет в този момент, но не спира да се бори. Кристин ще проходи. Тя е благодарна, че е Тук и Сега. Вярва, че има радост и го открива всеки ден и в най-малките неща. Усеща въздуха, вижда красотата около нас, стъпва по Земята. Тя е благодарна, че Бог й е дал втори шанс, че й е дал сили да пребори битката и да продължи напред като нов човек, с нови сили.\r\nНикой не знае какво е вътре в нея. Колкото и да боли, тя е с усмивка на лице, винаги усмихната и с нейните шеги. Не иска съжаление, иска подкрепа. А подкрепата, която й даде всеки един от вас, й даде сила. Това, че ние, хората, можем да се обединим и да си помагаме. Сега вече тя няма право да се предава! Вие помогнахте на това момиче да стъпи отново на краката си! Във всеки един момент, когато тя се чувства в тъмнина, бързо прогонва тези емоции, като се съсредоточава върху светлината, защото светлината прогонва всяка тъмнина. Каквото и да си мисли, каквото и да става, тя върви напред. Няма връщане назад, всеки може да върви само и единствено напред. Моментите, в които има чувството, че нещата не стават по-добри, тя бързо си припомня пътя, който е извървяла\".\r\n \r\n", "date": "2019.11.04", "title": "Кристин Илиева отново трогна феновете с послание"}
{"url": "https://www.dnes.bg/mestni-izbori-19/2019/11/04/kambitov-zagubi-blagoevgrad-zashto-se-stigna-do-porajenieto.428558", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСред загубилите в битката за местната власт изненадващо е кметът на Благоевград Атанас Камбитов. След загубата той обяви, че напуска всички политически постове, които заема. \n\nАтанас Камбитов започва политическата си кариера като общински съветник, а през 2009 става депутат от ГЕРБ. \n\r\nПрез 2011 Камбитов печели изборите за кмет на Благоевград убедително с 67%. Най-голямата гордост за 8-годишното му управление са санираните блокове. \n\r\nПо времето на Камбитов в Благоевград се появиха кръгови на всички основни кръстовища. Друга запазена марка на управлението му е фестивала \"Франкофоли\".\n                    \n                    \n                \n                \n                \n                \r\nМесеци преди местните изборите тази година името на Камбитов се забърка в куп скандали с неправомерно управление на фирми, имоти, раздаване на обществени поръчки на приближени хора, някои сигнали стигнаха и до прокуратурата. \n\r\nКамбитов получи и \"звучен шамар\" и от премиера Бойко Борисов, който призна, че е сгрешил с кандидатурата му за трети мандат. Критикува го и за публикувания клип, на който танцува с пура и 50-левка на челото. \n\r\n\n\r\n ", "date": "2019.11.04", "title": "Камбитов загуби Благоевград. Защо се стигна до поражението?"}
{"url": "https://www.dnes.bg/zvezdi/2019/11/04/chad-maikyl-myri-sys-strashno-razkritie-edva-ne-umrial.428504", "text": "Чад Майкъл Мъри призна, че едва не умрял, когато бил само на 15 години. \n\r\nТой си спомня, че на лекарите им било трудно да определят какво му е точно. \n\r\nТой кървял и впоследствие се оказало, че има преплитане на дебелото черво.\r\nРодителите му били много изплашени и дори викнали свещеник в болничната стая, тъй като смятали, че изходът ще е фатален. \r\n \r\n\"Аз почти умрях. Викнаха свещеник, който стоеше на края на леглото ми. Помня, че това беше единствения път,  в който съм виждал баща ми да плаче\", разказа актьорът в предаването \"The Jess Cagle Show\".\r\n \r\nТой разкри, че една медицинска сестра е спасила живота му, като заради това е прескочила правилата. \n                    \n                    \n                \n                \r\n \r\n", "date": "2019.11.04", "title": "Чад Майкъл Мъри със страшно разкритие, едва не умрял"}
