{"url": "https://www.dnes.bg/notifikacii/2018/07/15/sreshtata-na-trymp-i-putin-spektakyl-ili-razgovori-po-syshtestvo.382300", "text": "За изхода и резултатите от утрешната среща в Хелзинки между президентите на САЩ и Русия - Доналд Тръмп и Владимир Путин - може само да се гадае, пише днес Асошиейтед прес. За разлика от предишни срещи на лидери на двете страни, когато има предварително съгласувани теми за разговори и дори подготвени проекти за документи по постигнати конкретни договорености, този път срещата може да се окаже нещо по средата между спектакъл и разговори по същество, отбелязва агенцията.\n\r\nТръмп ще се изправи срещу Путин с твърде малко подготовка, без ясен план за преговори и обременен от разследването в САЩ за предполагаема руска намеса в изборите в САЩ през 2016 г., и то в негова полза. Това предполага, че той не е в позиция да повдигне остро пред своя събеседник в Хелзинки въпроса за изборната намеса и ще бъде с вързани ръце, които ще му попречат да постигне някакъв пробив, дори и да го желае.\n\n\n\r\nСамият Тръмп каза пред репортери тези дни, че не отива на тази среща с твърде големи очаквания. Редица експерти и наблюдатели отбелязват, че на фона на плачевното състояние на двустранните отношения е важен самият факт, че тя ще се състои, защото дори и без осезаеми и конкретни резултати тя ще може да укрепи личните връзки между двамата лидери. А известно е колко присърце взема Тръмп личните отношения с чужди лидери във външната си политика, посочват те.\n\r\nПрез последните дни президентът на САЩ все пак очерта някои теми, които би желал да обсъжда с руския лидер, включително Украйна. Той каза, че \"не е щастлив\" от руската анексия на Крим от Украйна, но обвини за случилото се там преди четири години своя предшественик Барак Обама и добави, че ще продължи да се стреми към развитие на отношенията с Путин, дори и Москва да откаже да върне полуострова. Русия обаче категорично заявява, че Крим е въпрос, който не подлежи на дискусия, а от друга страна, е съвсем наясно, че е нереалистично да очаква САЩ да признаят анексията. Точно както е нереалистично да се надява на бързо вдигане на санкциите - тема табу в американския Конгрес.\n\r\nТръмп посочи като една от темите и войната в Сирия. Водещите се дискретни преговори и контакти на по-ниски равнища сочат, че това е една от малкото сфери, в които е възможен някакъв конкретен позитивен резултат, отбелязва АП. Възможно е например Вашингтон да даде мълчаливо съгласие сирийската армия да се разположи по границата с Израел в замяна на изтегляне оттам на силите на Иран и неговото протеже - ливанската Хизбула, чието присъствие в този район е \"червена линия\" за Израел.\n\r\nДруга такава сфера, към която и двете страни може да появят готовност за конкретни пазарлъци по същество, е ядреното разоръжаване и неразпространение. Самият Тръмп каза, че е време диалогът по ограничаване на ядрената надпревара да се върне на масата за преговори като един от най-съществените не само в двустранните отношения. Една от възможностите тук е да бъде продължен новият договор СТАРТ (за намаляване на ядрените арсенали на двете страни), който изтича през 2021 г и който ограничава броя на разположените ядрени бойни глави на различни видове носители до 1550 за всяка от двете страни.\n\r\nДоговорът за ядрените оръжия със среден обсег от 1987 г., сключен от президентите Рейгън и Горбачов е безсрочен, но в последно време също среща трудности. Вашингтон обвинява Москва, че го нарушава, създавайки нов тип крилата ракета, но тя отрича и твърди, че спазва стриктно и двата договора.\n\r\nРусия недоволства също така от американските проекти за изграждане на система за противоракетна отбрана (с европейско базиране), смятайки ги за голяма заплаха за Русия. През март Путин разкри поредица от нови оръжейни системи, разработвани в Русия, и каза, че те ще направят американския противоракетен щит безсмислен.\n\r\nСпоред АП за Путин срещата в Хелзинки е отдавна очакван шанс да започне да подобрява отношенията с Вашингтон след години на ескалиращо напрежение. Той, разбира се, иска САЩ и неговите съюзници да вдигнат санкциите и да се върнат към привичните си отношения. В по-дългосрочен план той се надява да убеди САЩ да признаят влиянието на Москва върху бившите й съветски съседи и, в по-широк план - да признаят Русия като глобален играч, за чийто интереси трябва да се държи сметка.\n\r\nТова обаче са дългосрочни цели и Путин разбира, че от една-единствена среща не може да се очаква значим прогрес. Повече от всичко друго, той гледа на утрешната среща като на възможност да изгради добра комуникация с Тръмп и да постави основите за редовни контакти на високо равнище. А изглежда че същото иска и Тръмп, подчертава АП. \n\r\n/БТА/", "date": "2018.07.15", "title": "Срещата на Тръмп и Путин – спектакъл или разговори по същество?"}
{"url": "https://www.dnes.bg/rusia/2018/07/15/trymp-i-putin-se-sreshtat-tam-kydeto-go-storiha-gorbachov-i-bush.382290", "text": "Доналд Тръмп и Владимир Путин ще се срещнат утре в президентския дворец във финландската столица Хелзинки, където през 1990 г. разговаряха техните предшественици Джордж Х. У. Буш и Михаил Горбачов, предаде Асошиейтед прес.\n\r\nТръмп и Путин са се срещали два пъти досега по време на международни форуми, но това ще е първата им самостоятелна среща.\n\r\nВ началото на деня Тръмп и американската първа дама Мелания са поканени на закуска от финландския президент Саули Нинистьо и съпругата му в Мантиниеми - друга президентска резиденция в Хелзинки, където държавният глава и семейството му живеят през по-голямата част от времето.\n\n\r\n                    \r\n                    \r\nНинистьо ще има двустранна среща и с президента Путин.\n\r\nНаред с двамата държавни глави в президентския дворец, построен през 19-ти век, утре ще имат среща и първите дипломати на Русия и САЩ - Сергей Лавров и Майк Помпейо.\n\r\nПоради географското си положение и неутралитета си Финландия - страна с население от 5,5 милиона души - има дългогодишен опит като домакин на американско-съветски и американско-руски срещи на върха. \r\nПоследната такава среща се състоя през март 1997 г. между президентите Бил Клинтън и Борис Елцин, които тогава обсъдиха контрола над оръжията и разширяването на НАТО.\n\r\nПрезидентът Джералд Форд и съветският ръководител Леонид Брежнев се срещнаха във финландската столица през 1975 г., за да подпишат историческото Хелзинкско споразумение, което бележи поврат за мира,\r\nсигурността и човешките права.\n\r\nФинландия стана член на Европейския съюз през 1995 г., но подобно на съседна Швеция остава извън НАТО като военно необвързана държава.\r\n ", "date": "2018.07.15", "title": "Тръмп и Путин се срещат там, където го сториха Горбачов и Буш"}
{"url": "https://www.dnes.bg/sofia/2018/07/15/sofiia-pyrvenec-po-poskypvane-na-imotite-za-godina-s-11.382291", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСофия е сред 20-те града с най-бързо поскъпнали жилища в света. Това показва международен доклад на британска компания.\r\nОт няколко месеца купувачът Елена Янкова прекарва всеки свободен час в търсене на ново жилище. Търси тристаен апартамент в южните квартали на града. Готова е да отдели около 100 000 евро. Брокери пък обясняват, че често очакванията и реалността се разминават.\r\nСамо за една година апартаментите и къщите в столицата ни са поскъпнали с над 11%. Така София се нарежда на 18-о място по ръст на цените на жилищата в света – преди Сан Франциско.\r\nВ момента за двустаен апартамент в столицата трябва да си отделим между 75 и 95 хил. евро в зависимост от квартала. За тристаен апартамент цените могат да надхвърлят 130 хил. евро.\r\nЗащо и как столицата ни изпревари Сан Франциско по ръст на цените на жилищата – вижте във видеото на Bulgaria ON AIR.", "date": "2018.07.15", "title": "София – първенец по поскъпване на имотите. За година – с 11%!"}
{"url": "https://www.dnes.bg/politika/2018/07/15/djambazki-iska-zatvariane-na-bejanskite-centrove.382286", "text": "Бежанските центрове като този в Харманли трябва да бъдат закрити. Този и останалите като него няма причини да съществуват. Това обяви евродепутатът Ангел Джамбазки /Европейски консерватори и реформисти/ в Регистрационно-приемателния център за бежанци в Харманли.\r\nНелегалните имигранти, които биват установявани и задържани, трябва да бъдат задържани възможно най-близо до границата в закрит тип общежития и след това репатрирани там, откъдето са дошли, препоръча Джамбазки. Като друг аргумент той посочи липсата на хора в тези центрове.\n\n\r\nСлед като са толкова малко настанените, няма причини да продължи да се поддържа тази инфраструктура. Тези хора трябва да бъдат пренасочени към центровете на \"Миграция\" на МВР, а тези помещения трябва да бъдат консервирани и запечатани, смята Джамбазки.\r\r\n                    \r\n                    Той и депутатът Александър Сиди /Обединени патриоти/ пристигнаха в Центъра в Харманли, за да проверят слухове \"как самолети с нелегални емигранти от Европа кацали у нас\".\r\nВМРО като част от управлението никога няма да допусне връщането на чужденци, които са преминали през страната ни и са се установили в Западна Европа, посочи още Джамбазки. Това правителство и това управление не може да плати такава цена, допълни той. Няма причини да плащаме чужди сметки, посочи Джамбазки, като визира политиката на германския канцлер Ангела Меркел по въпроса с бежанците. Ще се противопоставим крайно и остро на такова намерение за връщане на бежанци, подчерта евродепутатът, цитиран от БТА.\r\nТой каза, че в Европарламента ще продължи борбата за промяната на дъблинския регламент, заплаха за фронтовите държави на Европа - България, Гърция, Италия и Испания.\r\nДжамбазки определи, че сега голямата опасност за бежанска вълна идва от Африка, а не от Сирия. Друга хипотеза за негативно развитие на събитията можела да настъпи при сътресения в съседна Турция.\r\nДепутатът Сиди обяви, че още утре ще поиска отчет от Агенцията за бежанците как са били похарчени средствата за възстановяването на щетите от бунта в ноември 2016 година в лагера в Харманли.", "date": "2018.07.15", "title": "Джамбазки иска затваряне на бежанските центрове"}
{"url": "https://www.dnes.bg/stranata/2018/07/15/babh-v-zashtita-staraem-se-da-ogranichim-zaboliavaneto-v-malyk-region.382292", "text": "Стараем се да ограничим заболяването от чума в малък регион, така че да не може да бъде засегната цялата страна. Това каза изпълнителният директор на Българската агенция по безопасност на храните инж. Дамян Илиев по време на извънреден брифинг във връзка с чумата по дребно преживните животни. \n\r\n\"Не можем да дадем гаранция. Това са стъпките, които трябва да се предприемат, за да не се случи повече. Една от най-големите лаборатории в света преди десетина години работи с вируси и изпусна вирус\", отбеляза той.\n\n\n\n\n\n\r\n\"Излезе вирус и евтаназираха не искам да кажа какъв брой животни на територията на Англия. Даваме гаранция, ако всичко се изпълнява, както разпореждаме. Ако някой иска да се разшири заболяването, е друг разговор\", каза инж. Илиев, цитиран от \"Фокус\".\r\n                    \r\n                    \r\n\"Нашата агенция е компетентният орган, който дава гаранциите на страните, които търгуват с България. Действията ни трябва да са според правилата на СЗО, където 180 страни са приели правила, които засягат всичките действия, изследвания и всичко, което ни е гарантирано\", каза инж. Илиев. \n\r\nПо думите му, когато една страна каже, че има определено заболяване или няма, означава, че има надзор над животните, а когато страните имат някакво съмнение за заболяване, те спазват такива стъпки, които са договорени между всички 180. \n\r\nИнж. Илиев отбеляза, че отговорността на България е много по-голяма отколкото на другите страни, защото сме гранична страна. Според него става опасно да си позволим карантириране, защото вирусът може да излезе и да зарази други и няма да се дадат гаранции за достатъчни мерки. \n\r\n\"Ваксина има – жива ваксина. Такива ваксини на територията на ЕС са забранени. Със специално разрешение могат да се слагат. Ако сложим такава ваксина и създадем един предполагаем пръстен за животни с антитела и неболедуващи от чума, рискът е, че под тази ваксинация вирусът си стои. Поради тази причина икономическите санкции са две години минимум за страна, която употребява жива ваксина на територията си. Обикновено санкциите са по цялата територия, защото се счита, че контролът няма да е достатъчен\", каза инж. Илиев. \n\r\nПо думите му, ако тази жива ваксина се постави само по линията на засегнатите райони санкциите върху тях ще бъдат същите, но ще бъдат за дълъг период. \n\r\n\"Сега – санкциите ще бъдат до Нова година\", каза инж. Дамян Илиев. \n\r\n\"Ако министър Румен Порожанов ми поиска оставката, веднага ще я подам\", посочи още Илиев. На въпрос как ще коментира думите на министър Румен Порожанов, че БАБХ не е информирала достатъчно добре хората, инж. Илиев отговори: \"Прав е\". \r\n ", "date": "2018.07.15", "title": "БАБХ в защита: Стараем се да ограничим заболяването в малък регион!"}
{"url": "https://www.dnes.bg/snimka-na-denia/2018/07/15/sutrin-slynce-sledobed-dyjd-vremeto-idnite-dni.382282", "text": "През нощта ще бъде ясно със слаб северозападен вятър. Утре ще бъде слънчево. В следобедните часове над североизточните райони ще има временни увеличения на облачността и на отделни места там ще превали краткотраен дъжд. Ще духа до умерен северозападен вятър. Максималните температури ще са между 28 и 33 градуса, в София - 27-28 градуса, пише БТА.\r\nАтмосферното налягане ще бъде близко до средното за месеца. През деня ще се задържи почти без промяна.\r\nНад Черноморието ще бъде предимно слънчево. След обяд над северното крайбрежие ще има временни увеличения на облачността, но само на отделни места там ще превали краткотрайно.\r\nЩе духа до умерен северозападен вятър. Максималните температури на въздуха ще са между 28 и 32 градуса. Температурата на морската вода е 25-26 градуса. Вълнението на морето ще бъде 1-2 бала.\rНад планините също ще бъде предимно слънчево. След обяд ще има купести облаци, но само на отделни места ще превали. Ще духа умерен до силен северозападен вятър. Максималната температура на височина 1200 метра ще е около 22 градуса, на 2000 метра - около 14 градуса.\r\nВъв вторник и сряда въздушната маса отново ще стане неустойчива. Преди обяд ще бъде предимно слънчево, след обяд и преди полунощ ще се развива купеста и купесто-дъждовна облачност. На много места из страната ще има краткотрайни валежи и гръмотевични бури. В планинските райони има условия за значителни валежи.\r\nВъзможни са градушки. Температурите ще бъдат в по-широки граници, максималните ще са от 22 - 25 градуса в районите с валеж, до 30-33 градуса в районите с повече слънчеви часове.", "date": "2018.07.15", "title": "Сутрин - слънце. Следобед - дъжд. Времето идните дни"}
{"url": "https://www.dnes.bg/health/2018/07/15/5-hrani-namaliavashti-riska-ot-celulit.382177", "text": "Обичате ли да хапвате тиквени семки? Ако сте любители на тази суперхрана, трябва да знаете, че те са богати на цинк, който е от съществено значение за еластичността и здравината на съединителната тъкан на тялото. Цинкът може да подпомогне „ремонта“ на клетките и забавянето на степента на разграждане на колаген.\r\nВсички тези функции са ценни за намаляване на целулита. Голяма част от вероятността да имаме целулит е базирана на генетиката, но също така и начинът на живот определя дали и в каква степен ще го имаме.\r\nХубаво е, че има суперхрани, чиято консумация може да ни помогне по естествен начин да подобрим състоянието на кожата си. Вижте кои са. \r\n\r\r\n                    \r\n                    Един от хранителните елементи, който прави сладките картофи подходящи в борбата с целулит е високото им съдържание на витамин А. Той е приятел на кожата и също спомага за синтеза на колаген. Сладките картофи ще ви осигурят и магнезий, който ще благоприятства кръвообращението, както и механизмите за детоксикация на организма.\r\n\r\nХлорела са вид водорасли, които най-често ще откриете в биомагазините под формата на прах. Приемът на храни с високо съдържание на хлорофил, може да помогне за подобряване синтеза на колаген в кожата, като по този начин ще намалите целулита. Водораслите съдържат магнезий и цинк, които осигуряват допълнителна подкрепа срещу целулита. Освен тези предимства, консумацията им ще ви осигури протеини и витамин В12. Хлорела може да включите във вашите смути напитки.\r\n", "date": "2018.07.15", "title": "5 храни, намаляващи риска от целулит "}
{"url": "https://www.dnes.bg/stranata/2018/07/15/turistka-zakysa-v-pirin-pss-trygna-da-ia-spasiava.382293", "text": "Близо 20 планински спасители от Банско и Добринище в момента са на акция в Пирин. \r\nОколо 14 ч е получен сигнал за млада жена, която е с наранен глезен и не може да се придвижва. Тя се намира в района на Самодивските езера над хижа \"Безбог\". Към мястото са се отправили спасителите от Добринище, като колегите им от Банско са изпратили подкрепление, пише \"\".\r\nТова е поредният случай, в който планинските спасители оказват помощ на пострадал в планината, който няма планинска застраховка. Цената й за един уикенд е около 4-5 лв. и няма разумно обяснение защо тръгващите на преходи не си правят застраховка.", "date": "2018.07.15", "title": "Туристка закъса в Пирин, ПСС тръгна да я спасява"}
{"url": "https://www.dnes.bg/football/2018/07/15/golemite-pechelivshi-na-mondial-2018-hyrvatiia-franciia-i-rusiia.382297", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОтборите на Франция и Хърватия се изправят един срещу друг в битка за трофея.\r\nВ навечерието на финала руският президент Владимир Путин и президентът на ФИФА Джани Инфантино присъстваха на балет в Болшой театър в Москва.\r\nА според експерти домакинът Русия също е победител, тъй като даде възможност на страната да покаже своята страст и приятелско отношение. Цял месец Червеният площад в Москва беше изпълнен с ентусиазирани футболни фенове от цял свят.\r\nВ Хърватия еуфорията е огромна. Без значение дали ще спечели или загуби, страната написа славна страница в спортната си история, достигайки до финала. Улиците в столицата Загреб се превърнаха в море от червено и бяло. \r\nМестните превърнаха успеха си в търговска марка, а туристите, които носят основна част от приходите на страната, се увеличиха многократно.", "date": "2018.07.15", "title": "Големите печеливши на Мондиал 2018: Хърватия, Франция... И Русия"}
{"url": "https://www.dnes.bg/stranata/2018/07/15/politici-jivotni-i-horo-nad-evrotabela-v-sharkovo.382295", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\r\nПродължава битката с чумата по животните в Ямболско. Тази нощ доброволчески групи пазиха стопанствата в село Шарково, където трябваше да продължи умъртвяването на животните.\r\nОще от 6 часа сутринта трийсетина защитници на заплашените от евтаназия животни навлязоха в селски стопанства и ги освобождаваха, за да не бъдат ликвидирани, пише .\r\nПоследният в списъка двор е на баба Дора. Родолюбците влизат и в нейното стопанство, за да освободят овцете и козите ѝ. Старата жена се опитва да изкара от собствеността си жените с ризи на шевици и ги моли да я оставят на мира. Те от своя страна я приканват да не допуска ветеринарите в дома си и да пусне добитъка на свобода.\r\nСвещеник хвърля табела, на която пише, че църквата в селото е съградена с европейски пари, и върху нея започва да се играе хоро. Идват и политиците. Уверяват, че не искат да яхнат недоволството.", "date": "2018.07.15", "title": "Политици, животни и хоро над евротабела в Шарково"}
{"url": "https://www.dnes.bg/sofia/2018/07/15/vijte-kyde-niama-da-ima-voda-utre-v-sofiia.382294", "text": "\"Софийска вода” временно ще прекъсне водоснабдяването в някои части на столицата\n\r\nНа 16 юли 2018 г. (понеделник), във връзка с подмяна на уличен водопровод  на ул. \"Съединение\" с. Лозен, се налага спиране на водоподаването от 09:00 до 21:00 часа на клиентите на \"Софийска вода”, живеещи в района на: с. Долни Лозен\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Иван Пешев\" ъгъла с ул. \"Съединение\".\n\r\nНа 16 юли 2018 г. (понеделник), във връзка с изграждане на сградно водопроводно отклонение  на ул. \"Народен певец\" жк. \"Бъкстон\", се налага спиране на водоподаването от 10:00 до 18:00 часа на клиентите на \"Софийска вода”, живеещи в района на: ул. \"Народен певец\",по ул. \"Кота 1050\" от ул. \"Преки път\" до ул. \"Иван Сусанин\"\r\n                    \r\n                    \r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Народен певец\" ъгъла с ул. \"Знаме на мира\".\n\r\nНа 16 юли 2018 г. (понеделник), във връзка с изграждане на сградно водопроводно отклонение  на ул. \"Бадемова гора\" жк. \"Стрелбище\", се налага спиране на водоподаването от 10:00 до 17:00 часа на клиентите на \"Софийска вода”, живеещи в района на: по ул. \"Бадемова гора\" от бул. \"Гоце Делчев\" до ул. \"Нишава\"\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. \"Бадемова гора \" ъгъла с ул. \"Костина\".\n\r\nНа 16 юли 2018 г. (понеделник), във връзка с прекъсване на сградно водопроводно отклонение  на ул. 16 кв. \"Враждебна\", се налага спиране на водоподаването от 10:00 до 18:30 часа на клиентите на \"Софийска вода”, живеещи в района на: ул. 16\n\r\nПри продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. 16 №3.\n\r\n \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n\"Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.07.15", "title": "Вижте къде няма да има вода утре в София"}
{"url": "https://www.dnes.bg/rusia/2018/07/15/putin-i-makron-s-nadejda-da-preodoleiat-razlichiiata-si.382296", "text": "Руският президент Владимир Путин се надява, че отношенията между Русия и Франция ще излязат на траектория на позитивно развитие и двете страни ще преодолеят сложностите и ще възстановят инструментите на сътрудничеството. Той каза това по време на беседата си с президента на Франция Еманюел Макрон в Москва днес, предаде ТАСС.\n\r\nПриветствайки Макрон в Кремъл, руският лидер отбеляза, че двустранните отношения са получили добър импулс в рамките на работата на петербургския Международен икономически форум. Той посочи, че в търговско-икономическата сфера се забелязва позитивна динамика, намерила израз в ръста на стокообмена с 19 процента през първото полугодие на тази година.\n\r\nПутин поздрави Макрон с националния празник, който Франция отбеляза вчера, и с класирането на френския национален отбор за финала на световното първенство по футбол, съобщи БТА. \r\n                    \r\n                    \r\n\"Ще видим какво ще стане тази вечер. Уверен съм, че мачът ще бъде красив, напрегнат, интересен, и ще зарадва милионите фенове по света\", отбеляза той.\n\r\nМакрон от своя страна каза, че е дошъл в Москва, за да подкрепи своя отбор на финала. В същото време той отдаде дължимото на руския отбор, който \"стигна далече в турнира въпреки всички прогнози\". Той поздрави Русия за организираното великолепно световно първенство. \"Всичко беше просто съвършено!\", каза френският президент, който дойде в Москва със съпругата си Брижит.\n\r\nМакрон изрази надежда, че ще продължи размяната на мнения, започнал в рамките на форума в Санкт Петербург, не само по двустранните въпроси, но и по актуални международни въпроси, и в частност по Сирия.\n\r\n ", "date": "2018.07.15", "title": "Путин и Макрон с надежда да преодолеят различията си"}
{"url": "https://www.dnes.bg/tenis/2018/07/15/djokovich-se-zavyrna-nadvi-umoreniia-kevin-andersyn.382299", "text": "Новак Джокович направи феноменално завръщане към големите трофеи и триумфира на Уимбълдън, след като надви на финала уморения Кевин Андерсън след 6:2, 6:2, 7:6(3).\n\r\nПо този начин спокойно може да се каже \"добре дошъл\" на добре познатия стар Джокер, който респектираше всеки един противник. След премеждията през последната над година сърбинът най-после си върна формата и в крайна сметка спечели първи трофей от година насам и то какъв.\n\r\nСрещата между двамата продължи 2 часа и 17 минути, а бившият лидер в световната ранглиста не остави особени шансове на противника си в първите два сета.\n\r\nВ първия сет той проби на два пъти - в първия и петия гейм, и така взе солидно предимство в резултата. Вторият сет се разви по абсолютно идентичен начин и след пробиви отново в първия и петия гейм сърбинът се доближи още повече до крайния успех.\r\n                    \r\n                    \r\nАндерсън обаче се пробуди в третия сет и сервисът му вървеше страхотно, като той изпусна общо пет точки за пробив с цената на сетболи в десетия и дванадесетия гейм и се стигна до тайбрек.\n\r\nВ него обаче Ноле бе по-добър и спечели след 7:3 точки в своя полза.\n\r\nТова е шестата победа на сърбина над този противник от общо седем мача между двамата, а освен това трофеят е 13-и за сърбина от \"Големия шлем\".\n\r\n", "date": "2018.07.15", "title": "Джокович се завърна, надви уморения Кевин Андерсън"}
{"url": "https://www.dnes.bg/stranata/2018/07/15/kaisiite-v-silistra-jertvi-na-kaprizite-na-vremeto.382298", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРязката смяна на времето и юнските градушки унищожиха голяма част от реколтата от кайсии в Силистренско. Земеделците се оплакват, че тазгодишната реколта е една пета от миналогодишната.\r\nЗаради рязкото застудяване много от кайсиевите дръвчета не оцеляха. Температурите обаче не са най-голямото изпитание пред производителите на кайсии. Най-трудно остава намирането на работна ръкa. \r\nСрещаме се с Раим Салиев - един от малкото берачи.\r\n\"То от нашите повечето, от ромите, всички са в чужбина, но има и които са тук, но не им се работи. Там е цялата работа, че човек когато не му се работи, не може да изкара\", обясни той пред Bulgaria ON AIR. \r\nА в последно време не българските, а румънските търговци купуват най-много от вкусните силистренски кайсии.", "date": "2018.07.15", "title": "Кайсиите в Силистра – жертви на капризите на времето"}
{"url": "https://www.dnes.bg/football/2018/07/15/franciia-spria-balkanskiia-ustrem-i-sled-20-g-otnovo-e-na-vyrha.382302", "text": "\n\r\nФранция разби с 4:2 Хърватия и спечели Мондиал 2018. Така 20 години по-късно \"петлите\" отново са световни шампиони, след като за първи път вдигнаха купата през 1998 година.\n\r\nСрещата бе истинско шоу и задоволи и най-претенциозните футболни фенове. На стадион \"Лужники\" наблюдавахме финал на Мондиал с множеството положения, майсторски отигравания, спорни съдийски отсъждания, дузпа след VAR, красиви голове и в крайна сметка заслужена победа за Франция.\n\r\nПопаденията за \"петлите\" вкараха Антоан Гризман (38 - дузпа) и Пол Погба (59) и Килиан Мбапе (65), автогол пък си набута Марио Манджукич (18). Точни за Хърватия бяха Перишич (28) и Манджукич (69).\r\n                    \r\n                    \r\nХърватите заслужават само суперлативи за цялостното си представяне на турнира и спечелиха неутралните футболни фенове. Франция определено показа най-добър футбол на Мондиал 2018 и закономерно е Световен шампион.\n\r\n", "date": "2018.07.15", "title": "Франция спря балканския устрем и след 20 г. отново е на върха!"}
{"url": "https://www.dnes.bg/za-da-se-razbirame/2018/07/15/6-te-neshta-koito-namaliavat-jenskata-energiia.382178", "text": "Знаете ли кога една жена е щастлива? Когато осъзнава своята женственост и когато поддържа силата и енергията си. Тези три неща я правят привлекателна, желана, мотивирана. Какво може да отнеме силата и женската ѝ енергия?\r\n\r\nКолко често спортувате, отдавате се на йога или на физическа активност, която ви е приятна? \r\nЕдна жена повишава енергията си, когато се грижи за здравето и красотата си. Когато занемари грижите за себе си, тя губи своята енергия, жизненост, позитивно излъчване, осанката ѝ се променя.\r\n\r\nМного жени мислят, че трябва да показват само положителни емоции, да мислят позитивно, винаги да са усмихнати, прикривайки своите негативни емоции. Несподелянето на проблемите също отнема от енергията им. Затова е важно да имат човек до себе си – любим, приятел, член от семейството, пред когото могат да разкрият и своите слаби моменти. Не се затваряйте емоционално, това намалява вашата женска енергия.\r\r\n                    \r\n                    ", "date": "2018.07.15", "title": "6-те неща, които намаляват женската енергия"}
{"url": "https://www.dnes.bg/zvezdi/2018/07/15/na-36-i-s-2-deca-perfektnata-britni-kak-se-poddyrja.382152", "text": "Бритни Спиърс, която през 2016 г. се завърна на музикалната сцена, продължава да изненадва своите фенове. Тя е на 36 и има две деца, но все още грабва окото с перфектното си тяло. След като през годините допусна да напълнее и погрознее покрай любовните ѝ драми, певицата се е мотивирала да поддържа формата си, за да не провали отново своята кариера.\n\r\nПървата крачка към новото амплоа на звездата бе избирането ѝ за рекламно лице на Kenzo и лансирането на нейния моден бранд. За да не се излага с отпуснатото си тяло, певицата започна специален хранителен режим още с възобновяването на ангажиментите си. Наскоро тя разкри кои са нейните тайни за перфектно тяло.\n\r\nЕдва ли някой ще види Бритни Спиърс да тича на пътеката във фитнеса или да кара колело по улицата. За да постигне по-добри резултати, поппевицата е прибегнала до услугите на специалисти по хранене и фитнес, които да ѝ изготвят индивидуална програма.\r\r\n                    \r\n                    \"Моите упражнения са по-ефективни, защото са по-кратки. Започвам с 20 минути интензивно кардио – тичане, упражнения тип пуш-ъп, интензивно клякане и ставане, накрая завършвам със стречинг\", обяснява тя пред изданието Women’s Health.\r\nИнструкторът Рамона Браганза, която тренира звезди като Джесика Алба и Хали Бери, обяснява, че високоинтензивните тренировки на Бритни са за предпочитане, защото по този начин мазнините се топят по-бързо.\r\nВижте още за Бритни в", "date": "2018.07.15", "title": "На 36 и с 2 деца: Перфектната Бритни! Как се поддържа?"}
{"url": "https://www.dnes.bg/akoshtete-vqrvaite/2018/07/15/top-3-zodii-koito-sa-istinski-modni-diktatori.382122", "text": "Без значение дали има някакъв повод, или е просто обикновен ден, в който няма нищо специално, има три зодии, които държат винаги да са стилни и модерно облечени. Ето и кои са те. \r\n\r\n\r\nПо принцип не държат само на материалните неща, но модата им е голяма слабост. Телците са пестеливи, но ако решат да изхарчат голяма сума пари, то тя ще е за най-новите модели дрехи на топ марки. Почти не минава седмица, в която да не си купят нещо ново, дори да е дребно. Тур по магазините за тях е като терапия, така релаксират и забравят за проблемите си. Ако са по-заможни, телците винаги се появяват с най-впечатляващите тоалети.\r\n \r\n\r\n \r\nКато цар на животните, лъвът винаги държи да бъде най-добре облеченият на мястото, на което отива. Екстравагантните им и бляскави тоалети привличат вниманието веднага, а дори будят и завист. Но лъвовете се радват, когато предизвикат такава завист. Има хора, които предпочитат да останат в сянка и да не изпъкват, но при лъва е точно обратното. Тази зодия би отишла обсипана с диаманти, дори на преглед при зъболекаря.\r\n \r\n", "date": "2018.07.15", "title": "Топ 3 зодии, които са истински модни диктатори"}
{"url": "https://www.dnes.bg/stranata/2018/07/15/romi-nedovolni-biha-sestra-v-speshnoto-v-gorna-oriahovica.382271", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Пореден случай на нападение над медицинско лице. Този път срещу дежурна сестра в спешното отделение на болницата в Горна Оряховица. Инцидентът е станал в четвъртък през нощта, а по случая е образувано бързо производство.\n\n\n\n\r\nСестра Нела Радева имала нощно дежурство в спешното отделение на болницата. В 3 часа след полунощ там била приета възрастна жена с диабетична криза, а с нея били още шестима придружители, всичките от ромски произход.\n\r\n\"Единият от придружителите ме попита какво е състоянието на жената, какви са ѝ изследванията, аз казах лекарят ще ви даде обяснения. При което след мен чувам викове и крясъци: \"Какво ти струва ма, да дадеш обяснение\". В момента, в който извадих едно стъклено шише, за да пия чай, въпросният човек влезе съвсем спокойно вътре\", сподели жената пред камерата на .\r\n                    \r\n                    \r\nАгресивният мъж започнал да снима с телефона си сестра Радева и да я заплашва, че ще подаде сигнал, че употребява алкохол по време на работа. Опитвайки се да избяга навън тя била пресрещната от юмруците на една от жените придружителки.\n\r\n\"Усетих удар с юмрук в гърба, точно в гръбначния стълб между двете плешки\", оплака се жената.\n\r\nПо думите на сестра Радева за нея и колегите ѝ сблъскването с агресията на пациентите е ежедневие. Вижте още в репортажа на Мирела Дончева.\n\r\n ", "date": "2018.07.15", "title": "Роми – недоволни. Биха сестра в Спешното в Горна Оряховица "}
{"url": "https://www.dnes.bg/stranata/2018/07/15/dyrvena-vilica-v-kamenno-kiufte-simvolyt-na-rodopsko-selo.382265", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Гигантска дървена вилица, забита в каменно кюфте, стана символ на крайграничното родопско село Горна Арда. Закачливата скулптура посреща туристите, тръгнали към атрактивните извори на река Арда в центъра на селото.\r\nГорна Арда е последното село преди границата с Гърция. Разположено сред красива природа селото привлича туристи от близо и далеч. А най-новата му атракция е направена от ствола на топола, предава Bulgaria ON AIR.\r\nСкулптурата е и закачка към близкото село Могилица, което пък се слави с огромната си дървена лъжица. Вижте още във видеото.\r\n ", "date": "2018.07.15", "title": "Дървена вилица в каменно кюфте – символът на  родопско село"}
{"url": "https://www.dnes.bg/notifikacii/2018/07/15/eksploziia-v-gaza-ubi-bashta-i-sin-rani-tejko-treti.382279", "text": "Двама палестинци загинаха, а един е ранен при експлозия в жилищна  сграда в град Газа, съобщи местното здравни министерство, цитирано от  Ройтерс.\r\nВзривът е станал само часове след договореното между Израел и палестински групировки спиране на огъня в ивицата Газа, пише БТА.\r\nПолицията разследва обстоятелствата около експлозията, отнела живота  на 35-годишен мъж и 13-годишния му син и ранила трети човек, посочва  ДПА.\r\nПо първоначални данни бащата, Ахмад Хасан, бил член на въоръженото  крило на движението Фатах - \"Бригадите на мъчениците от Ал Акса\", а  взривът е станал при техническа грешка на Хасан, докато правел бомба. Раненият при експлозията е в критично състояние, посочи здравното министрество в палестинския анклав.", "date": "2018.07.15", "title": "Експлозия в Газа уби баща и син. Рани тежко трети"}
{"url": "https://www.dnes.bg/eu/2018/07/15/nahodka-na-ostrova-sledi-ot-drevna-civilizaciia.382276", "text": "Археолози откриха неизвестни досега следи от древни съоръжения във Великобритания, които изглеждат като отличителни знаци върху полета, съобщи Лента като цитира Сайънс алърт.\r\nОткриването им станало възможно благодарение на горещините, заради които тревата над руините, скрити под тънък слой почва, израсла по различен начин в сравнение с тази в местността наоколо, съобщава БТА.\r\nОтличителните знаци показват местоположението на останки от основите на замъци, крепости, фермерски домове и вили, свързани с различни периоди, като например желязната епоха или първата половина на 20-и век. Някои находки са известни на учените, но продължителната суша, каквато не е имало от 70-те години на миналия век, даде възможност да се открият и нови археологически паметници.\r\r\n                    \r\n                    Съществуват няколко механизма за образуване на подобни отличителни знаци. В резултат на горещините растения могат да изсъхнат, ако растат директно върху каменни стени или основи, които пречат на натрупването на достатъчно количество влага в почвата.\r\nВъзможно е също вода да се стича в запълнени с почва ровове и тогава тревата над тях расте по-добре, отколкото на други места. Различията стават забележими при относително дълги периоди на суша. Затова в обичайни условия руините остават скрити в разстояние на много години или десетилетия.\r\nСушата през 1976 г. допринесе да бъдат открити редица нови археологически обекти. Смята се, че от археологическа гледна точка 2018 г. ще е не по-малко продуктивна.", "date": "2018.07.15", "title": "Находка на Острова – следи от древна цивилизация!"}
{"url": "https://www.dnes.bg/obshtestvo/2018/07/15/vejdi-rashidov-se-pohvali-pomaga-na-bolno-momiche.382280", "text": "Вежди Рашидов дарява 3000 лева за лечението на тежко болната Надежда Огойска, дъщеря на поетесата Маргарита Петкова, съобщиха от парламентарната комисия по културата и медиите, чийто председател е той.\r\n\"Зная колко е тежък този момент и за Маргарита, и за дъщеря й, зная какво е да се бориш за живота си, зная, че само съчувствие не стига, трябват и пари. Разбрах от драматичните думи на Маргарита Петкова, че семейството изживява много трудни дни и че са нужни средства за скъпоструващата операция на Надежда. Искам да помогна младата жена да пребори рака\", казва Вежди Рашидов, цитиран в прессъобщението.\r\nТой се познава отдавна с Маргарита Петкова и е съпричастен с голямата тревога в семейството й. \"Искам да дам надежда на Надежда и на нейните деца\", посочва Рашидов, цитиран от БТА.\r\r\n                    \r\n                    От екипа му посочват, че той многократно през годините е дарявал пари за хора в беда, за лечението на болни артисти, за сираци, за възрастни творци, за стипендии на талантливи деца. Приходите от цяла своя изложба през 2016 г. Рашидов дари на Клиниката по детска онкология при болница \"Царица Йоанна - ИСУЛ\".\r\nВ Армения и до днес помнят големия му жест след унищожителното земетресение през 1988-ма, когато Вежди Рашидов дарява заедно с Георги Трифонов на най-тежко пострадалия град Спитак 60 хиляди долара, получени тогава от изложбата им в Индия, се казва в съобщението.", "date": "2018.07.15", "title": "Вежди Рашидов се похвали: Помага на болно момиче"}
{"url": "https://www.dnes.bg/zvezdi/2018/07/15/shakira-na-gosti-v-rodnoto-selo-na-baba-si.382277", "text": "Колумбийската певица Шакира, която пристигна в Ливан, за да изнесе концерт, посети родното село на баба си по бащина линия, предаде Франс прес.\r\n\"Здравей Танурин, щастлива съм, че съм тук\", каза на арабски език 41-годишната певица по време на посещението си при засилени мерки за сигурност в селцето, разположено в планински район в северната част на Ливан.\r\nПридружена от местни ръководители, тя посети природен резерват с кедрови дървета - националната емблема на Ливан, и засади две фиданки.\r\n\"По този повод малка част от резервата бе кръстена в нейна чест Шакира Мубарак, на фамилното име на баща й\", заяви кметът на Танурин Бахаа Харб.\r\nСнощи с концерт на Шакира, която дойде в Ливан заедно с двамата си сина, бе открит международният фестивал на кедровите дървета в северната част на страната.\r\nСтава въпрос за третото й пребиваване в Ливан - тя за пръв път посети страната през 2003 г., преди да се завърне тук през 2011 г., за да изнесе концерт.", "date": "2018.07.15", "title": "Шакира на гости в родното село на баба си"}
{"url": "https://www.dnes.bg/stranata/2018/07/15/motoristi-na-pytia-zachestiavat-ptp-ata-s-tiah.382270", "text": "Зачестяват случаите на инциденти с участието на мотори на пътя. Повече от 20 мотористи, пострадали в катастрофи през последните две седмици, са минали само през столичната болница \"Пирогов\". Лекарите говорят за завишен травматизъм, съобщава Нова тв.\n\n\n\r\nВ периода 31 март - 11 юли са станали 123 тежки инцидента с шофьори на превозни средства на две гуми, сочи статистиката на МВР.\r\nПрез летните месеци има повече тежки пътни инциденти на пътя, тъй като  скоростите, които се развиват прем топлото време са по-високи.  Мотористите са едни от най-уязвимите участници в движението.\r\nПричина за пътно-транспортните произшествия най-често стават движението с превишена скорост, предприемането на несъобразени маневри, обратните завои, отнемане на предимство и неспазване на дистанция.\r\r\n                    \r\n                    Четирикратният европейски шампион по супермото Ангел Караньотов призова мотоциклетистите да внимават с какви машини се движат по пътищата.\n\r\n\"Лесно е да си купим мотоциклет, който е много бърз, но е трудно да намерим такъв, който спира добре\", коментира Караньотов.\n\r\nСпоред него водачите на две гуми не трябва да разчитат напълно и само на шофьорите на леки коли, защото те не са длъжни винаги да пазят мотоциклетистите.", "date": "2018.07.15", "title": "Мотористи на пътя! Зачестяват ПТП-ата с тях"}
{"url": "https://www.dnes.bg/zvezdi/2018/07/15/modelyt-ashli-greym-az-sym-vsiaka-jena.382144", "text": "Ашли Греъм определено е сензация в света на модата. Тя поведе своеобразна революция и буквално разби стереотипите и лошите практики в индустрията.\r\nСега Ашли Греъм се появява в пълния си блясък и с голяма усмивка на корицата на английското издание на Harper`s Bazaar.\r\nБроят за август 2018 е с пищния модел, облечена в рокля във флорален принт на Dolce & Gabbana.\r\nВътрешната фотосесия я представя като фаталната жена с дълга червена рокля на Marina Rinaldi.\r\nЗад всички кадри стои професионалния обектив на фотографа Алекси Любомирски.\r\nРазбира се, тъй като става въпрос за висша мода, Ашли Греъм позира в изделия от последните колекции на Versace, Galvan, Prabal Gurung и други.\r\nВижте всички кадри от фотосесията на модела в галерията на", "date": "2018.07.15", "title": "Моделът Ашли Греъм: Аз съм всяка жена! "}
{"url": "https://www.dnes.bg/stranata/2018/07/15/shefyt-na-api-vinetkite-u-nas-nai-evtinite-v-evropa.382284", "text": "\"Винетките в България са най-евтините в Европа. Всеки, който ползва пътищата на страната, трябва да има и своя принос към поддръжката им\", заяви пред Нова тв председателят на Управителния съвет на Агенция \"Пътна инфраструктура\" инж. Светослав Глосов.\n\n\n\n\r\nТой коментира и идеята за въвеждане на винетка \"Уикенд\". Експертът предполага, че тя ще струва около 10 лева, но цената й трябва да бъде одобрена и от Европейската комисия.\n\r\nИнж. Глосов подчерта, че създаването на дневна винетка няма да се обсъжда и отбеляза, че подобен документ не се използва в нито една държава.\n\r\n\"От 1 януари догодина ще бъде въведена електронна винетка само за леките коли\", каза още шефът на АПИ.\r\n                    \r\n                    \r\nТой допълни, че предстои да бъде обособено ново звено към агенцията, което ще отговаря за контрола на тол системата и електронната система за винетки.\n\r\n\"Тол системата е справедлива система за таксуване. Тя ще касае предимно тежкотоварните автомобили с тегло над 12 тона\", каза още инж. Глосов.", "date": "2018.07.15", "title": "Шефът на АПИ: Винетките у нас – най-евтините в Европа"}
{"url": "https://www.dnes.bg/zvezdi/2018/07/15/bedstvie-nikoleta-i-geri-nikol-se-zaigraha-s-markuch.382147", "text": "В традиционната рубрика \"Бедствие на седмицата\" на  този път има две героини, които се борят за слава - Николета Лозанова и Гери-Никол. \n\r\nТе се надбягват в различни коловози - Николета натрупа слава като плеймейтка, тв водещи и любовници. От година тя се кротна в обятията на бившия вратар на националния отбор по футбол Николай Михайлов, като двамата дори се замислят за дете. Поне Михайлов призна, че вече е готов да бъде баща.\n\r\nГери-Никол пък успя да се наложи на музикалната сцена след участието си в X Factor, а в социалните мрежи се радва на голяма популярност. \n\r\nИ двете са едни от най-провокативните в родния шоубизнес и не пропускат да зарадват своите почитатели с кадри, които предизвикват десетки коментари. Но сред последните им акции две се откроиха, поне според нас, като бедствие.\r\n                    \r\n                    \r\nЛюбопитното е, че и двете залагат на един и същ аксесоар, с който да задвижат еротичните фантазии на феновете си - маркуч. Естествено, с така необходимите пръски, които попадат в областта на силиконовата им гръд.\n\r\nГери \"удря два заека\", тъй като е облякла прилепнало потниче в чест на д-р Енчев. Който явно се е погрижил да увеличи пазвата й над природните дадености.   \r\nНиколета е надминала себе си с кадър, в който \"градинската змия\" нежно шари под банския й. Което, съгласете се, нито е естетично, нито хигиенично. Независимо от наличието на вода...\r\nВиже още снимки в", "date": "2018.07.15", "title": "Бедствие: Николета и Гери-Никол се заиграха с... маркуч"}
{"url": "https://www.dnes.bg/obshtestvo/2018/07/15/ninova-zove-ot-selo-sharkovo-da-doide-premieryt-da-chue.382287", "text": "Премиерът Бойко Борисов да идва в Шарково, да чуе хората какво говорят и да отговаря, призова лидерът на БСП Корнелия Нинова. \n\r\n\"За какво идва вчера, да им обещае по 150 лева на животно? Тук казват, че по-малко от 250 лв. не е реално обезщетение. Те не могат с тези пари да си възстановят стадата\", коментира соцлидерката вчерашното посещение на министър Румен Порожанов в селата.\n\n\n\n\r\n\"Откъде дойде тази зараза? Изобщо има ли зараза? И Порожанов или кой да идва тук? Борисов да отговаря. Да дойде да чуе хората какво говорят, но да не политизирам въпроса\", коментира тя. По думите й целият район се обезлюдява.\r\n                    \r\n                    \r\n\"Тези хора нямат поминък, няма какво да правят. Няма какво да ядат. Половината са млади. Къде ще отидат? И те ще избягат в Европа\", коментира още Корнелия Нинова.\n\r\nБАБХ към момента са спрели действия и чакат решение, тъй като има несъгласие от някои от собствениците.\r\n\"Ние чакаме да видим те какво решение ще вземат. Нашата задача е да спазваме закона и да съдействаме всичко да се извършва в законов порядък\", заяви главният секретар на МВР Младен Маринов пред \"Фокус\". \n\r\nПо повод информацията на лидера на БСП Корнелия Нинова, че полицията е теглила и влачила хора от селото, които са против евтаназията, главният секретар на МВР каза следното: \"Областният директор ми докладва, че не е имало такова нещо. Сега чакам да ми изготви крайния доклад. Съдействаме на ветеринарните власти в рамките на закона\".\r\n ", "date": "2018.07.15", "title": "Нинова зове от село Шарково: Да дойде премиерът, да чуе!"}
{"url": "https://www.dnes.bg/eu/2018/07/15/tejki-dumi-trymp-kazal-na-mei-da-sydi-es-za-brexit.382288", "text": "Британският премиер Тереза Мей заяви днес, че американският президент Доналд Тръмп я е посъветвал да съди Европейския съюз вместо да преговаря за излизането на Великобритания от блока, предаде Асошиейтед прес.\n\r\nТръмп каза в петък на съвместна пресконференция с Мей, че е дал на британския лидер съвет, който тя е оценила като \"твърде брутален\".\n\n\n\n\r\n\"Той ми каза, че трябва да съдя ЕС. Не преговаряй, съди ги\", разказа Мей днес пред BBC. \n\r\nТръмп приключи в петък работното си посещение във Великобритания. При срещата си той и Мей са обсъдили широк кръг въпроси, включително и Брекзит.\n\r\nПрез изминалата седмица Мей се опитваше да получи подкрепа за своя план за създаване на зона за свободна търговия с ЕС след Brexit-а, на фона на оставки на членове на правителството й и критики от президента на САЩ Доналд Тръмп.\r\n                    \r\n                    \r\nВ четвъртък Тръмп заяви пред в. \"Сън\", че според него позицията на Мей в преговорите с ЕС \"не е споразумението, за което хората гласуваха\".", "date": "2018.07.15", "title": "Тежки думи: Тръмп казал на Мей да съди ЕС за Brexit"}
{"url": "https://www.dnes.bg/eu/2018/07/15/franciia-v-euforiia-nacionalen-praznik-futbolna-treska.382263", "text": "Франция  отбелязва националния си празник. Еуфорията се слива с футболната  треска преди утрешния финал Франция - Хърватска. И докато столицата  демонстира сила с мащабен военен парад, в югозападната част на страната  по нищо не се усеща, че е празник.  \n\n\r\n                    \r\n                    \n\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Франция отбелязва националния си празник. Еуфорията се слива с футболната треска преди днешния финал Франция - Хърватска. И докато столицата демонстира сила с мащабен военен парад, в югозападната част на страната по нищо не се усеща, че е празник, предаде Bulgaria ON AIR.\n\r\nГрад Фоа, разположен в район Окситания - едновременно част от Южна Франция и Северна Каталуния ни посреща с каталунски знамена. Открито случайно при разчистването на една стара къща, днес знамето светиня се пази ревниво от неговия собственик Патрик Слами.\n\r\nПатрик признава, че в последните дни той, а и много други са в дилема дали да развеят флаговете както някога. В навечерието на празника Патрик все пак избра да извади празничните флагове.\n\r\nТой избира да пази историята заради паметта на родителите си, които основали антиквариата. Иначе посветил живота си на образователната системата. Казва, че поел семейния бизнес не за да печели пари, а за да поддържа живо пламъчето на дух и единение, характерни за мястото, основано след Втората световна война.\n\r\n ", "date": "2018.07.15", "title": "Франция в еуфория – национален празник, футболна треска"}
{"url": "https://www.dnes.bg/world/2018/07/15/mysk-iskal-mediino-vnimanie-s-minipodvodnicata.382258", "text": "Британецът Върн Ънзуърт, участвал в спасителната операция в пещера в Тайланд, където бяха блокирани 12 деца и техния треньор, заяви, че предложената от Илън Мъск миниподводница е била начин да се привлече вниманието на медиите, предаде ДПА, цитирайки излъчено снощи интервю на експерта по гмуркане в пещери пред Си Ен Ен.\r\n\"Може да си пъхне подводницата, където боли\", заяви Ънзуърт, цитиран от БТА.\n\n\r\n\"Това просто нямаше никакъв шанс да проработи. Той нямаше представа как изглежда проходът на пещерата\", заяви британецът, експерт по гмуркане в пещери. \"Подводницата беше дълга около 168 см и твърда\", така че не е можела да заобикаля препятствия. \"Нямаше да стигне и на 50 метра в пещерата...просто начин за пиар\", подчерта той.\r\nДецата и техният треньор бяха извадени от наводнената пещера с помощта на водолази.", "date": "2018.07.15", "title": "Мъск искал медийно внимание с миниподводницата"}
{"url": "https://www.dnes.bg/politika/2018/07/15/prof-bliznashki-vliiatelni-sredi-iskat-prezidentska-republika.382251", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Има влиятелни среди в България, които искат да преминем към президентска република. Това е опасно за страната ни, авторикратизън се усеща във въздуха. Много е трудна коалицията, която ни управлява. Има много разминаване там.\" Така оцени политическата обстановка у нас проф. Георги Близнашки, служебен министър-председател в периода август - ноември 2014 година, в предаването \"Опорни хора\" по Bulgaria ON AIR.\r\nСпоред него нашите управляващи се сещат за Конституцията, когато има криза.\r\n\"Радев е прав да критикува европредседателството. Добре подхванахме темата за Западните Балкани, но това са неща, които ще се решават в определено бъдеще. Изпуснахме големия дебат за бъдещето на Европа. България, въпреки че беше председател, не успя да повдигне тази тема и това е грешка\", смята юристът.\r\n                    \r\n                    \r\nПо неговите думи БСП не се справя убедително на политическата сцена, а желанието за нови лица им изиграва лоша шега.\r\n\"Там няма хора с тежест и авторитет. Няма как да има \"Нова визия за България\" без визионери. Там няма хора, които да убедят обществото. Навремето БСП ме използва да напиша Конституцията, след това ме отстрани, защото станах неудобен\", каза той и добави, че за левицата е направил толкова много, че понякога съжалява за изгубеното време.\n\r\n\"Лилов беше човек от апарата. За него важно беше да си спаси партията. А партията е инструмент, с който да решиш проблемите на държавата. С това започнаха разминаванията ни\", обясни проф. Близнашки.\r\n ", "date": "2018.07.15", "title": "Проф. Близнашки: Влиятелни среди искат президентска република "}
{"url": "https://www.dnes.bg/obshtestvo/2018/07/15/uchiteliat-ot-panagiurishte-artistichniiat-rod-sugarevi.382161", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Моят дядо беше духовна емблема на града\", споделя актрисата и режисьор на дублажа Василка Сугарева, която е потомка на Атанас Сугарев - фолклорист, музикален педагог, краевед и общественик от Панагюрище.\n\r\nТой е работил в града като учител по пеене и директор на училища. Бил е председател на местното учителско дружество, на читалище \"Виделина\", уредник на музея \"20 април 1876\". \n\r\n\"Учителят\" - така наричат Атанас Сугарев и до днес. \n\r\n\"60 години от своя живот той посвети на изследване на историческото наследство на града. Любимият му герой беше Левски, дори си приличат по моралните ценности, по сините очи\", разказва Василка Сугарева пред . \r\n                    \r\n                    \r\nАтанас Сугарев оставя на България над 900 страници краеведчески изследвания и над 1000 песни, които е издирил и записал.\n\r\nПовече за рода Сугареви можете да чуете тази неделя от 10:30 ч. в предаването \"Фамилно\" по телевизия Bulgaria ON AIR.", "date": "2018.07.15", "title": "Учителят от Панагюрище: Артистичният род Сугареви"}
{"url": "https://www.dnes.bg/usa/2018/07/15/trymp-siguren-v-sebe-si-gotvi-se-za-vtori-mandat.382254", "text": "Президентът на САЩ Доналд Тръмп заяви вчера в интервю, че планира да се кандидатира за втори мандат на изборите през 2020 г., предаде Ройтерс, цитирайки британският в. \"Мейл он сънди\".\r\nВ отговор на въпрос на журналиста Пиърс Броснан дали ще се кандидатира, Тръмп заявява, че има такова намерение. \"Изглежда, всички искат да го направя\", добави президентът на САЩ. Той не смята, че има представител на Демократическата партия, който може да го победи на изборите.\n\n\n\r\nНарушавайки британския протокол, Тръмп разкри също, че е обсъдил Брекзита с британската кралица Елизабет Втора. \"Тя заяви, че това е много - и е права - много сложен проблем. Мисля, че никой не знаеше колко точно сложен ще се окаже\", обясни президентът на САЩ. \"Всички мислеха, че ще е \"О, това е просто, присъединяваме се или не се, или нека да видим какво ще се случи\", добави той, цитиран от БТА.\r\r\n                    \r\n                    Тя е невероятна жена, толкова е умна, толкова прекрасна, като казвам прекрасна - имам предвид вътрешно и външно. Това е прекрасна жена\", добави Тръмп, описвайки кралицата. В отговор на въпрос дали тя го е харесала, той заяви, че не би искал да говори от нейно име, но може да каже, че той е харесал нея.\r\n\"Разбирам се прекрасно с него, да\", потвърди още президентът на САЩ, визирайки севернокорейския лидер Ким Чен-ум. \"Той е много силен, има страхотен характер, забавен и твърд е, добър в преговорите\", заяви Тръмп. В отговор на уточняващ въпрос дали Ким е безжалостен диктатор, той заяви \"Разбира се, че е, безжалостен е, но има и други като него\".\r\nПрезидентът на САЩ беше по-сдържан по отношение на предстоящата си среща с руския си колега Владимир Путин. \"Мисля, че вероятно можем да се разберем много добре\", подчерта той. \"Някой ме попита дали сме врагове или приятели? Аз казах, че е прекалено рано да се каже\", заявява Тръмп.\r\n\"Точно в момента бих казал, че сме съперници, но за САЩ, а честно казано и за Великобритания и други места, да се разбираме добре с Русия, Китай и всички тези други места...това е нещо добро, а не лошо. Това е нещо наистина хубаво\", подчерта той", "date": "2018.07.15", "title": "Тръмп сигурен в себе си. Готви се за втори мандат"}
{"url": "https://www.dnes.bg/snimka-na-denia/2018/07/15/bez-promiana-i-slynce-i-oblaci-i-na-mesta-valeji.382255", "text": "На 15 юли времето ще е предимно слънчево. След обяд на места ще се развие купеста облачност, но  само на отделни места в планинските и североизточните райони  краткотрайно ще превали.\r\nЩе продължи да духа слаб до умерен  северозападен вятър. Максималните температури ще са между 28 и 33  градуса, съобщава БТА. Атмосферното налягане е и ще се задържи близко до средното за месеца.\r\nНад Черноморието ще е предимно слънчево. След обяд ще има временни  увеличения на облачността, по-съществени в северните райони, където на  отделни места краткотрайно ще превали и прегърми.\r\nЩе духа слаб  северозападен вятър. Максимална температура на въздуха 27-30 градуса.  Вълнението на морето ще е 1-2 бала. Температурата на морската вода е  25-26 градуса.\rВ планините ще е предимно слънчево, след обяд с временни увеличения  на облачността. Само на отделни места, главно в Западна Стара планина,  краткотрайно ще превали. Ще духа умерен северозападен вятър.\r\nМаксималната температура на височина 1200 метра ще е около 23 градуса,  на 2000 метра - около 15 градуса.", "date": "2018.07.15", "title": "Без промяна: И слънце, и облаци, и на места валежи"}
{"url": "https://www.dnes.bg/balkani/2018/07/15/makedoniia-praznuva-burno-koncerti-za-pokanata-za-nato.382259", "text": "Хиляди се събраха в 15 македонски града вчера, за да отпразнуват получаването на покана към балканската страна да стане 30-ия член на НАТО, съобщи Асошиейтед прес.\n\n\n\r\nМиналата седмица лидерите на НАТО отправиха официална покана към Македония да започне преговори за членство, с условието, че членството в НАТО няма да бъде финализирано, преди да бъде приложена изцяло всички споразумения по договора за решаване на спора за името с Гърция.\r\nМиналият месец двете страни подписаха споразумение, според което Скопие ще промени името на страната на \"Северна Македония\", припомня БТА.\r\nДесетки музиканти участваха в организирани от правителството концерти в Скопие и на други места, за да отбележат постигането на целта, която Македония преследва от десетилетия. \r\r\n                    \r\n                    Консервативната опозиционна ВМРО-ДПМНЕ обаче порица празненствата, заявявайки, че \"Македония не се нуждае от празненства, а от извинение (от правителството) за капитулацията\" по въпроса за името.", "date": "2018.07.15", "title": "Македония празнува бурно! Концерти за поканата за НАТО"}
{"url": "https://www.dnes.bg/football/2018/07/15/putin-dovolen-svetovnoto-razrushi-mitovete-za-rusiia.382253", "text": "Организираният в Русия световен шампионат по футбол премина успешно и един от резултатите е разрушаването на антируските митове и предубеждения, заяви на откриването на гала-концерт в Болшой театър снощи руският президент Владимир Путин, цитиран от ТАСС.\n\n\r\nРусия се е готвила старателно за шампионата и искрено се радваме, че той успя да обедини милиони хора, подчерта президентът. Според него усилията на страната са били оценени по достойнство от състезателите, представителите на медиите и запалянковците. \"Радваме се, че нашите гости видяха всичко със собствените си очи, че митовете и предубежденията рухнаха\", добави той, цитиран от БТА.\r\nПутин обеща да обмисли въвеждането на максимално комфортен визов режим за запалянковците, които искат да продължат запознанството си с Русия.\r\nПреди откриването на гала-концерта президентът на ФИФА Джани Инфантино заяви, че ще започне да учи руски и със сигурност ще посети отново Русия.", "date": "2018.07.15", "title": "Путин доволен: Световното разруши митовете за Русия!"}
{"url": "https://www.dnes.bg/usa/2018/07/15/protesti-v-chikago-policai-zastrelia-myj.382257", "text": "Гневни хора се събраха снощи на протест в Чикаго и някои от тях влязоха в сблъсък с полицията, след като снощи полицай простреля един мъж в квартала Саут сайд, предаде Асошиейтед прес.\r\nЧетирима протестиращи са арестувани и няколко полицаи са леко ранени при сблъсъци, избухнали след инцидента, съобщи началникът на патрулите в Чикаго Фред Уолър на пресконференция. Той добави, че събралите се след инцидента са станали агресивни, хвърляйки бутилки и скачайки по полицейски автомобил. Няколко патрулни автомобила са повредени, уточни той.\r\nГоворителят на чикагската полиция Антъни Гулиелми съобщи в Туитър, че мястото на инцидента е било разчистено. По-рано той заяви, че инцидентът се е случил, когато патрулиращи в квартала полицаи са опитали да разпитат мъж, който е изглеждал въоръжен. При инцидента не са пострадали полицаи.\r\r\n                    \r\n                    На мястото на стрелбата е открито оръжие, добави говорителят, но не уточни, дали мъжът го е държал в ръка, когато е бил застрелян, пише БТА.\r\nПростреляният е бил отведен в болница, където са го обявили за мъртъв, добави Лари Мерит, говорител на пожарната.\r\nПо-късно на мястото на стрелбата се стигна до сблъсък между скандиращи лозунги протестиращи и полицаи с палки. Видеозаписи показаха как двете страни се блъскат и повален мъж, заобиколен от полицаите.\r\nСлед падането на мрака протестиращи продължиха да обикалят квартала, крещейки обиди по полицаите и замервайки ги с бутилки.", "date": "2018.07.15", "title": "Протести в Чикаго. Полицай застреля мъж"}
{"url": "https://www.dnes.bg/zvezdi/2018/07/15/tarkan-se-pohvali-rodi-mi-se-dyshteria.382256", "text": "Турската поп звезда Таркан обяви на профила си в Instagram , че му се е родило бебе, съобщи \"Хюриет дейли нюз\".\r\nИзпълнителят се ожени през 2016 г. за своя фенка - Пънар Дилек. Дъщеричката на Таркан, която е била наречена Лия, се е родила в Германия, съобщава БТА.\r\n\"Тооооолкова сме щастливи, че не можем да го опишем с думи\", споделя Таркан в поста си.\r\nЛия е име от арабски произход, което означава \"най-търпелив\".\r\nНякои семейства в Турция традиционно подбират имена, които носят ислямско значение. Макар името Лия да не се споменава в Корана, ислямската традиция го признава като името на жената на Яков.\r\nКакто Таркан, така и съпругата му Пънар Дилек са родени в Германия.\r\nТаркан, познат като \"Принца на попа\", издава през 1992 г. дебютния си албум \"Отново без теб\", от който са продадени над 700 000 копия в Турция.", "date": "2018.07.15", "title": "Таркан се похвали: Роди ми се дъщеря!"}
{"url": "https://www.dnes.bg/stranata/2018/07/15/opasno-sruti-se-ogradata-na-poliklinika-v-burgas.382261", "text": "\n Оградата на Медицински център 1, известен като Втора поликлиника, в Бургас се е срутила.  Сградата е една от старите в центъра на морския град и се намира на един от оживените булеварди \"Иван Вазов\".\r\nСпоред очевидци срутването е причинено от опити на роми да се катерят по оградата, пише \"Булфото\".", "date": "2018.07.15", "title": "Опасно: Срути се оградата на поликлиника в Бургас"}
{"url": "https://www.dnes.bg/stranata/2018/07/15/vypreki-protestite-evtanazirani-sa-nad-3000-jivotni.382262", "text": "Въпреки протестите на хората, евтаназирането на овце и кози продължава. В района на Ямбол и Бургас, който беше засегнат от чума по дребните преживни животни, вече са евтаназирани повече от 3000 овце и кози, съобщава Нова тв.\r\nМярката се предприема, за да се спре разпространението на болестта.Стопаните, обаче протестират и не вярват, че това наистина се налага. Властите казват, че това са мерките и те трябва да се спазват, иначе проблемът ще обхване нови, много по-широки територии.\n\n\n\n\n\r\nЗасега огнищата са две – Елхово и Болярово. Тече разследване, за да се установи откъде чумата е влязла в страната.\r\r\n                    \r\n                     \"За да стигнеш до такава крайна мярка, трябва да имаш документ и по правен начин да докажеш, че тези животни са болни. Най-малкото този документ се представя пред собственика, както и се легитимираш като отговорно лице, за да извършиш манипулацията. След като това не е направено, това е беззаконие, коментират поддръжници на животновъдите.\r\nПо думите им, около 40 полицаи блокират двата изхода към предпоследната кошара, в която не са избити животните. \"Нито едно болно животно няма там\", убедени са хората и питат не може ли да има карантинен период. Според тях тази крайна мярка е за да се обезлюди района.\n\r\nВ опит да потуши страстите, земеделският министър Румен Порожанов обяви, че животновъдите ще получат пари за всяко животно. Хората обаче не останаха доволни, убедени, че на цената, която ще им се даде няма да успеят да си закупят добичета.\n\r\n\"Този, който не желае да бъде обезщетен със стойност като оценката на животните, може да посочи, че желае да бъде обезщетен със закупуване на аналогични  животни, каквито е имал като стадо\", обясни министърът.\n\r\nЗаради огнищата на чума у нас ще дойдат и експерти от Европа, за да преценят дали е нужно да се вземат и допълнителни мерки.", "date": "2018.07.15", "title": "Въпреки протестите: Евтаназирани са над 3000 животни"}
{"url": "https://www.dnes.bg/football/2018/07/15/final-na-svetovnoto-pyrvenstvo-v-rusiia-koi-shte-pobedi.382264", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Финалната среща на световното първенство в Русия между Франция и Хърватия на стадион\"Лужники\" започва в 18.00 часа българско време.\n\r\nВероятни състави на отборите са - Франция : Лорис, Павар, Варан, Юмтити, Лука Ернандес, Канте, Погба, Матюиди, Гризман, Мбапе, Жиру.\r\nХърватия: Шубашич, Върсалко, Стринич, Ловрен, Вида, Ракитич, Модрич, Брозович, Перишич, Манджукич, Ребич, прогнозира.\n\r\nФранция стартира своето участие в турнира от група C, където бяха още отборите на Австралия, Перу и Дания. \"Петлите\" спечелиха в първите си 2 мача срещу първите два отбора, а в третия си двубой записаха нулево реми срещу Дания, за да оглавят групата.\n\n\n\n\r\n                    \r\n                    \r\nНа осминафиналите тимът се изправи срещу Аржентина, където в зрелищен мач подчини Лео Меси и компания при резултат 4:3. Последва нов сблъсък срещу тим от Южна Америка, този път Уругвай.\n\r\n1/4-финалният сблъсък се оказа доста оспорван, но в крайна сметка Франция спечели с 2:0 и намери място сред полуфиналистите. Там \"петлите\" трябваше да се изправят срещу мотивирания тим на Белгия.\n\r\nСрещата определено беше доста оспорвана, а в крайна сметка Франция успя да излъже своя съперник и спечели с 1:0, за да стигне до финалния сблъсък. Френският тим разполага с всички свои състезатели, така че селекционерът Дидие Дешан ще може да заложи на най-доброто.\n\r\nКаквото и да се случи на финала, това първенство вече е исторически най-доброто за Хърватия. Балканците стигат за първи път до последния мач и показаха характер за борба до последно във всичките си мачове от елиминационата фаза.\n\r\nИ в трите двубоя те играха по 120 минути, а на два пъти и дузпите помогнаха на тима. Интересното е, че и в трите случая Хърватия изоставаше в резултата, но впоследствие се връщаше в мача.\n\r\nСиме Вършалко бе под въпрос за полуфинала с Англия, но и той остана 120 минути на терена. Селекционерът Златко Далич няма причина да не заложи на същите титулярни играчи, въпреки трите поредни мача с продължения. Иван Перишич имаше леки оплаквания в бедрото, но по всяка вероятност ще бъде готов за тази среща.\n\r\nСтатистическите показатели от предишните двубои между двата тима са доста любопитни, най-вече защото Хърватия все още няма победа срещу французите в 5 мача. От тях \"петлите\" са спечелили в 3 двубоя. Франция и Хърватия се срещнаха на полуфинал на световното през 1998 г. Тогава \"петлите\" победиха с 2:1, а впоследствие вдигнаха трофея. И сегашната прогноза е, че резултатът ще се повтори.\n\r\nОще новини за спорта, четете в .", "date": "2018.07.15", "title": "Финал на световното първенство в Русия. Кой ще победи?"}
{"url": "https://www.dnes.bg/eu/2018/07/15/mei-predupredi-moje-i-da-niama-brexit.382269", "text": "Британската премиерка Тереза Мей предупреди членове на управляващата Консервативна партия, че може да не се стигне до  Brexit, ако пречат на плана й за напускане на ЕС, предадоха ДПА и ТАСС, цитирайки статия на министър председателката във в. \"Мейл он сънди\".\n\n\n\r\n\"Посланието ми към страната този уикенд е просто: трябва да не изпускаме от поглед целта\", пише премиерката. \"Ако не го направим, рискуваме да се окажем без никакъв  Brexit\", добави тя, цитирана от БТА.\r\nПрез изминалата седмица Мей се опитваше да получи подкрепа за своя план за създаване на зона за свободна търговия с ЕС след  Brexit-а, на фона на оставки на членове на правителството й и критики от президента на САЩ Доналд Тръмп.\r\r\n                    \r\n                    В статията си тя подчертава, че засега не е видяла работеща алтернатива на този план, защото напускането на ЕС не бива да доведе до появата на твърда граница между Великобритания и Северна Ирландия.\r\nМей обеща също да заеме твърда позиция по преговорите.\r\nВ четвъртък Тръмп заяви пред в. \"Сън\", че според него позицията на Мей в преговорите с ЕС \"не е споразумението, за което хората гласуваха\".", "date": "2018.07.15", "title": "Мей предупреди: Може и да няма Brexit!"}
{"url": "https://www.dnes.bg/notifikacii/2018/07/15/bagata-igra-smelo-no-zagubi-na-dos-santos.382273", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Благой Иванов игра смело, но загуби дебюта си в сериите UFC в смесените боеве. Багата отстъпи на бившия световен шампион Жуниор дос Сантос (Бразилия) със съдийско решение в равностойна битка.\r\nДвубоят се игра в град Бойси в щата Айдахо, съобщава .\r\nБитката беше равностойна и двамата бойци си разменяха здрави удари на ринга, като в края на мача и от двамата течеше кръв.\r\nСлед първите четири рунда българинът изоставаше по точки с 36:40, тъй като опонентът му спечели и четирите според съдиите с 10:9. Затова от щаба си Иванов получи указания да търси задължителен нокаут в последния пети рунд.\r\nВъпреки активизацията си Багата не успя да изпълни треньорските указания. Той отстъпи и в петия рунд с 9:10 и загуби мача със съдийско решение с резултат 45:50.\r\nОще спортни новини четете в.\r\n ", "date": "2018.07.15", "title": "Багата игра смело, но загуби на Дос Сантос"}
{"url": "https://www.dnes.bg/stranata/2018/07/15/shofiori-zamyrsiavat-struma-dobrovolci-ia-chistiat.382268", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Екорегата по поречието на река Струма. Рафтъри и доброволци се събраха със зелената инициатива да почистят бреговете, съобщава Bulgaria ON AIR.\r\nЗаради интензивния трафик по Е79 през Кресненското дефиле участъкът е сериозно замърсен. Екорегатата се провежда за осма поредна година. Доброволци и рафтъри с ръкавици и чували по цял ден събират всякакви отпадъци, които по един или друг начин са се озовали в реката и край нея.\r\nРафтърите са свидетели, че голяма част от боклуците в реката се изхвърлят от преминаващите през дефилето автомобили. Почистването на реката ще продължи и утре.\r\n ", "date": "2018.07.15", "title": "Шофьори замърсяват Струма. Доброволци я чистят!"}
{"url": "https://www.dnes.bg/stranata/2018/07/15/myj-zagina-pri-pojar-vyv-varna.382274", "text": "Мъж на 58 години загина при пожар в жилищна сграда в квартал \"Виница\", съобщиха днес от пресцентъра на полицията във Варна.\r\nСигналът за инцидента е подаден тази сутрин около 01,10 часа. Пристигналите на място пожарникари установили, че гори приземният етаж на кооперация. Те са намерили и тялото на мъжа, който обитавал жилището.\r\nПо случая е образувано досъдебно производство. Изясняват се причините, довели до възникването на пожара.", "date": "2018.07.15", "title": "Мъж загина при пожар във Варна"}
{"url": "https://www.dnes.bg/televizia/2018/07/15/kalin-vrachanski-se-zabyrkva-s-4-jeni-vyv-falshiv-geroi.382260", "text": "Във Варна се снима новия български сериал \"Фалшив герой\", който според екипа е едновременно комедия и криминален екшън. Главната роля е поверена на Калин Врачански, а роли имат още Алекс Сърчаджиева, Доротея Толева, Станислава Николова, Ина Добрева, Любен Кънев, Пламен Великов, Христо Пъдев, Светломир Радев, както и актьори от ДТ \"Стоян Бъчваров\", съобщава \"Труд\".\r\nПродукцията стартира с 12 епизоди, като продуцент е Димитър Гочев, познат от сериалите \"Стъклен дом\" и \"Под прикритие\".\r\n\"На моя човек му се случват доста интересни неща като това например да се забърка с четири различни жени и с всяка една да има някакъв вид взаимоотношения. И ще разберем всъщност, че всеки един от тези персонажи има своите малки лъжи в живота, с които се опитва да се бори. Това е по-различно от всичко, което до момента съм правил - най-вече, че участвам в комедия\", коментира Калин Врачански.\r\r\n                    \r\n                    80% от сцените ще се снимат във Варна. Възможно е и да се направи рекламен клип за морската столица, уверяват авторите на проекта.\r\nОбщинският съвет на града гласува и финансова подкрепа от 288 хиляди лева. Снимачният екип ще е на централния плаж, по алеите на Морската градина, пред сградата на общината. Предвиждат се и нощни снимки.\r\n ", "date": "2018.07.15", "title": "Калин Врачански се забърква с 4 жени във \"Фалшив герой\""}
{"url": "https://www.dnes.bg/stranata/2018/07/15/tejko-ptp-na-hemus-postradaha-11-godishno-i-shofior.382278", "text": "Мъж и 11-годишно момче са в болница след катастрофа на АМ \"Хемус\", съобщават от пресцентъра на МВР.\r\nПътният инцидент е станал след тунела \"Витиня\" в посока София тази сутрин малко след 9.00 часа. По първоначална информация автомобил, с румънска регистрация, се е ударил в мантинелата. От удара са пострадали шофьорът и детето, пътувало в колата. Пострадалите са откарани в столична болница, съобщава \"Фокус\".\r\nНа място са пристигнали екипи на пътна полиция. Извършва се оглед на мястото на инцидента, както и се изясняват причини за него.\r\nДвижението на моторни превозни средства се осъществява в активна и аварийна лента по АМ \"Хемус\", посока София, затворена за движение е изпреварващата лента.", "date": "2018.07.15", "title": "Тежко ПТП на \"Хемус\". Пострадаха 11-годишно и шофьор"}
{"url": "https://www.dnes.bg/stranata/2018/07/15/porojanov-babh-ne-raboti-dobre-s-horata-v-iambolsko.382272", "text": "\"Българската агенция по храните не работи достатъчно добре с хората в Ямболско. Трябваше да им се обясни на място каква е болестта, да им се покаже заповедта\", каза земеделският министър Румен Порожанов пред bTV.\n\r\nЕвтанизирането на дребни преживни животни заради болестта чума доведе до напрежение в района. Вчера в с. Шарково местните хора не допуснаха ветеринарите да умъртвят болните животни, а министърът беше изпратен по спешност на място, за да разговаря с тях.\n\n\n\n\n\r\n\"Това е опасна болест, която може да нанесе поражения както африканската чума по свинете. Ако не я спрем, държавата ни ще бъде обявена за държава със заболяване, ще бъде възбранено продаването и износа на продукти от овцевъдния сектор. Човек при такава ситуация не може да не е притеснен\", категоричен е Порожанов.\r\n                    \r\n                    \r\nПо думите му в момента седем общини на територията на страната са под карантина. Пробите от първите огнища са положителни и са потвърдени от независима лаборатория във Франция.\n\r\n\"Районът е рисков. Върху частните лекари трябва да има много засилен контрол, както и да засилим контрола върху пограничните общини\", поясни министърът.\n\r\nТой бе категоричен, че без заповед животни не се избиват. \"Вчера хората в Шарково много добре разбраха. При стартирането на процедурата трябваше да бъдат събрани, да им бъде обяснено. Да, няма как да го приемат лесно, добре го разбираме, но това са мерките, които трябва да бъдат предприети\", каза още Порожанов.\n\r\nПо повод компенсациите на местните жители, земеделският министър каза, че не се търгува в мъката на хората. \"По методология на животно компенсацията е средно 150 лв. Независимо от това ще предложа едно увеличение, което обаче трябва да бъде одобрено от Министерски съвет\", каза министърът.\n\r\nНа въпрос дали ще последват оставки, Порожанов каза, че предстои да направи оценка на ситуацията.\n\r\n\"Хората много добре разбраха мерките, защото тази болест може да се пренесе по остатъка от територията. Трябва да има повече прозрачност и комуникация с потърпевшите\", каза Порожанов.", "date": "2018.07.15", "title": "Порожанов: БАБХ не работи добре с хората в Ямболско!"}
{"url": "https://www.dnes.bg/obshtestvo/2018/07/15/nov-narkotik-zaliva-pazara-trovi-decata-ni-amneziia.382267", "text": "Нова дрога с кодовото име \"Амнезия\" залива пазара, предупреждават от МВР. Тревата е обработена с химически вещества, още докато расте. Опиянението от наркотика е в пъти по-голямо, казват специалисти.\n\n\n\n\r\nНай-опасна е така наречената \"билка\", която е евтина, но никой не знае какво има в нея. След предозиране с опиата наскоро 14-годишно дете беше прието в болница, съобщава Нова тв.\n\r\nНай-продаваната дрога на улицата е марихуаната, казват криминалисти от МВР. Цената на по-качествената е около 50 лева на грам. От него средно излизат две цигари. Така една доза излиза 25 лева. Хората, които купуват този вид наркотик, са от 14 до 45-годишни.\r\n                    \r\n                    \r\nПри Амнезията има силно активно вещество – тетрахидроканабинол. Има сортове, които растат страшно бързо – от 35 до 55 дни. Криминалисти казват, че всеки, който пуши трева, е склонен да я продава. А най-уязвими са децата. Те дори стават дилъри, за да опитат от скъпата трева.\n\r\nАмфетамините са едни от най-евтините наркотици. Това е новата синтетика, позната като дизайнерска дрога. Най-масовият амфетамин, който полицията засича, е кристалът. Една доза се предлага от 10 до 30 лева.\n\r\nНай-евтиният от наркотиците е т.нар. \"друсан чай\". Струва между 2 и 10 лева. Любим е за подрастващите. Има случаи на непълнолетни, приети в болница в прединфарктно състояние след употребата на въпросния наркотик.\n\r\nПознатият от 70-те години наркотик GHB, известен още като денс наркотик, силно набира скорост на пазара. На улицата го наричат \"Джони\". Едно мусче от него стига на двама – трима души да се дрогират в бар. Това е 100% синтетика.", "date": "2018.07.15", "title": "Нов наркотик залива пазара, трови децата ни: \"Амнезия\""}
{"url": "https://www.dnes.bg/stranata/2018/07/15/poredna-katastrofa-otne-jivota-na-myj-krai-kresna.382283", "text": "\r\nКатастрофа отне живота на шофьор на лек автомобил на разклона на Кресна за с. Стара Кресна, съобщиха от пресцентъра на МВР.\r\nТежкото пътно произшествие е станало днес към 11.00 часа, съобщава БТА. Според първоначалната информация при удар между лек автомобил и цистерна е загинал шофьорът на колата. \r\nНа място са екипи на пътната полиция, които извеждат катастрофиралите моторни превозни средства в безопасна за движението зона.\r\nВременно движението по пътя от разклона на Кресна към с. Стара Кресна се извършва двупосочно в една лента. ", "date": "2018.07.15", "title": "Поредна катастрофа отне живота на мъж край Кресна"}
{"url": "https://www.dnes.bg/stranata/2018/07/15/ninova-pishe-do-prokuraturata-zaradi-izbitite-jivotni.382281", "text": "Корнелия Нинова защити хората в село Шарково: \"Пускаме спешно жалба до Прокуратурата, с която искаме спиране на заповедта за избиване на животните\", казва тя, цинирана в прессъобщение на партията й.\n\n\n\r\n\"Жителите на Шаркото направиха жива верига пред полицаите и ветеринарите. Поисках официално документи, на база на които се избиват животни. Беше ми връчена заповед RD11-1245.\r\nВ нея пише, че решението за изпълнение на комисията е от 4.07.2018, а протоколът за лабораторните резултати е от 9.07.2018 г.\"  Това каза Корнелия Нинова, която е във въпросното село.\r\n\"Разговарях с главния прокурор Сотир Цацаров. Помолих МВР да оттеглят полицаите, за да не се стига до сблъсъци. Пускаме спешно жалба до Прокуратурата, с която искаме спиране на заповедта за избиване на животните. Тук съм с народните представители от региона и няма да си тръгнем, докато не се изясни истината\", каза още тя.\r\n ", "date": "2018.07.15", "title": "Нинова пише до Прокуратурата, заради избитите животни"}
{"url": "https://www.dnes.bg/rusia/2018/07/15/germancite-trymp-po-goliama-zaplaha-ot-putin.382275", "text": "Близо две трети от германците смятат президента на САЩ Доналд Тръмп  за по-голяма заплаха за световния мир от руския му колега Владимир  Путин, показва проучване на \"ЮГав\" за ДПА.\n\n\r\nВ понеделник се очаква двамата да се срещнат във финландската  столица Хелзинки за дискусия, която да заздрави отношенията между  съперничещите си световни сили, пише БТА.\r\nПовечето от участвалите в проучването 2052 души смятат, че Путин е по-приятен, по-компетентен и по-влиятелен от Тръмп.\r\nСамо 5 на сто от участниците заявяват, че Тръмп е по-компетентния  лидер, 56 на сто са подкрепили Путин, а останалите не са отговорили.\r\n43 на сто от участниците смятат Путин и за по-влиятелен, в сравнение  с 25 на сто за Тръмп, въпреки че САЩ превъзхождат Русия в икономически и  военен план, отбелязва ДПА.\r\nОбщо 64 на сто от запитаните са окачествили Тръмп като по-голяма  заплаха за световния мир. Само 16 на сто са по-притеснени от Путин.", "date": "2018.07.15", "title": "Германците: Тръмп по-голяма заплаха от Путин!"}
