{"url": "https://www.dnes.bg/notifikacii/2018/02/12/iskam-sin-zashto-mi-rajdash-dyshteria-nejelanite-momicheta-na-indiia.367847", "text": "Много индийци дават мило и драго да им се роди момче. Според представите им, синът е ценност: той носи гордост, слава, пари. Дъщерите обаче често са нежелани, пише . \r\nПрема от Ню Делхи може да го потвърди. Когато родила първата си дъщеря, роднините ѝ били щастливи. При втората ѝ бременност обаче всички непрестанно ѝ повтаряли: \"Сега вече ще е момче\". Само че отново се родило момиче. \"Мъжът ми направо откачи. Прокълна ме, биеше ме и крещеше: \"Искам син, син. Защо ми раждаш дъщеря? Другите жени как успяват да родят синове?!\"\r\nМъжът на Према просто не си намирал място от гняв. Един ден грабнал една летва и заудрял с нея малката си дъщеря по главата. От раните рукнала кръв, детето било откарано в болница. Мъжът заплашил, че ще убие и двете си дъщери. И така тя избягала при родителите си. Само че никой в семейството ѝ не я защитил. Всички я смятали за виновна, че не е родила син. Братята ѝ я заставили да се върне при мъжа си. Казвали: Дори да те бие, ти си длъжна да останеш при мъжа си.\"\r\n\r\nПрема отново забременяла. Често повръщала - точно както при предишните две бременности. Мъжът и родителите му решили, че това е сигурен знак, че детето пак ще е момиче. Свекървата искала мъжът да изгони Према и да се разведе. \"Оставиха ме сама. Нямах достатъчно пари даже да нахраня децата си.\"\r\nИсторията на Према звучи невероятно, но в Индия тя не е изключение. Дори правителството неотдавна беше принудено да признае, че в страната живеят около 21 милиона нежелани момичета. Според него, годишно държавата се лишава от по два милиона момичета: поради аборти и убийство на децата директно след раждането, или пък защото те умират, след като са били изоставени на произвола на съдбата.\r\nСейхо Синкх е ръководител на една организация в Делхи, която подкрепя раждането на момичета. \"В Южна Азия предпочитат момчетата\", обяснява той. \"За момичетата семействата трябва да плащат зестра, когато ги женят. Тоест те струват пари на семейството, докато при синът е обратното - той носи пари на рода\", казва Синкх. Той разказва още, че в Индия изследванията с ултразвук са много евтини, а според него така се стига направо до геноцид. \"Според нашите оценки, прегледът на бременни с ултразвук води до премахването на 9000 момичета дневно: или чрез аборт, или чрез убийство директно след раждането им.\"\r\nВ Индия при това е забранено при изследване с ултразвук да се казва на родителите какъв ще е полът на детето. Само че точно богатите индийци са вманиачени на тема \"син\", те могат да си позволят да дадат подкуп на лекаря, за да им каже дали детето ще е момче или момиче.\r\nСпоред преброяването в Индия през 2011 година, броят на момичетата е значително намалял в сравнение с данните от преди 30 години. Най-вече в Северна Индия, където отношенията в обществото са особено консервативни, се раждат повече момчета, отколкото момичета.\r\n\r\nПрема, която била прогонена от свекървата си, е родена в бедно семейство. След като мъжът ѝ я изхвърля - бременна и с две дъщери на ръце, тя се хваща да работи като чистачка на различни места, за да изкара дребни пари. Изхранвала се само с хляб и сол, разказва тя. Лекарите ѝ кавали, че е твърде слаба за нормално раждане, смятали, че тя или детето ѝ ще умрат. \"Само че аз все пак родих нормално. И беше момче. Четири килограма\", разказва Перма.\r\nВеднага след раждането мъжът ѝ я потърсил. Поискал прошка. \"Наложи се да му простя. Само че сега не ми разрешава да даваме пари за образованието на дъщерите ни. Но поне вече не бие момичетата ни.\"\r\nПо-малката ѝ дъщеря е на 11 и мечтае да стане учителка, а по-голямата иска да следва медицина. Према е твърдо решена заради децата да се пребори с мъжа си. Междувременно родила второ момче. А мъжът ѝ иска и още синове. Према обаче с усмивка разказва, че се е подложила на стерилизация без знанието на съпруга си.", "date": "2018.02.12", "title": "\"Искам син! Защо ми раждаш дъщеря?!\"... Нежеланите момичета на Индия"}
{"url": "https://www.dnes.bg/notifikacii/2018/02/12/nov-kabinet-na-merkel-ili-novi-izbori-v-germaniia.367820", "text": "Драмата „Сформиране на правителство в Германия“ минава в следващия кръг. Разочарованието в редиците на консерваторите на Ангела Меркел заради разпределението на ресорите и съдържанието на коалиционното споразумение в момента е толкова голямо, че в неделя вечерта Меркел бе принудена да даде обяснения по телевизията.Но който очакваше истински обяснения или отстъпки от страна на председателя на CDU, беше разочарован. Инатливото съобщение на Меркел гласи: \"Оставам лидер на партията и искам да управлявам още четири години като канцлер. Баста!\".Подобно отношение не е съвсем безопасно, защото бомбата, която Меркел искаше да обезвреди, продължава да тиктака. И докато политическата кариера на канцлера бавно приключва, то за Мартин Шулц тя вече приключи. Бившата надежда на германската социалдемокрация загуби всичко в рамките на няколко дни: председателството на ГСДП (SPD) и перспективата за мястото на външния министър. Това е горчив хап за Шулц, но не е нужно да го съжаляваме за това. Той просто надцени политическите си възможности.Как от гневните християндемократи и социалдемократите, които де факто са без лидер, ще стане ефективно правителство, никак не е ясно. При всички случаи според германските медии дните на хаоса в Берлин увеличават опасността, че гласуването сред членовете на SPD може да е отрицателно. След това Германия ще бъде изправена пред нови избори. Но дали наистина новите избори са по-лоши от една голяма коалиция в този ѝ нелеп вид?   ", "date": "2018.02.12", "title": "Нов кабинет на Меркел, или нови избори в Германия? "}
{"url": "https://www.dnes.bg/health/2018/02/12/po-razlichniiat-pogled-kym-lechenieto-na-kashlica.367794", "text": "Чрез кашлицата организмът реагира и се защитава срещу чуждите тела, дразненията в дихателните пътища или срещу бактерии, вируси и други болестотворни причинители. Тя съпътства простудните заболявания, симптом е на болестите на горни и долни дихателни пътища. Кашлицата може да бъде различна по вид - продуктивна (т.е. с образуване на слуз и храчки), суха, съпътствана или не от повишена температура и др.Тези особености, наличието и вида на секретите, както и други характерни оплаквания на болния, са важни, за да се определи подходящото лечение. При кашлица, която продължава повече от една седмица, е важно да се потърси лекарска консултация. При неправилно лечение или, ако не е излекувана докрай, кашлицата може да се превърне в хронична. Хомеопатията разполага с богат арсенал от медикаменти за подпомагане на организма при сезонните вирусни заболявания, протичащи с кашлица. Плюсът на този тип терапия е, че действа не само патофизиологично - върху самите процеси, които са настъпили в организма, но и подпомага неговия имунологичен отговор. ", "date": "2018.02.12", "title": "По-различният поглед към лечението на кашлица"}
{"url": "https://www.dnes.bg/akoshtete-vqrvaite/2018/02/12/novata-senzaciia-pri-xxl-modelite-keit-uesli.367829", "text": "Кейт ще бъде една от звездите на ревю за бански костюми за 2018. 23-годишната менекенка взриви социалните мрежи, като се пусна по бански на плажа и написа: \"Имам бикини? Имам тяло? Вземете това тяло!\"\r\n \r\nКейт и бившата манекенка Джорджия Гибс създадоха страница в Instagram, наречена 'Всяко тяло', където жени, които носят всеки размер са добре дошли.\r\n \r\nКейт и Джорджия са голямо вдъхновение, като става дума за любов към тялото – те насърчават и другите жени да направят същото. Sports Illustrated избра и двете за ревюто си следващия месец – очакваме да ги видим с нетърпение.", "date": "2018.02.12", "title": "Новата сензация при XXL моделите: Кейт Уесли"}
{"url": "https://www.dnes.bg/obshtestvo/2018/02/12/shofior-si-iska-parite-godishna-vinetka-samo-za-20-km.367824", "text": "Собственик на автомобил неочаквано \"се сбогува\" със законно закупена от него винетка. Причината е пропуск в Закона за пътищата.\r\nОказва се, че при бракуване на кола стикерът от предното стъкло отива на вятъра.На Борислав Янков не му върви с винетките. Преди година злосторници счупили предното стъкло на колата му, паркирана в двора. Тогава от АПИ му издали дубликат на винетката за същата кола без проблем.Тази година Янков отново се оказал с проблем с винетката. На 28-и той пътувал от София към Перник и станал участник в катастрофа. Тъй като тогава е кукерският фестивал, движението било интензивно.\"Пред мен автомобил спря на аварийни, аз спрях на около 10 метра зад него, също на аварийни. Отзад джип ме удари и ме хвърли в предната кола, която от удара излетя около 30 метра напред. Ударът беше сериозен, получил съм комоцио и бях в болница, но слава богу, се разминах само с това. Но пък колата е тотално потрошена\", разказа Янков пред Нова тв.Върху предното стъкло на автомобила обаче имало годишна винетка, която послужила на собственика си до онзи момент един-единствен път - да отиде до Радомир, тоест изминал е 20 км по републиканската пътна мрежа.Янков отишъл в АПИ и обяснил какво му се е случило. Попитал дали при създалата се ситуация могат да му издадат винетка, като сменят номера на автомобила. В закона няма разписана такава норма, обяснили му от пътната агенция.\"Аз какво да направя? Дал съм 100 лева за тази винетка и съм я ползвал 20 км\", пита се Янков.Мъжът обяснява, че колата участник в катастрофата трябва да се бракува и иска или да му върнат парите за купената винетка, или правата, които му дава тя, да важат за друг автомобил.", "date": "2018.02.12", "title": "Шофьор си иска парите: Годишна винетка само за 20 км.!"}
{"url": "https://www.dnes.bg/technology/2018/02/12/bylgariia-moje-da-stane-regionalen-hyb-za-digitalni-nomadi.367838", "text": "България има всички предпоставки да се превърне в регионален хъб за дигитални номади. Това коментира  в ефираПо думите му дигиталните номади, които избират България могат да се разделят основно на две групи. Едната от тях включва хора, които преминават транзитно през страната, а другата - дигитални номади, които решават да основат свой бизнес и да се възползват от ниските данъци.Освен благоприятната данъчна среда България разполага с още няколко предимства за привличане интереса на дигитални номади, а именно - бързият интернет в сравнение с глобалните скорости, ниските цени на храната, наемите и услугите, както и наличието на все развито общество от стартъпи и предприемачи. Няколко глобални хъба, базирани основно в Азия, се очертават като привлекателна локация за дигитални номади, коментира още икономистът.\"Виетнам, Тайланд, Индонезия са доста привлекателни места за тези хора, тъй като са сравнително евтини и предлагат някаква степен на екзотичност\", отбеляза той. Южна Америка също се откроява като привлекателно място и не на последно място е Европа, в частност Берлин и Барселона. Наблюдава се и повишаване на интереса към Балканите, допълни Цанов.", "date": "2018.02.12", "title": "България може да стане регионален хъб за дигитални номади"}
{"url": "https://www.dnes.bg/notifikacii/2018/02/12/i-zlatoto-v-disciplina-diplomaciia-e-za-severna-koreia.367819", "text": "Северна Корея се очертава като ранен фаворит за спечелване на един от най-важните медали на Зимните олимпийски игри - дипломатическото злато.\r\nТова е оценката на бивш южнокорейски заместник-министър и политически експерти, които казват, че Северът използва игрите, за да забие клин между Южна Корея и нейния съюзник САЩ и евентуално да смекчи натиска върху своята осакатена от санкции държава.\r\nСамо месец след като севернокорейският лидер Ким Чен Ун изненада света и каза, че страната му е готова да участва в игрите, южнокорейският президент Мун Дже Ин отложи военни учения, приветства сестрата на Ким на олимпиадата в Пьончанг и даде условно съгласие за двустранна среща на върха в Севера.\r\n\"Очевидно изглежда, че Северна Корея печели златото\", каза Ким Сун Хан, който беше заместник-министър на външните работи на Южна Корея през 2012-2013 г., а сега преподава в Корейския университет в Сеул.\r\n\"Нейната делегация и спортисти получават цялото внимание, а сестрата на Ким Чен Ун показва елегантни усмивки пред южнокорейската публика и света. Дори за миг тя изглежда нормална държава.\"\r\nВицепрезидентът на САЩ Майк Пенс, който в петък присъства на церемонията по откриването наред със севернокорейците, каза, че САЩ, Южна Корея и Япония не са променили позицията си за нуждата от изолиране на Северна Корея. Той каза, че Северът използва игрите за груба пропаганда.\r\nИменно Пенс обаче се оказа една от най-изолираните фигури на събитието. Той остана седнал, когато общият корейски отбор излезе на стадиона, за разлика от Мун, който се изправи наред с по-малката сестра на Ким Чен Ун - Ким Йо Чен - и ръкопляска.\r\nТоплите жестове между Севера и Юга не само предизвикаха приказки за раздор между Сеул и Вашингтон, но бяха в контраст с хладната среща между Южна Корея и Япония, която е съюзник в оглавяваните от САЩ усилия за натиск върху Северна Корея да спре своята ядрена програма.\r\nЯпонският министър-председател Шиндзо Абе, който изглежда, че на моменти се чувстваше неудобно по време на церемонията по откриването, раздразни своите домакини, като каза на южнокорейския лидер, че съвместните военни учения на Южна Корея и САЩ би трябвало да бъдат възобновени веднага след игрите.\r\nЗа да подготви почвата за участието на Севера в Пьонгчанг, Южна Корея отложи за след олимпиадата годишните учения със силите на САЩ, които обикновено се провеждат между февруари и март.\r\n\"Сега не е време за отлагане на военните учения на САЩ и Южна Корея. Важно е маневрите да се осъществят по план\", каза Абе според президентския Син дом на Юга. Мун отговори, че не е било уместно Абе да повдига въпроса, който той определи като вътрешна работа.\r\nЯпония не участва във военните учения, но е в обсега на севернокорейските ракети и силно разчита на американските войски и тяхната готовност да се справят със заплахата.\r\n\"Това развитие можеше да се очаква, но за Япония то е кошмарен сценарий\", каза преподавателят по международна политика в университета \"Такушоку\" в Токио Такаши Каваками. \"Северна Корея умело забива клин между САЩ, Япония и Южна Корея.\"\r\nВисш японски служител по отбраната каза, че предприетите във връзка с игрите усилия за спечелване на благосклонно отношение от Северна Корея могат \"просто да са начин за печелене на време\", докато тя завърши своето разработване на ядрени и балистични ракети.\r\nАмериканският президент Доналд Тръмп заяви в интервю за Ройтерс през януари, че Северна Корея е близо до потенциал за изстрелване на ракета с ядрен заряд до САЩ, и се зарече да предотврати това.\r\nСеверна Корея е подложена от ООН на тежки санкции, които първоначално бяха насочени към спиране на разпространението на оръжия и ядрени и ракетни технологии, но станаха по-всеобхватни, след като тя ускори ракетните изпитания.\r\nСлед години на неефективно прилагане тези санкции може най-сетне да са започнали да оказват въздействие, което според японски правителствен служител и експерти помага да се обясни защо Ким Чен Ун се е съгласил да изпрати национален отбор и сестра си на олимпиадата.\r\nЧуждестранен представител, живеещ в севернокорейската столица Пхенян, заяви за Ройтерс, че през последните месеци е виждал по-малко хора в ресторантите и луксозни стоки в магазините.\r\nЦените на горивата се покачват, а в околностите на столицата се виждат повече камиони на дървесен газ от съветската епоха, каза представителят, пожелал анонимност. Морските храни, които някога бяха основен елемент в севернокорейския износ, сега са по-широкоразпространени у дома, след като санкциите на ООН забраниха този износ през август.\r\nКогато ферибот, превозващ севернокорейци за игрите, акостира в Южна Корея миналата седмица, Северът поиска от своите домакини горивото, необходимо за връщане, каза министерството на националното обединение в Сеул. После Северът оттегли своето искане, след като поиска повече гориво, отколкото Сеул беше готов да предостави, добави служител в Сеул.\r\nВ Пьонгчанг обаче двете Кореи избегнаха да говорят за санкции и вместо това се радваха на олимпийската добра воля, която беше най-очевидна в събота вечерта, когато на леда излезе съвместен корейски женски отбор по хокей на лед.\r\nТова вдъхнови американски член на Международния олимпийски комитет да призове отборът, който включваше 12 севернокорейски играчи, да бъде предложен за Нобеловата награда за мир.\r\nВ Пхенян вестникът на властта в Северна Корея \"Нодон синмун\" също така съобщи за сърдечната атмосфера на игрите, като публикува снимки, показващи как церемониалният й държавен глава и Мун вдигат тост с чаши и как лидерът на Юга също така се ръкува с телегеничната Ким Йо Чен.\r\n\"Хората, с които говорих в Пхенян, наистина бяха развълнувани от съвместния отбор\", каза Майкъл Спейвър от организацията \"Пекту калчъръл иксчейндж\", която заведе група туристи в Пхенян миналата седмица. \"Те усетиха, че това леко успокои напрегнатата обстановка на полуострова.\" \r\n/БТА/", "date": "2018.02.12", "title": "И златото в дисциплина \"Дипломация\" е за... Северна Корея!?"}
{"url": "https://www.dnes.bg/world/2018/02/12/eko-kralica-elizabet-ii-na-bitka-vs-plastmasata.367823", "text": "България бе сред първите държави членки на ЕС, които още през 2011 г. въведоха ограничаващи мерки за найлоновите торбички чрез заплащане на продуктова такса за брой. Така българските супермаркети се опитват все повече да ограничават употребата на найлонови торбички, от началото на годината Китай вече не приема съответния европейски боклук от пластмаси, а сега битката срещу найлона и пластмасата достигна нов адрес: Бъкингам.Британската кралица Елизабет Втора забрани употребата на пластмасови сламки и бутилки в кралските имоти, като от Бъкингамския дворец съобщиха, че съществува „силно желание за справяне с въпроса“ на най-високо ниво. Това съобщава британският вестник Telegraph, според който кралицата се е ангажирала лично с въпроса след съвместната си работа със сър Дейвид Атънбъроу по предаване за опазване на околната среда на териториите на Общността на нациите.Новите мерки включват постепенното отказване от сламките и пълната им забрана в помещенията за отдих на персонала на кралските имоти. Също така доставчиците на храна в Бъкингамския дворец, двореца „Уиндзор“ и двореца „Холируд“ в Единбург ще имат право да използват само китайски порцелан, стъкло или хартиени чашки.Храната за вкъщи в заведенията към кралските имоти също така ще трябва да се пакетира в биоразградими опаковки.„Кралското домакинство има желанието да намали своето въздействие върху околната среда“, заяви говорител на Бъкингамския дворец. „Като част от това ние предприемаме редица практични стъпки, за да намалим употребата на пластмаса“, допълни още той.Кралицата не е единственият член на кралското семейство, който има интерес към темата за опазването на околната среда. Принц Чарлс също често коментира вредите върху океаните, които причиняват изхвърлените пластмасови отпадъци, като наскоро дори предупреди, че светът е изправен пред увеличаващо се екологично бедствие в моретата.По-голяма част от пластмасовите принадлежности се използват еднократно, преди да бъдат изхвърлени. Само британците използват 7,7 млрд. еднократни пластмасови бутилки за вода всяка година, като по-малко от половината биват рециклирани. Това означава, че всеки ден в кофите за боклук отиват по 16 млн. бутилки.В световен мащаб годишно се произвеждат 300 млн. тона пластмаса, от които 10% завършват в океаните. Според скорошни данни съотношението между пластмаса и планктон в моретата вече е 1:2, като очакванията са до 2025 г. количеството на пластмасата да задмине това на рибите.Вредното ѝ влияние обаче не се ограничава само до морските обитатели. Според редица данни всяка година хората, които консумират морски дарове, поглъщат до 11 000 микропарчета пластмаса.Британският учен сър Дейвид Атънбъроу коментира наболелия проблем с изхвърлянето на пластмасата в последната си научнопопулярна поредица „Синята планета 2“. ", "date": "2018.02.12", "title": "Еко кралица! Елизабет II на битка vs. пластмасата  "}
{"url": "https://www.dnes.bg/obshtestvo/2018/02/12/malko-rodeni-mnogo-pochinali-topim-se-do-3-8-mln-prez-2100-g.367815", "text": "През 2050 година населението на България ще наброява 5,4 млн. души, а през 2100 - едва 3,8 млн., гласи прогнозата на ООН. \"Не очаквам обаче да се стигне до изчезване на българската нация\", твърди експерт в интервю за  .Предварителните данни за 2017 сочат, че с 8,7 раждания на 1 000 души България заема 212-то място в света. Много по-тревожна е позицията на страната по показателя за обща смъртност, където с 14,5 смъртни случая на 1 000 души от населението тя се нарежда на трето място.Непосредствено преди нея са малката африканска държава Лесото, която е силно засегната от СПИН-пандемията, и Литва, където населението застарява особено бързо заради високата емиграция на млади хора.И още: отрицателното миграционно салдо на България я поставя на 114-то място в света - далеч назад в сравнение със страни, които привличат особено много имигранти, като Люксембург, Сингапур, Обединените арабски емирства, Испания, Белгия, Швеция, Швейцария, Австрия. \nПрез миналата година броят на българите най-вероятно се е стопил с още 70 хиляди души, което се равнява на 1,1%. Така по скорост на обезлюдяване страната вече заема 9-то място сред 234 държави и територии - непосредствено след Латвия, Литва и Молдова. Ревизираната през 2017 дългосрочна прогноза на ООН за населението на България сочи, че през 2050 година то ще наброява около 5,4 милиона души, а към 2100 година - около 3,8 милиона.БАН осъществява проект за изработване на мерки за смекчаване на последиците от демографската криза. В рамките на този проект в края на миналата година се проведоха обществени дискусии в най-силно засегнатите региони на страната. Особено песимистични бяха мненията в най-бързо обезлюдяващите се райони.Според протокола от дискусията, един представител на администрацията във Видин е казал следното: „Във Видинска област годишно се раждат около 500 деца и дори по-малко. Представете си цяла област с 400-500 деца, половината от които са от малцинствата. От тези 500 деца колко биха останали? И стигаме до едно поколение за цялата област от 100 души! До момента говорихме за качествената характеристика на хората - не са мотивирани, не желаят, не искат. Но още по-големият проблем, с който ще се сблъскаме в бъдеще, е количеството. Говорим за 100 човека. То само ръководните длъжности в администрацията са 100. Няма да има и администрация. Всяка година населението на областта намалява с 3 000 души и ще става все по-зле“.Икономиката на България от години изпитва остър недостиг на кадри, което също е следствие от задълбочаващата се демографска криза. Страната не само не съумява да привлече кадри от чужбина, но и твърде много млади хора от провинцията бягат зад граница или към София.Паралелно с това центровете на растеж се броят едва ли не на пръстите на едната ръка. И още: в редица региони на страната около 70% от младите хора до 30 години са с незавършено средно или дори с никакво образование.Те са и основната част от бенефициентите на програмите за субсидирана заетост, в които основните работодатели са общините и МВР. Както бе констатирано на проведените в края на миналата година дискусии, образованието очевидно не е ценност за повечето млади хора, останали в обезлюдяващите се райони, особено сред полуграмотните и неграмотните представители на малцинствата.\"В Нова Загора, където са настанени бежанци, нямаме този проблем, защото при бежанците образованието е ценност и за децата, и за родителите\", бе изтъкнато по време на обсъждане, проведено в Сливен.Повечето местни работодатели сякаш също не се опитват да задържат чрез стимули малкото останали в провинцията млади работници и специалисти. Повсеместна е констатацията, че интересът е да се „усвоят“ отпуснатите средства по програмите за безработни младежи, след което наетите биват веднага освобождавани.Професор Пенка Найденова е работила дълги години като представител на Фонда за населението на ООН в много страни по света. Според нея влошаването на демографската ситуация в България се дължи на нарушения баланс между броя на живородените и на починалите. Освен това броят на емигрантите е доста по-висок от броя на имигрантите, а в резултат осезаемо нараства делът на хората на 65 и повече години. В момента те са 22% от цялото население, но към 2050 година ще бъдат поне 33%.\"Остаряването на населението не е кризисно явление - то е резултат от развитието на демографската система. Населението на България ще намалява, както във всички развити страни - редом с нарастването на средната продължителност на живота и със спада в раждаемостта. Не очаквам обаче това да доведе до изчезване на българската нация\", казва проф. Найденова.Експертката смята, че за разлика от българите и турците, които са преминали през всички фази на първия демографски преход, ромите в България ще увеличават числеността си, тъй като не са преминали дори през втората му фаза, свързана с намаляване на смъртността при запазена висока раждаемост. \"Единствено осезаемото нарастване на темповете на икономически растеж и на стандарта на живот е в състояние да промени неблагоприятното миграционно салдо\", посочва проф. Найденова.И напомня, че за десетилетието след икономическата криза през 2008-2009 страната са напуснали над 300 хиляди българи на възраст до 30 години. Намаляването на трудовите ресурси поставя страната пред предизвикателството да компенсира изтичането на работна сила с осезаемо увеличаване на производителността на труда. Необходима е коренна промяна в образователната система и в политиките за регулиране на пазара на труда, заключава проф. Найденова.\r\n ", "date": "2018.02.12", "title": "Малко родени, много починали... Топим се до 3,8 млн. през 2100 г.?"}
{"url": "https://www.dnes.bg/zvezdi/2018/02/12/hali-beri-prikliuchih-okonchatelno-s-liubovta.367844", "text": "Носителката на \"Оскар\" Хали Бери окончателно приключи с гаджетата. Това декларира самата тя в ново селфи, което качи в мрежата. Актрисата позира секси с разкъсана тениска, на която пише \"Без повече гаджета\", а самото селфи е допълнено с думите: \"Обратно към любимото ми\".\r\nПровокативният кадър бе пуснат малко след като бившият на хубавицата – Алекс да Кид – бе уловен от папараци в компанията на актрисата Естрела Нури в седмицата, в която приключи отношенията си с Бери. Според мнозина това и други секси селфита са начин \"тя да му го върне\", пише медията.\r\nБлизки до Хали разкриха пред RadarOnline, че тя е напълно съсипана след раздялата и се заклела повече да не се влюбва. През декември актрисата бе качила друго селфи, което озаглави \"приключих с любовта\".Вижте още новини за звездите в ", "date": "2018.02.12", "title": "Хали Бери: Приключих окончателно с любовта!"}
{"url": "https://www.dnes.bg/business/2018/02/12/kakvo-ako-bogatashite-plashtat-dyrjavnite-razhodi.367821", "text": " Колко дни може да работи дадено правителство, ако най-богатият човек в страната му плаща за него? За да отговори на този въпрос, Bloomberg представя данните за 2018 г. от индекса си Robin Hood.Изданието е разгледало 49 страни (без България) с различни политически режими и видове разходи, както и най-богатите лица във всяка една от тези страни, чието общо богатство възлиза на 911 млрд. долара, или 1% от световния БВП за тази година. След това сравнява нетното им богатство към края на декември 2017 г. с дневните разходи за управление на всяко едно правителство. Изданието отбелязва, че само в четири от 49-те страни най-богатите хора са жени: в Ангола, Австралия, Чили и Холандия.Ако хипотетично на всички правителства им свършат ресурсите незабавно и активите на най-богатия гражданин бъдат ликвидирани и дарени на правителството, индексът оценява колко дълго това „финансиране“ няма да позволи на съответното правителство да спре работата на администрацията си. Оценките са базирани на индекса на Bloomberg за милиардерите и на данни на Международния валутен фонд.От индекса се вижда, че най-богатият човек в Кипър – Джон Фредриксен, може да поддържа работата на правителството в продължение на 441 дни. Очаква се държавните разходи за 2018 г. да бъдат 23,6 млн. долара на ден, а тъй като страната има малко население и съответно малки разходи за социално осигуряване, благоприятна данъчна политика и икономика, фокусирана върху туризма и услугите, Кипър би се възползвал най-дълго в света от най-богатия си човек, чието състояние възлиза на 10 млрд. долара. За сравнение, най-скъпите за управление правителства са на Япония, Полша, САЩ, както и Китай, където Джак Ма – 16-ият по богатство човек в света със своите 47,8 млрд. долара, може да спаси Комунистическата партия само за 4 дни.Джеф Безос не би се справил много по-добре дори със своите 99 млрд. долара. Тъй като държавните дневни разходи на САЩ са най-високите в индекса Robin Hood, най-богатият човек в света ще може да помогне на правителството си само 5 дни, подобно на Хю Гросвенър във Великобритания и Дитер Шварц в Германия.Разбира се, оценяването на държавните разходи за всички страни и какво биха направили те със свободните пари е трудно, защото трябва да се вземат под внимание множество съображения, отбелязва изданието. Някои от тях може дори да нямат разходи по същество – т.е. бюрокрация – или пък да зависят малко или много от определени политики, което означава, че може да харчат повече за транспорт и по-малко за отбрана например, и т.н. Това, което се вижда от индекса обаче, отбелязва изданието, е, че повечето западни страни няма да могат да удържат фронта твърде дълго, дори с помощта на най-богатите си граждани.  ", "date": "2018.02.12", "title": "Какво, ако богаташите плащат държавните разходи?"}
{"url": "https://www.dnes.bg/mish-mash/2018/02/12/trymp-sedna-vyrhu-toaletna-chiniia-na-maskarad.367806", "text": "\nИзвестен с политическата си сатира, карнавалът в португалския град Тореш Ведраш, събра хиляди по улиците въпреки дъждовното време вчера. Участниците представиха известни политици, футболисти и личности от шоубизнеса. \r\nСред тях бяха американският президент Доналд Тръмп и севернокорейския лидер Ким Чен Ун, руският държавен глава Владимир Путин... И тъй като темата на карнавала тази година е \"Течения и океани\", главите на Путин и Ким Чен-ун бяха прикрепени към тела акули, които държат вилици и ножове.\r\nВ центъра на града е поставена скулптурна група с лика Ангела Меркел като русалка. Доналд Тръмп също е показан във вид на акула, уловена от Нептун. На една от платформите американският президент седи върху тоалетна чиния с формата на Земята. Зад него е ядосаният Ким Чен Ун с ракета в ръка.\r\nФутболистите Кристиано Роналдо, Лионел Меси и Неймар също са част от маскарада, който ще продължи 5 дни, а организаторите очакват броят на посетителите да надвиши 350 хиляди.\r\n\"Имаме голямо разнообразие на оригинални изображения\", каза един от организаторите Сезар Коста, както предаде Ройтерс. \"Правим карнавал, защото е традиция. Не можем без карнавал!\", каза 58-годишният Афонсо, който беше облечен като бавачка на бебе./БТА/", "date": "2018.02.12", "title": "Тръмп седна върху тоалетна чиния на маскарад"}
{"url": "https://www.dnes.bg/obshtestvo/2018/02/12/poshtadiha-jivota-na-pitbula-ubiec-razkysal-momchenceto.367818", "text": "На този етап питбулът, убил дете в пазарджишкото село Мокрище, няма да бъде евтанизиран, съобщи директорът на Областната агенция по храните д-р Петко Митев цитиран от \"\".\n\n\nИнцидентът стана на 29 януари. Тогава питбулът уби 3-годишния Тошко, който искал да си поиграе с кучето, което било вързано със синджир.По-късно се оказа, че животното не било хранено от седмица, а собственикът му Димитър Михайлов се сдоби с обвинение от прокуратурата за недостатъчна грижа и контрол върху кучето, вследствие на което е последвала смърт на дете.Днес изтича 14-дневният карантинен период, през който трябваше да бъде установено дали кучето не е болно от бяс, като вероятна причина за агресията му към детето. Подобно заболяване обаче не е установено.Ежедневното наблюдение на експерти от дирекцията по храните е показало, че кучето не проявява каквато и да е било агресивност.Това вероятно се дължи на факта, че през карантинтния период питбулът е бил хранен ежедневно и около него не е имало дразнители.\"Все още обаче не е готова назначената експертиза за агресивността на кучето, която се очаква всеки момент\", поясни д-р Митев.\r\nТой допусна, че след получаване й кучето може да бъде преместено от къщата на собствениците си в Мокрище, където бе оставено на отговорно пазене, в полицейски кучкарник, за да е на разположение във всеки един момент на досъдебното производство за смъртта на детето.", "date": "2018.02.12", "title": "Пощадиха живота на питбула убиец, разкъсал момченцето"}
{"url": "https://www.dnes.bg/health/2018/02/12/oboriha-tvyrdenieto-che-kartofite-sa-vredni.367846", "text": "\"Картофите са отличен източник на много витамини, макро- и микроминерали, за които много хора харчат пари, за да си купуват хранителни добавки - каза проф. Дерек Стюарт от шотландския институт \"Джеймс Хътън\". - Те съдържат също каротиноиди и полифеноли, както и доста фибри\".\r\nБритански учени също обявиха полезността от картофите, както и, че намаляват риска от инфаркт и деменция, съобщи в. \"Дейли мейл\". С това твърдение те оборват насажданото от десетилетия мнение, че са нездравословни и се препоръчва да бъдат ограничавани в менюто. \r\nДоказателствата за ползите от картофите учените излагат в 60 страници, в доклад, в който анализират и предишни трудове по темата. Те призовават да се преоцени този продукт заради \"ясните ползи за здравето\". Според тях дори човек да яде само картофи през целия си живот, \"ще остане доста здрав\".\r\nУчените са категорични, че твърдението за картофите, че са лош източник на витамини и минерали не е правилно, тъй като те съдържат витамин С, витамин В6, витамин В9. Освен това минералите в тях оцеляват дори при обработването им на висока температура. Не на последно място е фактът, че те засищат много повече в сравнение с храни със същото въглехидратно съдържание.\r\nИзследвания показват, че картофите предпазват от сърдечносъдови заболявания, а замяната на месото с тях и със зеленчуци намалява опасността от инфаркт. Наблюдава се и повишена когнитивна функция при възрастните хора, които редовно ядат картофи./БТА/", "date": "2018.02.12", "title": "Обориха твърдението, че картофите са вредни"}
{"url": "https://www.dnes.bg/obshtestvo/2018/02/12/ot-konkursi-za-krasota-do-shizofreniia-myj-tormozi-hubavici.367814", "text": "Бившият организатор на конкурси за красота Росен Николов тормози известни дами, преби майка си и дори опита да нахлуе в партийна централа. Това са само част от изпълненията на страдашия от шизофрения мъж в последно време, разказва \"\".\r\nНиколов нашумя още преди години. Тогава организира конкурси за красота, чест гост е на светски събития. По това време започнал да взема амфетамини, които отключили параноидна шизофрения, спомнят си психиатри, лекували Николов. Негови близки обаче отричат - въпреки десетките му изцепки дрогата не била сред пороците му.\r\nГолямата слава го застига по трагичен повод. На 17 юни 1994 г. избухва взрив в зала \"Универсиада\", минути преди началото на конкурса \"Мис България\". Организатор е конкурентът на Николов - Васил Папазов. Бомбата убива дядото на станалата трета Гергана Караджова. Николов се появява 20 минути след взрива и е арестуван заради заплахи към Папазов.\r\nОще следващия ден е пуснат, но отново е арестуван с обвинение, че е сложил бомбата. Прекарва няколко месеца в ареста. Делото срещу него е прекратено заради липса на доказателства, а през 1997 г. Папазов е застрелян пред офиса си.\r\nС годините Росен престава да е фактор в модните среди, разболява се от шизофрения и почва да попада в медийното пространство с тормоза си над известни красавици – фиксирал се върху някоя жена след нейни изяви на публични места или в медиите. Поръчвал тениски с лика ѝ, като вземал снимки от интернет. После ги пращал като подарък с колет.\r\nЕдна от жертвите му е Венета Райкова. Започва да я тормози през лятото на 2006 г., когато тя е особено популярна, а предаването ѝ \"Горещо\" е сред най-гледаните. Една августовска сутрин Райкова се събужда и чува 12 съобщения на гласовата поща от него: \"Ако не се омъжиш за мен, няма да си жива\", \"Или ще си моя, или на никой друг\" са само част от посланията, които Райкова чува.По това време Николов обявява, че ще се кандидатира за президент, кани и Димитър Маринов-Митьо Пищова за вице. Не успяват обаче да съберат необходимите 15 000 гласа, за да са издигнати от инициативен комитет.След месеци на тормоз Райкова разказва за заплахите през октомври 2006 г. Заради заканите към нея Николов влиза за лечение няколко пъти.По закон в клиниките за психично здраве могат да го държат до 3 месеца, след което го изписват. Там Росен бил кротък, тъй като си пиел лекарствата. От полицаи пък лекарите чули, че облепил апартамента си с плакати на Райкова. Медиците съветвали майка му да го освидетелства като психично болен и да пусне молба да бъде поставен под запрещение, но жената обяснявала, че ѝ е жал.Няколко пъти обаче Николов се връща за лечение, след като тормози роднини и близки. Причината - спира да си пие лекарствата за шизофрения.Последните медиийни публикации, че е тормозил Райкова, са от 2011 г. Лекари казват, че и тогава е последният път, в който са го лекували. След като за пореден път излиза от лудницата, Николов не спира с тормоза на известни жени.Една от тях е Ася Петрова, зам. главен прокурор.  Тя потвърди пред \"24 часа\", че 56-годишният мъж периодично ѝ звънял на джиесема, но отказа подробности. Николов тормозил Ася Петрова от 2014 г. насам с прекъсвания от по няколко месеца, казаха наши източници. Когато обажданията му били блокирани, почнал да звъни на телефоните на секретарките. Наложило се с разрешение на ръководството на прокуратурата номерата да бъдат сменени.\r\nСлучвало се психично болният мъж да ходи лично във Върховната административна прокуратура с рисувани от него икони или пакети с обяснението, че носи подаръци. Охраната обаче го връщала заедно с армаганите.\r\nДобрина Чешмеджиева е друга жертва на Николов .\"Да, получавала съм колети. Около десетина\", потвърди тв водещата. В тях имало основно козметика. В писмата към пратките пишело неща, които звучат странно, но не е получавала никакви заплахи. Това не е първият случай, в който водещата получава подобни колети, и вече е свикнала да гледа на тях без уплаха.Добрина Чешмеджиева не е подавала жалба срещу Николов. \r\nИнтересното обаче е, че Росен е подавал сигнал в прокуратурата от името на Чешмеджиева, дори я подписал като Николова. Почеркът му обаче бил толкова грозен и нечетлив, че прокурорите възложили проверка на столичното III РУ. Наложило се майка му Дора да обяснява на полицаите, че Росен мисли Добрина Чешмеджиева за своя приятелка. Шизофреникът също бил разпитан и потвърдил, че тя му е гадже, но не живеели заедно, защото майка му не я одобрява.\r\nМалко след като подава жалбата уж от името на Чешмеджиева, Николов пребива зверски майка си през декември 2017 г. в семейния апартамент в столичния кв. \"Света Троица\". Интересното е, че майка му не подава сигнал за побоя веднага.\r\n\"Тя беше обезобразена, но като всяка майка го жали\", разказа съседка, която видяла как качват Дора на линейка. Направило ѝ впечатление, че в апартамента Николов складирал всякакви боклуци. Имало дори шишета, пълни с урина. Николов често водел и гости в апартамента. \r\nДора била настанена в дом за стари хора, за да се лекува от побоя. Николов пък останал сам в дома им. Съседи разказват, че през януари нахълтал в партийна централа и опитвал да заплашва лидера ѝ. Охраната обаче го извела. \"От Росен сме го чували това, но той може и да халюцинира, като не си пие хапчетата\", твърдят комшии.\r\nЕдва 2-3 дни след като се похвалил с подвига си, майка му подала искане Росен да бъде настанен за принудително лечение. На 17 януари полиция отвежда мъжа в клиника, където той остава до 9 февруари.\r\nТогава от прокуратурата внасят искане в съда за настаняването на мъжа за 3-месечно лечение. Психиатър доведе миналия петък в съда Николов, който се подпираше с бастун и накуцваше заради дългогодишни проблеми със ставите. Пред \"24 часа\" Николов отрече да е тормозил известни красавици, както и да е бил майка си. На делото бе дошла и негова роднина. \"Не съм бил майка ми, това са глупости\", говореше той на жената.\r\nВ закрито заседание съдът го прати за принудително лечение.", "date": "2018.02.12", "title": "От конкурси за красота до шизофрения: Мъж тормози хубавици"}
{"url": "https://www.dnes.bg/mish-mash/2018/02/12/kyshtata-na-bydeshteto-50-broia-sa-na-pazara-cenata-visoka.367782", "text": "\nКаравана, малък дом, плаваща къщичка, изследователска станция или просто място за уединение и почивка. Тя е всичко това, но и много повече.Наричат я \"Екокапсула\". Идеята за нея се ражда преди десетина години в архитектурно студио в Братислава. Двама словаци решили да оформят преносимо обитаемо пространство за екстремни туристи, фотографи и любители на природата.\r\nПостепенно идеята им прераснала в дом-мечта за всички, които обичат промяната на пейзажа и уединението, без лишаване от съвременните удобства. Така се оформила преносимата къща на бъдещето, която отскоро се предлага на потребителите и в настоящето.Първите 50 броя от нея бяха пуснати в продажба. Първоначалната цена е относително висока, но не надхвърля тази на нов джип. Къщата е 26 квадратни метра, има яйцевидна форма, която придава вътрешен уют, плюс максимално усвояване на пространството.Това е напълно независим подслон за двама с достатъчно екстри: самостоятелно захранване с електричество от вятърната турбина и соларните панели, вградени в покрива. Те са свързани паралелно и осигуряват 600 вата плюс 740 от ветрогенератора, което гарантира, че миниатюрният дом няма да остане без ток, уверяват словашките изобретатели.\r\nЯйцевидната форма има и друга роля - намалява загубите от енергия, позволява по-лесно да се събира дъждовна вода или да се улавят сутрешните капки роса. Те се пречистват от филтри, монтирани върху стените. Специална излоация предпазва обитателите на екокапсулата от екстремни метеорологични условия.А самите обитатели имат огромен избор - да поставят дома си на равно покривно пространство, да го разположат някъде из града или извън него - на морския бряг, на поляна, в гората или високо в планина. Екокапсулата прави контакта с природата възможен с минимален отпечатък от страна на човека.", "date": "2018.02.12", "title": "Къщата на бъдещето. 50 броя са на пазара. Цената – висока!"}
{"url": "https://www.dnes.bg/balkani/2018/02/12/ankara-kym-sasht-stiskame-ryce-ili-proval.367812", "text": "Министърът на външните работи Мевлют Чавушоглу на Турция смята, че отношенията между САЩ и Анкара са в критична точка.На втората среща на министерско равнище във формат Турция-Африка и след нея той отговори на въпроси върху изострените отношение на Анкара с Вашингтон, предаде информационната агенция Догу хабер ажансъ (ДХА).\"САЩ не изпълниха дадените ни обещания. Вече не искаме думи и обещания, очакваме конкретни стъпки. Или ще оправим отношенията си, или те напълно ще се влошат\", декларира Мевлют Чавушоглу, цитиран от \"Фокус\".", "date": "2018.02.12", "title": "Анкара към САЩ: Стискаме ръце, или... провал"}
{"url": "https://www.dnes.bg/sport/2018/02/12/olimpiiska-shampionka-spasi-kuche-ot-klane.367803", "text": "Канадската фигуристка Меган Дюамел, която се състезава при спортните двойки заедно с Ерик Радфорд, спаси корейско куче, което е отглеждано за клане, съобщава \"Ню Йорк Поуст\".\r\n32-годишната фигуристка, която спечели златния медал в отборната надпревара по фигурно пързаляне на олимпийските игри в Пьончан по-рано днес, има намерение да вземе кучето със себе си в Канада.\r\nПредставител на организацията за защита на кучетата в Република Корея обеща да съдейства за всички юридически въпроси, за да може кучето на напусне страната.\r\n\"През голяма част от времето той просто иска някой да го носи. Дори не си играе, а само ходи след нас и иска да го взимаме на ръце\", заяви Дюамел.\r\nВ провинция Квандон, където се провеждат олимпийските игри, има повече от 200 ферми за отглеждането на кучета, чието месо е деликатес. Ежегодно около 2 милиона кучета се използват за храна в Република Корея.\r\n", "date": "2018.02.12", "title": "Олимпийска шампионка спаси куче от... клане"}
{"url": "https://www.dnes.bg/eu/2018/02/12/borisov-se-razgranichava-ot-obidite-sreshtu-keler.367817", "text": "Българското правителство се е разграничило от обидите и настояването за екстрадирането на лидера на европейските Зелени и евродепутат Ска Келер, отправени от партията на Валери Симеонов, след разговор с председателя на Европейската комисия Жан-Клод Юнкер.Говорител на Комисията съобщи днес, че Юнкер е разговарял по телефона с Бойко Борисов и със Ска Келер в петък, след което правителствената пресслужба е публикувала съобщение, с което правителството се разграничава от декрацията на Националния фронт за спасение на България.\n\"След дадените пояснения за българската позиция, за нас случаят е приключен\", заяви говорителят.Тя беше запитана дали еврокомисарят за вътрешния пазар Елжбета Биенковска ще участва в насрочената утре в София среща на министрите на туризма в ЕС, след като правителството не се е извинило, а само разграничило от обидите и дали са взети мерки Симеонов да не се появава на конференцията, която е част от програмата на Българското председателство.Самата Биенковска не е коментирала дали ще промени плановете си, но Българското председателство вече съобщи на сайта си, че тя ще участва в туристическия форум утре.В декларация, публикувана миналия четвъртък, партията на Валери Симеонов призовава Келер, която беше в Банско и в Кресненското дефиле да се запознае с плановете на правителството за промени в защитените природни зони, да бъде обявена за персона нон-грата и изгонена с \"камионетка\" от България.Отправят се обиди към германската евродепутатката, която е наричана \"зелен джихадист\" и \"нагла и самонадеяна особа\". Самият партиен документ, който не е свален от сайта на НФСБ, е озаглавен \"Да намажем ските на Ска Келер\".Келер, която е съпредседател на парламентарната група на Зелените в Европейския парламент, призова да се спре изсичането на горите в Пирин и обоснова участието си в протести в Банско с факта, че Национален парк \"Пирин\" е част от защитените природни зони по \"Натура 2000\".Келер е отправила официално питане до Европейската комисия дали плановете на българското правителство да разшири зоните, разрешени за бизнес дейност на територията на парка, не противоречат на европейското законодателство за \"Натура\".В изявлението на правителството от петък се казва, че \"позицията на НФСБ относно евродепутата Ска Келер не е позиция на българското правителство\", както и че кабинетът \"винаги е отворен към критики и зачита правото на свободно изразяване на лично мнение в рамките на закона\".Ска Келер, която е избрана в Европейския парламент от Германия, не е коментирала намесата на Юнкер по обвиненията на партията на Симеонов срещу нея.", "date": "2018.02.12", "title": "Борисов се разграничава от обидите срещу Келер"}
{"url": "https://www.dnes.bg/obshtestvo/2018/02/12/zapis-ot-zabavachkata-chuvash-li-ti-ma-ti-si-napravo-nenormalna-ma.367804", "text": "Пореден сигнал за грубо отношение към малки деца в детска градина се появи в социалните мрежи.\r\nПотребител във Facebook е качил аудиозапис, който твърди, че е от Целодневна детска градина №10 \"Надежда\" в гр. Плевен.\r\nНа записа се чуват викове и заплахи към децата: \"Чуваш ли ти, ма\", \"Ти къде се намираш, бе?\", \"Ти не разбра ли, че аз командвам тука? Тука каквото кажа, това ще правиш! Като не ти харесва има други градини в тоя град\", \"Ама ти си направо ненормална, ма\".Според човека, качил клипа, това е гласът на старши учител г-жа Гатева.В публикацията пише още, че срещу нея е имало подадени жалби през последните години, но всички са със становище, че няма грубо отношение към децата. По думите на потребителя това се дължи на познанствата на сина на госпожата.", "date": "2018.02.12", "title": "Запис от забавачката: \"Чуваш ли ти, ма? Ти си направо ненормална, ма!\"!"}
{"url": "https://www.dnes.bg/obrazovanie/2018/02/12/da-se-uchish-ot-nai-dobrite-kak-raboti-dualnoto-obrazovanie.367831", "text": "\r\n                        \r\n                        \r\n                        \r\n                    Над 1100 ученици у нас се обучават по т. нар. дуална форма на образование. Системата беше въведена преди две години в България. Как функционира тя и какви са ползите за бизнеса?\r\nУченичката Десислава Кирилова два пъти в седмицата посещава един от големите хотели у нас. Вече знае какво стои зад определението добър готвач.\r\n\"Това не е просто човек, който създава някакви рецепти по строги правила, а човек, който е майстор - експериментатор и твори и влага сърце и душа, в това което прави. Просто му придава щипка въображение\", сподели ученичката пред .\r\nУчениците идват в кухнята два пъти седмично. Под ръководството на главния готвач те правят първите стъпки в своята професия.\r\nВъзпитаниците на столичната гимназия по хранително-вкусови технологии също имат възможност да се учат на терен. Надяват се дуалната форма на обучение да им отвори врати в бъдеще.\r\nВъпреки ползите от дуалното обучение, у нас то все още е съпроводено с нормативни пропуски. До края на март ресорните министерства ще обсъдят проблемите в системата и ще се опитат да предложат решения.", "date": "2018.02.12", "title": " Да се учиш от най-добрите: Как работи дуалното образование?"}
{"url": "https://www.dnes.bg/zvezdi/2018/02/12/djidji-hadid-s-priznanie-ne-iskam-da-sym-tolkova-slaba.367839", "text": "Джиджи Хадид стана жертва на хейтъри в мрежата, които критикуваха жестоко слабите ѝ форми. Супермоделът качи кадър от едно от дефилетата си на Седмицата на модата в НюЙорк, на което има \"извънземна визия\", постигната с розова перука, прилепнал розов топ и сребриста пола.\r\nНа кадъра 22-годишната звезда изглежда доста слаба, което породи и редица негативни коментари, сред които дори имаше спекулации, че тя се друса, за да изглежда толкова слаба.\r\n\"Не искам да съдя никого, но наркотиците не са моето нещо, така че спрете да ме поставяте в кутия, само защото не разбирате как е съзряло тялото ми\", написа хубавицата в Туитър.\r\n\"Може да съм прекалено слаба, честно казано не искам да съм толкова слаба, но се чувствам здрава\", добави звездата.\r\nТялото на Джиджи претърпя някои промени, след като тя бе диагностицирана с хашимото. В резултат на заболяването Хадид задържа течности, заради което приема лекарства.\r\n\"През последните няколко години взимам лекарства за да потисна симптомите, сред които извънредна умора, метаболитни проблеми и способността на тялото ми да задържа топлина. Винаги съм се хранила по един и същи начин, тялото ми просто абсорбира храната различно сега, когато здравето ми се подобрява\", коментира звездата.\r\nМоделът призова последователите си да не съдят хората и ги помоли да бъдат по-емпатични.\r\n\"Използвайте енергията си за да подкрепите тези, на които се възхищавате, вместо да бъдете жестоки към тези, които не харесвате\", написа в мрежата Хадид.Вижте още за звездите в ", "date": "2018.02.12", "title": "Джиджи Хадид с признание: Не искам да съм толкова слаба!"}
{"url": "https://www.dnes.bg/stranata/2018/02/12/sydyt-v-haskovo-reshi-nofal-zahri-zadyrjan-za-90-dni.367852", "text": "Съдът в Хасково постанови временно задържане от 90 дни спрямо 35-годишен поданик на Кралство Мароко, обвинен в тероризъм и членство в \"Ислямска държава\". През този период ще се гледа искане за екстрадицията на Нофал Рашид Захри в Мароко, където за него е била издадена международна заповед за арест.\nДАНС обаче е установил истинската самоличност на мароканеца след експертиза по лицево разпознаване, съобщи прокурорът Павел Жеков, цитиран от БТА.Според Интерпол - Рабат и Апелативната прокуратура в мароканската столица, Захри е имал \"лоялно членство в терористична организация ИДИЛ, като е работил към принадлежащата в ИДИЛ служба \"Механизация към Главна дирекция - Военни лагери\" в град Ал - Маядин, област Дер - Алзор, Сирия. В изпълнение на тази дейност се е придвижвал в Сирия, като е носел колан с експлозиви, ръчни гранати, огнестрелно оръжие и боеприпаси\".Изправеният пред съда обяви, че не е терорист не желае да бъде екстрадиран в родината си, защото щял да бъде хвърлен в затвор. Пред репортери Нофал разказа, че е живял 4 години в Сирия с жена си и шестте си деца и се е препитавал с търговия.Той уточни още, че е знаел, че тайните служби в Мароко го търсят и влязъл нелегално у нас, след като платил 2200 евро на трафикант на хора.Държавното обвинение поиска временното му задържане в ареста, а защитата не се възпротиви. Сега нашите съдебни власти ще чакат искането за екстрадиция, което Мароко е уверило, че ще последва. Законът в Мароко предвижда наказание от 30 години затвор, ако обвиненията в тероризъм бъдат доказани в съда, стана още ясно по време на съдебното заседание.", "date": "2018.02.12", "title": "Съдът в Хасково реши: Нофал Захри задържан за 90 дни"}
{"url": "https://www.dnes.bg/crime/2018/02/12/hvanaha-nad-200-kg-tiutiun-i-menteta-pri-akciia-v-dragoman.367849", "text": "Над 200 кг контрабанден тютюн и множество пакети с фалшиви маркови стоки са иззети при полицейска операция в Драгоман, съобщиха от пресцентъра на МВР.В хода й извършена проверка на домашния адрес на 38-годишен мъж.В различни помещения в имота са намерени и иззети 233 кг тютюн за наргиле, 85 пакета със спортни обувки, 76 кашона с парфюми, 13 кашона със захарни изделия, 13 пакета с луксозни хавлии, един чувал с дамски чанти и др.По първоначални данни установените стоки били подготвени за износ в чужбина с цел търговия. По случая е образувано досъдебно производство, а мъжът е задържан за 24 часа.", "date": "2018.02.12", "title": "Хванаха над 200 кг тютюн и ментета при акция в Драгоман"}
{"url": "https://www.dnes.bg/akoshtete-vqrvaite/2018/02/12/sedmichen-i-liuboven-horoskop-za-12-18-fevruari.367848", "text": "\r\n \r\nКакто знаете, животът е онова, което се случва, докато си правим планове за него. Връхлитат ви идея след идея как по-забавно и по-разнообразно да си прекарате свободното време, как да изненадате гаджето си, къде да отидете заедно, за да сте далеч от хорските погледи, но... нищо такова няма да се случи. Ще пристигнат нечакани гости, заради които ще се наложи да промените всичките си планове. Не съжалявайте, така или иначе ще е весело.\r\n \r\nНе вярвайте на обещания и не обещавайте нищо, ако до момента си нямате приятел/ка. Особено предпазливи бъдете към някой, който иска незабавно да се срещне с вас. Вместо романтично преживяване може да си осигурите неприятно разочарование.\r\n \r\nВсеки празник ви ентусиазира и активира въображението ви. Св. Валентин може да не е точно български празник, но на вас ще ви хрумнат толкова много идеи, че ще организирате и празниците на приятелите си. Що се отнася до вас и избраника/цата ви, то романтичните преживявания ще са вълнуващи, зареждащи и запомнящи се. Само не прекалявайте с разходите, защото до края на месеца има доста време и не е желателно да оставате без джобни.\r\n \r\nАко все още си нямате гадже, то едва ли ще поставите начало на любовна връзка точно през тази седмица. Ще има флиртове, ще има и предложения, но те просто няма да ви заинтригуват. Реално погледнато, няма за къде да бързате.\r\n \r\n \r\nРаздразнителни сте и склонни да си го изкарвате на най-близките си хора. Очакванията ви за празника на влюбените доста ще се разминат с действителността и не е изключено да спретнете шумен скандал на гаджето си. Във ваша полза е, преди да излеете водопада от думи, да се опитате да разберете какви са реалните факти. Може би той/тя има проблеми, случила се е някаква неприятност, не разполага с достатъчно пари или време. Проявете разбиране, за да не съсипете връзката си безпричинно.\r\n \r\nЗа необвързаните е по-добре да избягват шумните компании, особено ако там може да присъства някой от бившите им гаджета. Занимавайте се с онова, което ви е приятно в домашна обстановка, за да възстановите доброто си настроение.\r\n \r\nВ началото на седмицата мислите ви може да са насочени изцяло към ежедневните задачи и да не ви се иска да си насрочвате романтични срещи. Работоспособни сте и ще се справите с работата си много бързо, след което точно толкова бързо ще промените и мнението си относно срещите. Ако искате да се почувствате наистина добре, то отидете с приятел/ката си на театър или концерт. Имате нужда от интелектуални развлечения.\r\n \r\nПодобна е ситуацията и при необвързаните, те също с удоволствие биха посетили киносалона или концертната зала. Направете го с подходяща компания и не изпускайте възможността да се запознаете с нови хора.", "date": "2018.02.12", "title": "Седмичен и любовен хороскоп за 12 - 18 февруари"}
{"url": "https://www.dnes.bg/politika/2018/02/12/cvetanov-s-otgovor-niama-da-nalojim-konvenciiata-sys-sila.367850", "text": "Шефът на депутатите от ГЕРБ Цветан Цветанов заяви, че партията няма да наложи силово приемането на Истанбулската конвенция.“След  като Истанбулската конвенция е приета на заседание на Министерски  съвет, логично е мнозинството да я подкрепи. Но ние отложихме  ратифицирането й, след като има притеснения у хората, подклаждани от БСП  с двойното лице, едното от които през декември е подкрепило документа  на ПЕС в Лисабон, а другото сега се заиграва със страховете на  българите\".\n\n\nТова заяви Цветан Цветанов пред  по повод думите на шефа  на народните представители на \"Обединени патриоти\" Волен Сидеров, че  именно той, а не премиерът Бойко Борисов, настоява най-много за  приемането на Истанбулската конвенция.В неделя Сидеров и вицепремиерът  Красимир Каракачанов дори заплашиха с падане на правителството, ако бъде  ратифицирана конвенцията на Съвета на Европа срещу насилието над жени.Лидерът на “Атака” оповести съмнения, че ГЕРБ подготвят депутати от  НФСБ да не влязат в пленарната зала при гласуването, за да стане  ратификацията по-лесно. И заплаши, че ще поиска изгонването на  депутатите на Валери Симеонов от групата. Според Сидеров, ако някой събори правителството, това  ще е Цветан Цветанов, заради този подход и начин, \"по който се опитва да  прокарва неща, които не се приемат от народа\". “Цветанов в момента е в САЩ и там го подготвят как да агитира за джендъризма”, каза още лидерът на \"Атака\".\"Не  трябва да се заиграваме със страховете на хората, не трябва да допуснем  популизмът да взема връх\", коментира в отговор Цветанов.\"Решихме да има обществен дебат и ако обществото е склонно да  се борим по-ефективно и с по-добра координация на всички институции с  проблема домашно насилие над жени и деца, конвенцията да се подкрепи.  ГЕРБ няма да наложи силово приемането й. Трябва да продължим диалога с  гражданското общество, защото политическите решения трябва да се вземат в  диалог с хората. А относно притесненията за трети пол и еднополови  бракове, с нашата Конституция това няма как да стане\", каза Цветанов.", "date": "2018.02.12", "title": "Цветанов с отговор: Няма да наложим Конвенцията със сила!"}
{"url": "https://www.dnes.bg/obshtestvo/2018/02/12/izdyhnaliiat-na-pista-v-pamporovo-sobstvenik-na-fabrika.367825", "text": "Мъжът, издъхнал на ски писта в Пампорово, е собственик на фабрика в Пловдив.Както Dnes.bg писа на 49-годишния скиор му прилошало и няколко минути по-късно починал. Нещастният инцидент станал вчера около 16:20 ч. на зелена ски писта \"Снежанка-6\".Починалият е Свилен Каневски. Той е фабрикант, в бизнеса с трикотажни изделия е от 1991 г., пише \"\". Каневски продава дрехи под бранда \"STYLER\" в страната и чужбина. \nРаботодател е на 50 души. Поклонението му ще е утре на централните гробища в Пловдив.В неделя Каневски се свлякъл на пистата и очевидци подали сигнал на тел. 112 за спешен случай на пистата. Мъжът се свлякъл на равното, почти накрая на пистата близо до ски-център \"Студенец\" без да има сблъсък с друг скиори или някакво друго препятствие.Оказана му е помощ на място, но въпреки всичко е починал. По случая е образувано досъдебно производство. Няма данни за насилствена смърт, съобщиха от полицията.Най-вероятно мъжът е починал от масивен инфаркт. Във фаталния час на пистата отишъл да се спусне сам, докато приятелите и съпругата му били на ски център \"Студенец\", обясниха запознати със случая.\r\n ", "date": "2018.02.12", "title": "Издъхналият на писта в Пампорово – собственик на фабрика"}
{"url": "https://www.dnes.bg/obshtestvo/2018/02/12/licenzi-pompi-narusheniiata-na-taksitata-po-letishteto.367851", "text": "Близо 150 акта са съставени на шофьори за нерегламентиран превоз на пътници от ИА \"Автомобилна администрация\" и органите на Министерството на вътрешните работи. Основната цел на операцията е ограничаване на нарушенията в района на летище София, съобщиха от транспортното министeрство.\r\nДо момента са проведени 830 специализирани проверки. Заловен е един водач, който е извършвал превоз на пътници срещу заплащане, без да има лиценз за тази дейност. Наложена му е принудителна административна мярка и е образувано досъдебно производство.\r\nВ пет таксиметрови автомобила са открити монтирани устройства за манипулиране на данните на таксиметровите апарати, т.нар. \"помпи\".\r\nДве таксита са спрени временно от движение поради установени технически неизправности.\r\nДругите най-често срещани нарушения са управление с изтекло наказателно постановление или без удостоверение за водач на лек таксиметров автомобил, липса на удостоверение за психологическа годност и непопълнени пътни книжки, уточняват от МТИТС. \r\nПри част от водачите е констатирано, че управляват таксиметровите автомобили, без да са ползвали задължителната седмична почивка.", "date": "2018.02.12", "title": "Лицензи, \"помпи\"...  нарушенията на такситата по летището"}
{"url": "https://www.dnes.bg/akoshtete-vqrvaite/2018/02/12/koia-zodiia-e-nai-podhodiashta-za-sveti-valentin.367826", "text": "Според астрологията всеки знак има подходящи партньори, както и такива, с които трудно може да поддържа добри отношения, особено в любовта.\r\n \r\nАко си нямате половинка, нито пък планове за празника на влюбените, може да потърсите съвет от звездите, за да разберете кой ще бъде вашата валентика! С други думи - с кой зодиакален знак ще си прекарате супер, ако излезнете в деня на влюбените, вижте:\r\n \r\nОвните са страстни и обичат забавленията, смеха и адреналина. А кой може да им даде по-силни емоции и незабравими спомени от друг огнен знак? Лъвът е чудесен избор за компания, който ще създаде романтично настроение и драматични емоции - цяла нощ танци и секси състезание за надмощие - звучи вълнуващо, нали?\r\n \r\n \r\nТелците не обичат да губят връзката си със земята и компанията на Козирога винаги е чудесен избор. Но ако искат да усетят страстни емоции и готини изненади може да изберат Скорпиона за едно излизане в престижен ресторант или най-новия клуб, където ще станат жертва на готините истории и вълнуващи приключения с водния знак.\r\n \r\nВъздушният знак винаги е готов за парти и най-добрата компания - лудият, който ще се хване на всяка щура идея е Овенът! Двамата ще си прекарат страхотно заедно, като само за една нощ ще посетят няколко страхотни места и няма да скучаят и за миг.", "date": "2018.02.12", "title": "Коя зодия е най-подходяща за Свети Валентин?"}
{"url": "https://www.dnes.bg/sofia/2018/02/12/zdravei-zdravei-pochistena-sofiiska-asambleia.367789", "text": "\nМонументът \"Камбаните\", край столичния квартал \"Младост\", е обновен по проект на \"Спаси София\" в партньорство със Столичната община и програмата й \"Европа 2017\", съобщават от гражданската организация.Инициативата за облагородяването и популяризирането на монумента и околното парково пространство включи почистване на част от бетонните постаменти, възвръщайки първоначалния им вид; възстановяването на художественото осветление на високия паметник; замяната на старите ламаринени кошчета с нови бетонни, подхождащи на бетонния монумент; изработване на нови знамена; поставянето на информационни табели, които да дават повече данни за мястото на посетителите на парка.\nКомплексът е издигнат през август 1979 г. като част от първата асамблея, организирана в новосъздадения Международен парк на децата от света.Събитието позволява на деца от различни държави да творят заедно и да опознаят културата на останалите държави-участнички. Заради големия си успех асамблеята се превръща в редовно събитие, като най-голямата асамблея през 1989 г. събира деца от 135 държави.В последните 30 години паметникът и паркът около него са занемарени. Инициативата на \"Спаси София\" се заражда в края на 2016 г., а през изминалата 2017 г. печели подкрепата и на Столичната община.С общи усилия са предприети стъпки към цялостното облагородяване на \"Камбаните\", като освен дейности по освежаването на парковата мебел и на външния вид на монумента, са предприети и събития за популяризирането на мястото.Организирани са 3 обиколки с гид - т.нар. \"Камбаните тур\", провежда се и дискусия за състоянието и бъдещето на монумента в Чешкия културен център, партньор на проекта. Останалите партньори са Италианският лицей в Горна баня - стопанин на обекта, както и Район Панчарево.Цялата информация за дейностите по проекта и за историята на Камбаните пък е събрана в документ - Пътна карта за Камбаните 2017 г.\"С едва 12 хил лв., отпуснати от общината, успяхме да изпълним цели девет дейности и да положим началото на един нов период за позабравения паметник\", разказва Христо Илиев, ръководител на проекта.На Камбаните тур пък дадохме възможност на над 110 души да се запознят наживо с интересната история и ценности на Камбаните, допълва той.Проектът продължава и през 2018 г. с нови дейности и събития, като обновяване на табелките под всяка камбана, както и обиколки \"Камбаните тур\", включително на английски език.", "date": "2018.02.12", "title": "Здравей, здравей... почистена... Софийска асамблея"}
{"url": "https://www.dnes.bg/stranata/2018/02/12/vetrovito-s-temperaturi-do-10-c-valejite-ot-sriada.367793", "text": "През нощта облачността ще е разкъсана, в много райони до ясно. Почти тихо, с минимални температури между минус 4 и 1 градуса, малко по-високи по морския бряг.Утре ще се появи умерен изток-югоизточен вятър. От запад облачността ще се увеличава и привечер в западните райони ще започнат валежи от дъжд, които през нощта срещу сряда ще обхванат по-голямата част от страната. Максималните температури ще са между 5 и 10 градуса, съобщават синоптиците от БАН, цитирани от БТА.По Черноморието преди обяд ще има и слънчеви часове, но след пладне облачността ще се увеличи и вплътни. Ще се задържи без валежи. Ще духа до умерен вятър от изток, югоизток. Максималните температури ще са 6-9 градуса, температурата на морската вода е 5-7 градуса. Вълнението на морето ще е 1-2 бала.Над планините ще е предимно облачно, но през деня ще се задържи почти без валеж. Ще духа умерен юг-югозападен вятър, който привечер ще се усили. Ще е малко по-топло с максимална температура на височина 1200 метра около 3, на 2000 метра - около минус 3 градусаВ сряда вятърът от изток-югоизток временно ще се усили. Ще има валежи, предимно от дъжд, само на места в западната част на Предбалкана и по високите полета на Западна България, където вятърът ще се обърне от северозапад, дъждът ще премине в сняг.През нощта срещу четвъртък в цялата страна вятърът вече ще е от северозапад, с усилването му ще продължи да нахлува студен въздух. В Западна България, Предбалкана и Лудогорието дъждът ще преминава в сняг. В четвъртък на места все още ще превалява, но до края на деня валежите навсякъде ще спрат, вятърът ще отслабне.", "date": "2018.02.12", "title": "Ветровито, с температури до 10°C. Валежите – от сряда!"}
{"url": "https://www.dnes.bg/stranata/2018/02/12/fakulteta-vyzduh-gi-ne-mori-mori-gi-smetkite-za-toka.367759", "text": "\r\n                        \r\n                        \r\n                        \r\n                    Една примерна месечна сметка достига до 1133 лв. Миналата седмица жителите на квартала излязоха на протест.\r\nРепортерът на  Михаела Карабельова се срещна с говорителите на всеобщото недоволство в махалата. Според тях това, което се случва в техния квартал, е нереално.В кв. \"Обеля\" примерно апартамент с 2 климатика и всички необходими електроуреди, сметката достига до 150-200 лв., сподели един от тях.\n\"Нека ЧЕЗ да обърне внимание на квартала ни, тъй като искаме да плащаме нормално като всеки български гражданин. Искаме да плащаме реални сметки. Трябва да имаш някакво производство или фабрика, за да плащаш 1200 лв. сметка за ток. Не може едно нормално домакинство с нормални електроуреди да има такива сметки\", подчерта говорител на махалата.До края на седмицата се очаква още един мирен протест в квартала, а през миналата седмица жителите на кв. \"Факултета\" предупредиха, че ако никой не им обърне внимание, ще блокират основни улици.\r\n ", "date": "2018.02.12", "title": "\"Факултета\" въздух ги не мори, мори ги... сметките за тока"}
{"url": "https://www.dnes.bg/notifikacii/2018/02/12/opasen-marokanski-terorist-ot-id-na-granicata-ni-spipaha-go.367797", "text": "Мароканец, който е терорист от \"Ислямска държава\", е арестуван на границата ни с Турция.Той е опитал да излезе от България с фалшива френска лична карта. Задържан е в района на ГПУ-Свиленград.Мъжът е с инициали Н. З. (N. Z.) и е търсен от Мароко чрез Интерпол във връзка с извършване на терористична дейност и членство в ИД, съобщиха от Окръжния съд в Хасково.Съгласно информацията от Интерпол той е бил лоялен член на главорезите и е работил в принадлежащата към ИД служба \"Механизация към Главна дирекция – Военни лагери\" в Сирия.При изпълнение на тази дейност той се е придвижвал в Сирия, носейки колан с експлозиви, ръчни гранати, огнестрелно оръжие и боеприпаси.Днес следобед Н.З. ще се изправи пред Окръжния съд в Хасково, който ще разгледа мярката му за неотклонение.Искането за задържане е отправено на основание на Договора за екстрадиция между България и Мароко.", "date": "2018.02.12", "title": "Опасен марокански терорист от ИД на границата ни, спипаха го!"}
{"url": "https://www.dnes.bg/politika/2018/02/12/georgi-pyrvanov-vidia-vot-dve-v-edno-prez-2019-a.367778", "text": "Нищо чудно да се слеят местните избори през 2019 г. с парламентарния вот, смята Георги Първанов, президентът на България в периода 2002 г.-2012 г.\n\n\n\"Идват ми в повече тези непрекъснати ултиматуми в управлението\", коментира той пред bTV заради изказванията на лидерите на Обединени патриоти Волен Сидеров и Красимир Каракачанов, че може и да последва разпад в управлението, ако Истанбулската конвенция бъде приета.\"Като ще напускат, да напускат и да се прави ново правителство\", призова Първанов. Според него има много по-значими за българското общество проблеми.Той подчерта, че гледа много подозрително към опитите да се вкара темата за третия пол и еднополовите бракове.По думите му в Истанбулската конвенция 56 пъти се говори за насилието над жени. \r\n\"Очевидно обаче някой се опитва да вкара по втория начин и другия проблем\", заяви Първанов.\r\nТака че според него е редно да се проведе референдум, но не по конвенцията като цяло, както иска БСП, а по-скоро за това да има или не еднополови бракове.В крайна смета Първанов смята, че нищо чудно премиерът Бойко Борисов и шефът на депутатите на ГЕРБ Цветан Цветанов да поискат да слеят местните с парламентарните избори, защото тогава ще мотивират многобройните кметове от партията да работят и за парламентарната листа.\"Най-близо като редовни избори са европейските. Те няма да бъдат за това кой колко депутати ще изпрати, това ще бъде сблъсък между лявото и дясното, между идеята за промяна и статуквото\", смята той.Според него заради това е необходимо АБВ, партията, която той създаде, и БСП да се съберат отново. \"Това е задължително условие, но дали ще се случи, не мога да кажа, защото има твърде много лични субективни фактори, затова съм се оттеглил от оперативните контакти и политики, за да не се наслагва моето име\", обясни той, но допълни, че ако левицата не се обедини и не се промени в най-широкия смисъл на думата и допусне нова загуба, това би било фатално.Първанов коментира и темата за комунизма в новата програма за X клас. \"Трябва да прочетем това, което са предложили от министерството. Там е заложен двоен стандарт за периода до 1944 и след 1944 г. Говори се за авторитарен режим и за култ към личността на Живков, говори се за насилие след 9 септември 1944 г., а се забравя, че всичко това го има и в предишния период\", каза Първанов. \"Искам нашите деца да учат по еднакъв стандарт. Стига с това насилие. Нека да покажем истината и за периода преди и след 9 септември, но да покажем, че и в двата периода има градивност, да знаят нашите деца, че в България са се случвали и добри неща\", добави той.", "date": "2018.02.12", "title": "Георги Първанов видя вот две в едно, през 2019-а?"}
{"url": "https://www.dnes.bg/stranata/2018/02/12/myj-pochina-na-pistata-v-pamporovo-priloshalo-mu.367800", "text": "Мъж на 49 години е издъхнал минути след като му прилошало по време на каране на ски в Пампорово, съобщиха от полицията.\r\n \r\nНещастният инцидент е станал вчера около 16:20 ч. на зелена ски писта \"Снежанка-6\". \r\nКакто си карал, на пловдивчанина му прилошало и паднал. \r\nВеднага била потърсена помощ от служители на Планинската спасителна служба в зимния курорт.\r\n \r\nТе пристигнали на място, започнали да му оказват първа помощ, но мъжът е починал.\r\n \r\nОт полицията увериха, че няма данни за насилствена смърт, а най-вероятно скиорът е починал заради здравословен проблем.", "date": "2018.02.12", "title": "Мъж почина на пистата в Пампорово, прилошало му "}
{"url": "https://www.dnes.bg/notifikacii/2018/02/12/zybolekari-za-dejurstva-za-bedni-ne-im-davat-kabinet.367784", "text": "Държавата да финансира напълно денталното лечение на деца, бременни и спешни случаи. За това настояха представители на Сдружението на българските зъболекари.Към момента НЗОК отделя за дентална помощ годишно 157 млн. лв., което е крайно недостатъчно, а хората недоволстват от минималните услуги, които се финансират от нея, каза д-р Анатолий Кънев, председател на сдружението.По думите му това е причината пациентите да не се лекуват и да търсят дентална помощ, когато вече се налага вадене на зъб.От сдружението искат Столичната община да осигури помещения за два кабинета, като в единия ще се обслужват спешните случаи, а в другия - хора в неравностойно положение.По думите на д-р Кънев сдружението настоява пред общината за кабинетите вече четвърта година, но е получило отказ. В тези кабинети ние ще работим безплатно, подчерта той, цитиран от БТА.Той каза още, че лекарите по дентална медицина трябва да се лицензират на всеки пет години от лицензиращ орган, определен от държавата. По думите му има проблеми и във възможността за специализация на младите лекари по дентална медицина, както и липсата на места за специализанти.", "date": "2018.02.12", "title": "Зъболекари \"За\" дежурства за бедни, не им дават кабинет!"}
{"url": "https://www.dnes.bg/health/2018/02/12/koga-da-si-napravim-termografiia.367798", "text": "Много от болестните процеси в тялото остават скрити поради липса на външни прояви и защото в началните си фази болестните изменения може да не провокират симптоматика. Това обаче не означава, че те не може да бъдат открити и диагностицирани. Всяко заболяване, което протича с възпалителен процес, промяна в локалната телесна температура, може да бъде диагностицирано в максимално ранен етап с помощта на термографията. Термографията е средство, което може да допълни всеки диагностичен метод в медицината и да помогне за даване на много точна оценка и прогноза за здравословното ни състояние. Термографията се базира на улавяне на инфрачервените лъчи, които тялото ни излъчва, и ползването им за визуализиране на температурата в отделните зони на тялото чрез съставяне на термограма. Методът позволява да се отчетат всякакви изменения в нормалната телесна температура и да се проследяват с времето. ", "date": "2018.02.12", "title": "Кога да си направим термография?"}
{"url": "https://www.dnes.bg/stranata/2018/02/12/zaradi-nabezi-na-imaniari-selo-aha-da-ostane-bez-voda.367776", "text": "Иманяри за малко да оставят габровско село без вода заради поредното посегателство над чешмата в него. Преди дни те разбили за пореден път чешмата, този път заради надписите на нея.Чешмата е от XIX век и не само е исторически обект от регионално значение, но и основният водоизточник на село Баевци.Това е най-малко четвъртия вандалски акт, на който е подложена чешмата, като този път са откраднати надписите. За малко да бъде засегнат и главният водопровод, съобщи bTV.Кметският наместник и жителите на селото са убедени, че зад посегателството стоят иманяри. Колите им този път били засечени.Хората от селото са категорични, че община Габрово трябва да стопанисва и поддържа санитарно-охранителна зона, а такава вече няма. Според тях посегателствата са висша наглост и подигравка със старите хора. \"В чешмата наистина има злато, но това е водата\", категорични са жителите на село Баевци.От полицията в Габрово обясниха, че се прави необходимото за залавяне на извършителите.", "date": "2018.02.12", "title": "Заради набези на иманяри: Село аха да остане без вода"}
{"url": "https://www.dnes.bg/knigi/2018/02/12/istoriite-na-radichkov-na-goliam-ekran.367795", "text": "Филмираните истории на Йордан Радичков може да видим от 20 февруари до 6 март в Одеон и Дом на киното.  В първата по рода си изчерпателнаа панорама на Радичков в киното ще бъдат включени някои от по-малко известните филми, създадени по творчеството на автора, както и късометражни заглавия, и документални продукции.Пътят на Йордан Радичков в екранните изкуства е обвързан с редица от най-големите имена в историята на българските кино и театър. Сред режисьорите от няколко поколения, посегнали към творчеството на автора, се нареждат имената на Зако Хеския, Бинка Желязкова, Крикор Азарян, Доньо Донев, Наум Шопов, Христо Христов, Георги Дюлгеров и много други.Във филмите, превърнали се в класика за българското кино, зрителите ще разпознаят цяла плеяда от любими актьори като Стоянка Мутафова, Георги Калоянчев,  Георги Парцалев, Константин Коцев,  Георги Георгиев-Гец, Григор Вачков, Велко Кънев, Петър Слабаков, Руси Чанев, Илка Зафирова, Катя Паскалева, Васил Михайлов, Тодор Колев и още обичани таланти.Още първият филм със сценарист Йордан Радичков   –  \"Горещо пладне\",попада в селекцията на най-престижния кинофестивал в Кан през 1965 година. Историята за един закъснял влак и неговото издирване се превръща в едно от класическите заглавия на българското кино. Този момент бележи началото и на дългогодишнотоприятелството на Радичков със знаменития Григор Вачков.Година след гостуването на българската продукция във Франция, през 1966 г., се появява предизвикалият множество противоречия игрален филм \"Привързаният балон\". Веднага след премиерата си лентата е спряна от неофициалните органи на цензурата на социалистическа България и вижда бял свят едва след 1989 година.Филмът на Бинка Желязкова прави толкова силно впечатление, че е забелязан от разпространители от Америка и Канада, които искат да откупят правата за излъчване на лентата. Същите неофициални органи обаче анулират продажбата и филмът остава скрит в архивите задълго.\r\nВ панорамата присъства и първият и последен опит на театралния режисьор Крикор Азарян в киното  –  лентата по романа на Радичков \"Всички и никой\".Наред с пълнометражните филми по творчеството на Радичков, посетителите ще могат да видят и късометражните заглавия, сред които се откроява единственият опит на Наум Шопов като кинорежисьор, базиран на текста \"Хляб\" от книгата \"Барутен буквар\".Заедно с безплатните прожекции в кино Одеон, за любителите на киното ще бъдат на разположение и няколко документални филма с вход от 5 лева, посветени на Радичков и приближени, важни за творческия му път културни дейци. Това са документалните филми \"Черказки хроники\" за Радичков, \"Това име го забравете\" за театралния режисьор Юлия Огнянова и \"45 градуса по Азарян\" за Крикор АзарянСъпътстващ елемент към програмата ще е изложбата \"Неосветените дворове\" със снимки от пътуването на Йордан Радичков до Сибир в Дом на киното от 20 до 28 февруари. Като специална изненада всички посетители на Дом на киното ще имат възможност да намерят преиздадените заглавия на Йордан Радичков с намаление от 20 процента от 20 до 28 февруари в часовете между 17:30 и 20:30 часа.Заедно с това посетителите на кинпанорамата в Одеон ще могат да намерят изготвената от Българска национална филмотека изложба със снимки от филмите. Тя ще бъде разположена на територията на филмотечното кино.  \r\nВсички прожекции в кино Одеон ще започват в 17 часа и ще са с вход свободен. В Дом на киното билетите ще са на цена от 5 лева. \r\n:\r\nОдеон\r\nВход свободен, всички прожекции започват в 17 часа.21. 02. – Горещо пладне – 1965, реж. Зако Хеския, сценарист Йордан Радичков + Опашката – 1963 – реж. Доньо Донев, сценарист Йордан Радичков\r\n26. 02. – Привързаният балон – 1967 – реж. Бинка Желязкова, сценарист Йордан Радичков + Айде да бичиме пънове – 1965, 2’\r\n28. 02. – Последно лято – 1974 – реж. Христо Христов, сценарист Йордан Радичов + Есен – 1967 – реж. Петър Донев, сценарист Йордан Радичков 22’\r\n01. 03. – Барутен буквар – 1977 – реж.  и сцен. Тодор Динов + Хляб – 1972 – реж.  и сцен. Наум Шопов,  43’\r\n05. 03. – Всички и никой – 1978 – реж. Крикор Азарян, сценарист Йордан Радичов + Ако цветовете бяха сиви – 1969 – реж. Роман Мейцов, сценарист Йордан Радичков  6’\r\n06. 03. – Веществено доказателство – 1990 – реж. и сцен. Борислав Пунчев, 88 мин. + Суматоха – 1987 – реж. и сцен. Иван Танкушев, 13’.\r\n Дом на киното20.02 Черказки хроники – 19 ч – реж. Димитър Петков\r\n22. 02. 45 градуса по Азарян  - 19 ч – реж. Лилия Абаджиева\r\n25.02 Козелът – 17 ч. – реж. Георги Дюлгеров, сцен. Кристин Димитрова\r\n27.02 Това име го забравете – 19 ч.  реж. Боян Папазов, сцен. Румянка Емануилиду, Боян Папазов.", "date": "2018.02.12", "title": "Историите на Радичков на голям екран"}
{"url": "https://www.dnes.bg/temida/2018/02/12/ot-250-na-130-bona-namaliha-garanciiata-na-kmeta-na-septemvri.367808", "text": "Спецсъдът намали паричната гаранция на кмета на Септември Марин Рачев от 250 000 лева на 130 000 лева.Рачев беше арестуван при акция в града на 1 февруари.\n\n\nОбвинението поиска той да бъде отстранен от длъжност, за да не повлияе на свидетели.", "date": "2018.02.12", "title": "От 250 на 130 бона – намалиха гаранцията на кмета на Септември"}
{"url": "https://www.dnes.bg/muzika/2018/02/12/matematici-muzikanti-vivo-montana.367791", "text": "\r\n                        \r\n                        \r\n                        \r\n                    Музика, Монтана и математика. Три думи и една свързваща нишка - любовта към красивото и свободата. Това е оркестър \"Виво Монтана\", който се завърна от участия във Франция и Германия преди дни.\r\nПламен, Денис и Марио, които са част от духовия оркестър, гостуваха в \"България сутрин\", за да разкажат повече и да обявят новите си проекти.\r\n\"На туристите им бликаше радост от сърцата като ни чуят да свирим. Препратка към математиката може би има музиката\", споделиха момчетата от Математическата гимназия в Монтана. \r\nОркестърът не само обмисля да издаде втори албум, а дори вече услено работи по реализирането му. В него ще бъдат включени доста вокални песни, а едно от парчетата е с актьора и певец Руслан Мъйнов. Заедно с него те работят и върху голям проект за възрожденски песни.\r\n\"Виво Монтана\" е моята детска мечта. Името е измислено, когато съм бил на 16-17 г. След много време намерих тези момчета в Математическата гимназия и реализирахме мечтата\", сподели пред Пламен, който е ръководител на групата.\r\n\"Стремим се да конкурираме Горан Брегович, но сме много далеч\", добави той.", "date": "2018.02.12", "title": "Математици-музиканти: \"Виво Монтана\""}
{"url": "https://www.dnes.bg/crime/2018/02/12/rusenski-mitnichari-zadyrjaha-ton-gorivo-bez-dokumenti.367802", "text": "Русенски митничари задържаха контейнер с 1000 л гориво без документи. Акцизната стока е открита в товарното отделение на \"Форд Транзит\", движещ се в района на Източна промишлена стока, съобщиха от Агенция \"Митници\".По време на операция, свързана със засиления контрол върху транспортирането на акцизни стоки, инспекторите забелязали превозното средство в района до местен хипермаркет. Направило им впечатление преустройството в товарния отсек на автомобила.Превозното средство е спряно за проверка, в хода на която е установено, че в товарното помещение се държат 2 бр. PVC танк-контейнери с фабрична маркировка за вместимост 1000 литра. Единият е бил пълен с жълта течност със специфичен мирис на нефтопродукт, а другият - празен.Шофьорът на превозното не могъл да представи документи, удостоверяващи плащането, начисляването или обезпечаването на дължимия за стоката акциз. Откритата стока е иззета. Превозното средство също е задържано.Проби от нефтопродукта са изпратени за лабораторен анализ. Размерът на санкцията за нарушението възлиза на 1293,29 лв. На нарушителя ще бъде потърсена административнонаказателна отговорност. \r\n ", "date": "2018.02.12", "title": "Русенски митничари задържаха тон гориво без документи"}
{"url": "https://www.dnes.bg/stranata/2018/02/12/godini-sled-remonta-ofroud-ulica-vyv-vraca.367787", "text": "От година на година ул. \"Цар Борис I\" се превръща от квартална уличка в трасе за offroad, оплакват се живеещите в района в платформата .\"Положението се влоши допълнително след като беше разкопана за водния цикъл преди няколко години, когато изкопите бяха запълнени с пръст и камъни, но асфалтовата настилка не беше възстановена\", пише в сигнала.В , от които ставав ясно, че още през 2014 г. кметът на Враца е разпоредил улиците да бъдат поправени.Във видеото, приложено в сигнала обаче се вижда, че през 2018 г. състоянието на улицата не е станало по-добро.\"Положението е почти същото с една от преките \"Цар Асен I-ви\". Проблемът се задълбочава през лятото, защото се вдига много прах, а на улицата е и детската градина \"Щастливо детство\", пише още в сигнала.Ако искате и вие да подадете сигнал - направете го в Helpbook.info. Ще сигнализирате и отговорните инстуции, а допълнителното медийно отразяване ще даде гласност на проблема ви.", "date": "2018.02.12", "title": "Години след ремонта: Офроуд улица във Враца"}
{"url": "https://www.dnes.bg/sport/2018/02/12/emi-iordanova-zavyrshi-55-ta-v-biatlona.367810", "text": "Българката Емилия Йорданова завърши на 55-о място в турнира по биатлон на Зимните олимпийски игри в Пьончан в преследването на 10 километра. Родната състезателка стартира с последния 60-и номер и допусна шест грешки в първите си три стрелби, но повали всичките пет мишени на последната стрелба от прав и остана на 6:29.0 минути след победителката. Германката Лаура Далмайер спечели втора титла на Игрите. Далмайер, която преди два дни стана олимпийска шампионка в спринта, измина трасето за 30:35.3 минути и направи само една грешка в четирите стрелби. Германката влезе в историята като първата биатлонистка, която печели последователно титлите в спринта и в преследването на едни олимпийски игри. Далмайер, която на световното първенство през миналата година завоюва пет златни и едно сребърно отличие, се справи най-добре с тежките атмосферни условия по трасето и със силния вятър. Така Лаура Далмайер донесе четвърта титла за Германия в Пьончан. Втора е олимпийската шампионка в спринта от Ванкувър 2010 и Сочи 2014 Анастасия Кузмина (Словакия), която изостана на 29.4 секунди с четири пропуснати мишени. Кузмина, която беше едва 13-а в спринта, вече има четири отличия от олимпийски игри в кариерата си, след като взе и сребро в преследването във Ванкувър 2010. Бронзовото отличие стана притежание на Ане Бескон (Франция). Тя направи само една грешка в третата си стрелба и остана на 29.6 секунди от победителката. Бескон завърши 19-а в спринта. По-късно днес е преследването на 12.5 км за мъже с участието на българите Красимир Анев, Владимир Илиев и Антон Синапов.   1. Лаура Далмайер (Германия) - 30:35.3 минути (0+1+0+0 грешки в стрелбата)2. Анастасия Кузмина (Словакия) - на 29.4 секунди (0+1+2+1)3. Ане Бескон (Франция) - на 29.6 секунди (0+0+1+0)4. Марте Олсбу (Норвегия) - на1:07.3 минута (1+2+0+1) 5. Хана Йоберг (Швеция) - на1:08.9 минута (1+2+0+0)6. Денизе Херман (Германия) - на1:19.4 минута (1+0+0+1) - - -55. Емилия Йорданова (България) - на 6:29.0 минути (2+1+3+0) ", "date": "2018.02.12", "title": "Еми Йорданова завърши 55-та в биатлона"}
{"url": "https://www.dnes.bg/football/2018/02/12/rubin-i-spartak-obiaviha-transfera-na-popeto.367805", "text": "Футболист №1 на България Ивелин Попов официално премина от шампиона на Русия Спартак Москва в Рубин Казан. Националът ще играе под наем до края на сезона в новия си отбор, като Рубин няма да плаща за правата му и ще поеме едва 1/3 от високата заплата на Попето. В договора има клауза, според която нападателят може да остане в Казан и след изтичането на преотстъпването. Попов игра за Спартак от 2015 г., когато беше купен от Кубан за 6 млн. евро. Той спечели титлата и Суперкупата на Русия с московчани и игра в групите на Шампионска лига. Българинът обаче не успя да си спечели постоянно титулярно място в отбора.", "date": "2018.02.12", "title": "Рубин и Спартак обявиха трансфера на Попето"}
{"url": "https://www.dnes.bg/televizia/2018/02/12/petyr-georgiev-vsiaka-sedmica-razkazvame-za-evropeicite.367813", "text": "\"#Европа\" е най-новото предаване в ефира на БНТ1. То е посветено на приоритетите на българското европредседателство и на най-важните теми за обединена Европа, представени по достъпен начин и на разбираем език. Dnes.bg ви среща с водещия на 30-минутния, седмичен формат - младия и талантлив журналист на обществената телевизия - Петър Георгиев.\r\n\r\nПредаването се занимава с разнообразие от теми - от иновациите в различни сектори до здравословното хранене при децата например. Това, което ги обединява, е, че всички са заложени под някаква форма в програмата на българското европредседателство. Нашата цел е да разчупим институционалния език и да ги представим по задълбочен и ангажиращ начин за зрителите. \r\nОсвен това, всяка седмица разказваме любопитни факти за европейците и техните страни, включително и за България. Мисля, че европредседателството е подходящ момент да опознаем обществото, в което живеем, и \"#Европа\" иска да допринесе за това.\r\n\r\nЛично аз винаги съм имал влечение към технологиите и всички въпроси, свързани с дигиталното общество. За мой късмет, те са все по-интензивно обсъждани. В предаването обаче се готвя еднакво сериозно за всички теми. Всъщност още по-сериозно за онези, с които преди не съм имал сериозен досег.\r\n\r\nЦелият екип работи изключително усърдно за всяко предаване. Следим отблизо календара на председателството и търсим нестандартния подход към трудносмилаеми теми като например новия регламент за защита на личните данни или пък защитата на европейските граници. \r\nНаред с това поглъщаме огромни количества информация за държавите-членки на Евросъюза - за навиците им, за проблемите им и за примерите, които българското общество може да вземе от тях. \r\nПри подбора на гостите и акцентите всички участваме активно. Работим заедно. Според мен това е ключът към добрата телевизия.\r\n\r\nТова е прекалено сложен въпрос за кратък отговор. Като всяка държава България също има силни и слаби страни. Не бих се наел да давам обща оценка на това къде се намираме в сравнение с Европа. Но някои конкретни примери са ми направили впечатление. От статистиките, които досега сме представяли в \"#Европа\", се вижда, че сме напреднали по отношение на технологиите, иновациите и равното представяне на половете в бизнеса. От друга страна, българите много рядко спортуват и прекалено нередовно ядат плодове и зеленчуци.\r\nКато цяло вярвам, че е изключително важно да следим как се развиват Европа и светът. Не трябва да се затваряме в балон, както често и може би несъзнателно правим. Има какво да научим от другите народи. \r\nОсвен това, въпреки че не е най-интересното събитие, европредседателството ни дава възможност и да чуем различни външни гледни точки, да понесем конструктивна критика за това как се справяме като общество. Това винаги е полезно.\r\n\r\nАко говорим за нещо физическо, то със сигурност искам да видя у нас технологиите да се интегрират в образованието, за което добър пример са скандинавските държави, а не да се забраняват. Искам също и по-приветлива и екосъобразна градска инфраструктура - например повече паркинг сгради, каквито съм виждал в Англия особено. \r\nТези неща обаче са незначителни на фона на по-важната промяна, която бих искал да настъпи в мисленето и самосъзнанието на обществото. За нея няма умно решение, с което да стане изведнъж. Трябва дългосрочно старание, по-добро образование и информираност.\r\n\r\nКазвам го от личния си опит понеже съм имал късмет да бъда заобиколен от такива хора. Искам Европа да разбере за изключително големия брой българи, които започват развитието си от неблагоприятна позиция и полагат нечовешки усилия, за да преодолеят пренебрежението, с което ги гледат по-развити народи, и да се изкачат до върха. \r\nТези хора учат по три езика, рано се отделят от семейството си, живеят сами в тесни стаи и прекарват по 16 часа на ден в университета и на работа, докато постигнат целите си, независимо дали тези цели са свързани с България или не. Тук не говорим само за Григор Димитров например, а за българи, които са извън светлината на прожекторите, но които трябва също толкова да ни вдъхновяват да развием потенциала си. Те са пътеводната светлина за мен.\r\n\r\nВръщането ми в България винаги ми се е струвало като естествена и логична стъпка, защото сърцето ми е тук. Не съм се върнал толкова с мисълта да сбъдна мечтите си, колкото с тази да се доразвия като човек тук и, ако мога, да допринеса за положителна промяна в обществото.\r\n\r\nС три думи не бих опитал да опиша дори само един човек. Що се отнася до младите българи, те са особено сложна група за описание. Постоянно влизам в контакт с две, три, че и повече крайности. Виждам млади българи, които няма да се спрат пред нищо, докато не изградят добър живот за себе си и семейството си. Виждам и такива, които още преди да навършат 20 години са потънали в дълбока незаинтересованост. Ако ние като общество успеем по някакъв начин да ги извадим от нея, България ще процъфти за нула време.\r\n\r\n ", "date": "2018.02.12", "title": "Петър Георгиев: Всяка седмица разказваме за европейците "}
{"url": "https://www.dnes.bg/politika/2018/02/12/krimkite-da-se-slojat-na-miasto-da-podkrepim-policaite.367785", "text": "Крайно време е криминалният контингент да се сложи на мястото си, а държавата да застане зад полицаите, смята вицепремиерът Красимир Каракачанов. \r\nПовод за коментара му в социалната мрежа Facebook стана акцията в ромската махала в Ихтиман, след като двама нейни жители – баща и син нападнаха полицаи, късаха униформите и пагоните им. След това пък се оплакаха, че били станали жертви на полицейски произвол.\n\n\n\"В духа на наложената от няколко \"правозащитни\", а по-точно казано организации, които основно се занимават със защитата на правата на ромите, започна подгряване на общественото мнение срещу полицаите, извършили акцията в циганското гето на Ихтиман. Заливат ни репортажи, в които разстроени представители на \"етноса\" обясняват как безпричинно са ги били и колко лоши са органите на реда. Сега тръгна и версия, че нападение над полицията въобще не е имало – тъкмо обратното, те нападнали бедните роми. Явно сами са си нанесли и побоя полицаите, за да имат предтекст да нахлуят в гетото\", пише Каракачанов.Според него в такива ситуации потърпевши доскоро са били полицаите – отнасяха наказания и дори бяха уволнявани.\"Това демотивираше състава и правеше циганските безчинства още по-дръзки и безнаказани. Не и сега\", категоричен е той.\"В качеството си на заместник- министър председател по обществен ред и сигурност твърдо заставам зад действията на полицията в борбата ѝ с битова престъпност! Не само в Ихтиман, а и навсякъде, където тя е влязла, за да респектира, да наложи ред и да покаже, че в страната ни съществуват закони и те трябва да се спазват от всички\", декларира Каракачанов.Вицепремиерът напомня за идентичен случай в село Каменар от август миналата година, когато след изнасилване на жена в центъра на Варна, полицията направи рутинна проверка, а циганите се оплакаха, че са били бити без никакви доказателства – просто хвърлиха поредното обвинение и \"правозащитниците\" отново извисиха глас. Но не в защита на пострадалата жена или на българските полицаи, а отново в защита на престъпниците.А това са само два примера, които съвсем не са прецеденти. Още са пресни случаите на пребити и нападнати с ножове и мачете горски служители в с. Баня и с. Струпец. А това са само два от десетките подобни \"инциденти\", припомня още той.\"Считам, че всяко подобно посегателство трябва да получи суров отговор. България е длъжна да подкрепи своите полицаи! Криминалният контингент трябва да бъде сложен на мястото му\", завършва Красимир Каракачанов.", "date": "2018.02.12", "title": "Кримките да се сложат на място! Да подкрепим полицаите!"}
{"url": "https://www.dnes.bg/za-da-se-razbirame/2018/02/12/kakvo-ne-triabva-da-pravim-rano-sutrin.367643", "text": "Рано сутрин нямаме време за здравословен старт на деня. Повечето от нас правят едни и същи грешки като станат от леглото, с което нарушават енергийните си нива, метаболитните си процеси и здравето на нервната система.За да започнем деня си по полезен начин, не трябва да правим тези неща рано сутрин.Може да ви се струва истинско блаженство да поспите още 5 минути. Затова правите това по няколко пъти сутрин преди фактически да станете от леглото. А отлагането на алармата за след няколко минути нанася сериозни щети на цикъла на съня. След като задремете наново са ви нужни няколко минути преди да заспите дълбоко. Точно в този момент алармата отново се задейства, а стресът в организма ви се покачва още преди реално да е започнал денят ви.Не спирайте да се къпете сутрин, защото е ободряващо. Просто не взимайте протяжни горещи душове след като станете от сън, защото те намаляват енергийните нива в организма. Къпете се не повече от 15 минути сутрин. Дългият душ предполага отново отпускане на тялото и желание за връщане в леглото.", "date": "2018.02.12", "title": "Какво не трябва да правим рано сутрин?"}
{"url": "https://www.dnes.bg/notifikacii/2018/02/12/bylgarskoto-more-2018-a-soleno-obeshtavat-ni-kachestvo.367750", "text": "С около 11% по-скъпо ще ни струва почивката на родното Черноморие това лято, показват изчисления на Института за анализи и оценки в туризма. Така, ако искаме да се печем 7 дни на пясъка ще трябва да се бръкнем с около 1100 лева на човек с всичко включено. \r\nТ.е. едно четиричленно семейство със споделена стая ще трябва да приготви около 2 200 лева или повече, пресмята \"Монитор\".\r\nОт бранша заявяват, че българският туризъм ще продължи да поскъпва, тъй като няма как обслужването да бъде на ниски цени, а в същото време да се предлага високо качество.\r\nЦените обаче не се покачват само у нас. В останалите европейски държави почивките се увеличават с около 2-3%. Въпреки по-малкият ръст в цените за същите условия в чужбина сумата, която ще трябва да приготвим, е двойно по-голяма.\r\nИ макар, че голяма част от най-изгодните оферти вече са изчерпани, все още имате шанса за ранно записване, което ще ви спести от 10% до 20% от цената на лятната почивка. През януари са се намирали оферти с отстъпка от 30%, а февруари и март хотелиерите се очаква да смъкнат цените с 10-20 на сто. \r\nСпоред експертите 8% от ранните резервации са направени още миналото лято.\r\n ", "date": "2018.02.12", "title": "Българското море 2018-а \"солено\"! Обещават ни качество"}
{"url": "https://www.dnes.bg/stranata/2018/02/12/ponedelnikyt-oblachen-tih-bez-valeji-ot-sniag.367751", "text": "Днес в много райони ще е почти тихо. Облачността ще е значителна, но ще е почти без валежи. Минималните температури ще бъдат между минус 4° и 1°, максималните между 3° и 8°.\r\nтмосферното налягане ще се повишава, но ще остане по-ниско от средното за февруари.\r\nНад планините ще има значителна облачност и на места ще превали слаб сняг. Вятърът ще е слаб от запад-северозапад. Максимална температура на височина 1200 метра около 0°, на 2000 метра – около минус 5°.\r\nПо Черноморието облачността ще значителна, но ще е без валежи. Ще духа слаб северозападен вятър. Максималните температури ще са 5-7°. Температурата на морската вода е 6-7°. Вълнението на морето ще отслабне до 2-3 бала.\r\n ", "date": "2018.02.12", "title": "Понеделникът: Облачен, тих, без валежи от сняг!"}
{"url": "https://www.dnes.bg/business/2018/02/12/bg-bumyt-predstoi-2-5-mlrd-v-industrialni-zoni.367752", "text": "2,5 млрд. лв. са инвестициите в частни и държавни индустриални зони в страната, показват данни на Министерството на икономиката и на компаниите, които ги развиват.\r\nВ държавните зони инвестициите са 390 млн. лева в края на 2017 г. Част от вложенията на компаниите, които са избрали тези паркове, ще продължат и през 2018 г.\r\nДевет са индустриалните паркове, които управлява Националната компания \"Индустриални зони\". Най-много - 350 млн. лв., са в Божурище, 13 млн. лв. са в зоната в Бургас, останалите са на инвеститори, които са влагали пари в наети имоти.\r\nСтартът на \"Икономическа зона София - Божурище\" бе даден на 17 юни 2013 г. Тогавашният президент Росен Плевнелиев направи две първи копки. С първата даде старт на изграждането на завод на немската компания Behr-Hella Thermocontrol, а с втората стартира строителството на инфраструктура в зоната. \r\nДнес 20 компании там са купили земи и са изградили или правят в момента производствени мощности или логистични центрове, пише \"24 часа\".\r\nЗоната в Божурище отесня, тъй като на 29 юни миналата година министърът на икономиката Емил Караниколов разписа увеличаване на капитала на националната компания \"Индустриални зони\" чрез апорт на недвижим имот. Това са 115 375 кв. м в землището на село Гурмазово, община Божурище. С този терен зоната се разшири и с това се приключва обособяването ѝ.\r\nНачалото на \"Индустриален и логистичен парк - Бургас\" бе сложено през 2004 г. В него акционери са с 51% Национална компания \"Индустриални зони\", а с 49% - община Бургас, която влиза с апорт на земи. Паркът вече има сключени договори с 30 инвеститори. 80% от площта вече е заета и се търсят нови производствени терени.\r\nСвободните зони в Русе, Свиленград и транзитната търговска зона във Варна са преди всичко логистични и предлагат сгради и терени под наем, където могат да се изграждат складови помещения.\r\nПредстои развитието на икономическата зона във Видин. В края на миналата година правителството премахнати разпоредбата, с която се забранява да се продава терен и да се отстъпва право на строеж. Това спъваше и отблъскваше инвеститорите.\r\nИма идеи за зони в Димитровград, Кърджали, Стара Загора. Министърът на икономиката Емил Караниколов коментира, че летището край Стара Загора, чийто принципал е ведомството му, може да стане място за инвеститори.", "date": "2018.02.12", "title": "BG бумът предстои! 2,5 млрд. в индустриални зони"}
{"url": "https://www.dnes.bg/za-da-se-razbirame/2018/02/12/sedmichen-liuboven-horoskop-za-12-18-fevruari-2018-a.367644", "text": "В седмицата на Свети Валентин, планетите са ни подготвили изненади. Някои от представителите на зодиака ще се радват на повече любовни страсти, докато за други ще настъпи пълно объркване. Какво ви очаква според зодията, вижте в любовния хороскоп на Az-jenata.bgЧудесни новини за необвързаните представители на зодия Овен. Слънчевото затъмнение ще освети вашият 11 дом на социалните взаимоотношения. Това ще насочи нова енергия в живота ви и романтиката може да дойде при вас по много и различни пътища.Има голяма вероятност за нови познанства, а не е изключено ваш приятел да се превърне в новата ви любовна Малко объркваща ще бъде седмицата за Телците и за това ще допринесат Марс – планетата на сексуалното желание и Нептун. Объркването ще бъде по отношение на вашата сексуална енергия. Може би ще споделите фантазиите с любимия човек, ще им се отдадете, но някак няма да почувствате удовлетворение. Сипете си чаша хубаво вино и правете секс за удоволствие.В любовния живот на Близнаците, романтиката определено ще липсва. Всъщност, ако се намирате във връзка може да бъдете и леко разочаровани. Той или тя може да внесе напрежение, което ще е породено от вашите цели свързани с работата.Може би половинката ви не иска да сте по-успели или не вярва, че можете да постигнете целите си. Това ще ви накара да се замислите дали двамата сте съвместими, след като нямате подкрепа.", "date": "2018.02.12", "title": "Седмичен любовен хороскоп за 12 – 18 февруари 2018-а "}
{"url": "https://www.dnes.bg/usa/2018/02/12/promiana-sasht-gotovi-da-pregovariat-sys-severna-koreia.367753", "text": "Съединените щати са готови да преговарят със Северна Корея, заяви вицепрезидентът Майк Пенс, след като се върна от зимната олимпиада в Южна Корея.\r\nВ интервю за \"Вашингтон пост\" в самолета на път към САЩ Пенс каза, че САЩ ще продължат да налагат санкции на режима в Пхенян, но са готови и да водят преговори с него. \r\n\"Максималният натиск ще продължи и ще се засилва. Но ако искате да преговаряме, ще преговаряме\", каза той.\r\nИзразената от вицепрезидента готовност за преговори бележи промяна в политиката на правителството на Тръмп, което досега настояваше, че ще преговаря само ако Северна Корея направи реални отстъпки по въпроса за ядрената и ракетната й програма.\r\nПенс каза пред вестника, че новата позиция е уговорена с южнокорейския президент Мун Дже Ин, който обмисля поканата да посети Северна Корея, а след това може да има преговори между двете Кореи.\r\n(БТА)\r\n ", "date": "2018.02.12", "title": "Промяна: САЩ готови да преговарят със Северна Корея!"}
{"url": "https://www.dnes.bg/za-da-se-razbirame/2018/02/12/neshta-za-koito-shte-syjaliavame-na-starini.367646", "text": "Всеки от нас понякога си е представял своите старини. Не знаем дали представите ни ще съвпаднат с действителността, но едно е сигурно – правейки тогава равносметка за живота си, ще съжаляваме за много неща. Вижте кои са и не забравяйте, че все още имате време да ги поправите.– Бръчките, пигментираните петна, се дължат не само на нашите гени и външните фактори. Лошите навици, ежедневното пренебрегване на грижите за кожата, допринасят за нейното бързо стареене.– Ако имате възможност да направите нещо, за което мечтаете сега, не пропускайте. Не се знае дали ще има и друг такъв щастлив шанс.– На 20 всичко изглежда лесно, фигурата ви е хубава, хапвате всичко, което си поискате, метаболизмът ви е бърз, пиете, пушите, отделяте малко време за спорт. Годините минават и един ден ще осъзнаете, че сте били немарливи към здравето си. Започнете промяната сега, посещавайте редовно рутинни прегледи.", "date": "2018.02.12", "title": "Неща, за които ще съжаляваме на старини"}
{"url": "https://www.dnes.bg/obrazovanie/2018/02/12/vseki-sedmi-chujd-student-u-nas-ot-velikobritaniia.367755", "text": "Приблизително всеки седми чужд студент, записан в наш университет идва от Великобритания. Това показва справка на образователното министерство. Чуждестранните курсисти у нас са общо 13 388, като 1917 са от Острова.И макар Великобритания да е топдестинация за нашите кандидат-студенти, се оказва и че българските университети са привлекателни за част от британците. Те следват основно в медицинските университети в Плевен, Пловдив и София, пише \"Монитор\".\r\nКурсисти от общо 114 държави се обучават в родините вузове, като именно висшите училища, които подготвят лекари, са най-предпочитани.\r\nПри този демографски срив българските университети трябва да работят в посока привличане на чужди студенти и да са отворени навън коментира шефът на Съвета на ректорите проф. Любен Тотев. Според него следването на медицина у нас е евтино за младежите от други държави и затова те идват да учат в България. \"Нашето образование не е за подценяване\", коментира той. Проф. Тотев добави още, че някои вузове имат проблем с привличането на студенти от чужбина, защото нямат програми на английски език.\r\nНай-голям дял сред курсистите отвън у нас заемат гърците, които са 3057. Те се обучават в различни сфери, като преобладаващи са \"Медицина\" в Софийския университет (СУ), \"Ветеринарна медицина\" в Тракийския университет в Стара Загора, \"Педагогика\" и \"Педагогика на обучението по…\" в СУ.\r\nГръцки студенти следват още в Югозападния университет, Академията за музикално, танцово и изобразително изкуство в Пловдив, Нов български университет, Техническия университет в София, УНСС и др.", "date": "2018.02.12", "title": "Всеки седми чужд студент у нас – от Великобритания"}
{"url": "https://www.dnes.bg/politika/2018/02/12/pravitelstvoto-pada-mareshki-vidia-paterici-na-gerb-bsp-i-dps.367758", "text": "\r\n                        \r\n                        \r\n                        \r\n                    Изказванията на Волен Сидеров и Красимир Каракачанов, че управляващата коалиция може да се разпадне, ако Истанбулската конвенция бъде ратифицирана, са пореден опит двамата \"да си надуаят рейтинга, който постоянно пада\". \r\nТова посочи пред  лидерът на \"Воля\" Веселин Марешки, след като споровете около ИК показаха, че достигането до консенсус е почти невъзможно.\n\n\n\n\"Решението дали да се разпадне коалицията и да се мине към предсрочни избори, ще бъде взето в централата на ДПС, защото ВМРО и \"Атака\" са под прякото подчинение на ДПС. Преди тези избори Каракачанов беше в коалиция \"България без цензура\", след това го имплантираха в т. нар. патриотична коалиция. Той е троянският кон в тази коалиция\", заяви Марешки.По думите му Патриотите могат да преглътнат ДПС, за да имат двама вицепремиери и няколко министерски кресла.\r\n\"Нищо не може да разклати правителството. Много е силно, защото има много кандидати да го подкрепят\", отбеляза депутатът и добави, че ДПС и БСП са готови да заместят Патриотите, ако те напуснат управляващата коалиция.\r\n\"Аз съм изцяло против насилието срещу жени и деца, не прочетох въвеждането на трети и четвърти пол, срещу което съм категорично против. Лично ще подкрепя Истанбулската конвенция. Ако конвенцията получи подкрепа на Конституционния съд, това с чиста съвест ще ми даде възможност да гласувам със \"За\", обясни Марешки.\r\n\"Корупцията в България е на много високи нива. Управляващите имат желание да направят нещо, свързано с антикорупционния закон. След половин-една година ще видим дали той работи\", каза още председателят на партия \"Воля\"в \"България сутрин\".", "date": "2018.02.12", "title": "Правителството пада? Марешки видя патерици на ГЕРБ – БСП и ДПС"}
{"url": "https://www.dnes.bg/eu/2018/02/12/avtomobilen-evropaket-vinetkite-na-kilometri-a-ne-na-vreme.367756", "text": "При пътуване в страните от Европейския съюз водещо да бъде изминатото разстояние вместо таксата време. Промени, наречени \"автомобилен пакет\", предвиждат изменения при таксуването при пътуване на територията на Съюза. С гласуването им от евродепутатите до средата на годината може да се наложи нов принцип на плащане - замърсителят и ползвателят плащат.\"Нека уточним, че когато става дума за \"евровинетка\", която ще гласуваме през пролетта в Европейския парламент, не става въпрос за винетка, която ще важи за Европейския съюз. Това ще остане в прерогативите на отделните държави-членки сами да избира колко да струва пътната такса. Така ще се постигне уеднаквяване, хармонизация на методологията, по която се ценообразуват\", коментира въвеждането на новите правила евродепутатът от ГЕРБ/Европейска народна партия Андрей Новаков.\n\nИдеята е от 2026 г. винетките в целия Евросъюз да се образуват в зависимост от това колко разстояние е изминало превозното средство и колко е замърсявало околната среда, а не за време, уточни евродепутатът. По думите му цените ще се определят от всяка една страна, но методологията ще бъде една и съща, пише \"Монитор\".Новаков ще настоява мотоциклетите и градския транспорт да не бъдат включени в промените на директивата.\"Има колеги, които смятат, че всички трябва да плащат солидарно. Това се отнася и за хората с мотоциклети, но аз смятам, че основната тежест трябва да пада върху хората, които най-много замърсяват околната среда и най-много рушат пътищата. Как един мотоциклет руши пътя или колко замърсява околната среда?\", коментира още той.През декември м.г. министрите на транспорта в държавите от ЕС дебатираха проектите за директиви \"евровинетка\" и за оперативна съвместимост на електронните систем за пътно таксуване и улесняване на трансграничния обмен на информация относно наплащането на пътни такси в Съюза.Предложенията вече са обект на дебати и от европейските избраници в регионалната комисия, на която член е Новаков. Предвижда се до 21 февруари да могат да се правят изменения и допълнения, след което предложенията се гласуват през март в комисията. Очаква се разискването и гласуването на промените в пленарна зала да бъде през първата половина на годината.Дали старите автомобили у нас ще трябва да плащат по-скъпи винетки още не е ясно. Има държави-членки в съюза, които в зависимост от категорията, определят цената на винетката.\"Преди да кажем, че старите коли трябва да плащат повече, трябва да отчетем и социалният фактор. Има много хора, за които това означава, че ще трябва да се разделят с колите си\", смята Новаков.Последните промени в директивата за \"евровинетката\" депутатите на Съюза приеха през 2011 г. Тогава те решиха тежките превозни средства да плащат освен инфраструктурна такса за ползване на пътя и допълнителна такса за покриване на разходите, породени от замърсяването на въздуха и шума. ЕС одобри новите екотакси след две години тежки преговори заради гнева на транспортния сектор.В момента автомобили, които покриват високи екологични стандарти, Евро VI и камиони, ползващи \"чиста енергия\", ползват преференции – за тях таксата за замърсяване е по-малка. За да регулират задръстванията страните-членки имат възможност да променят тарифите на таксуване, като ги увеличават до 175% в пиковите часове спрямо по-ненатовареното движение. ", "date": "2018.02.12", "title": "\"Автомобилен европакет\": Винетките – на километри, а не на време!"}
{"url": "https://www.dnes.bg/sofia/2018/02/12/poreden-stroej-v-mladost-izkara-kvartala-na-bunt.367757", "text": "\r\n                        \r\n                        \r\n                        \r\n                    В ранните часове на първия работен ден от седмицата жителите на столичния квартал \"Младост\" 1 излязоха на протест срещу новострояща се сграда. Според информация за събитието, организирано в социалната мрежа, заграждането и застрояването на терена между три блока ще направи недостъпно преминаването в района и ще донесе прах, шум, кал и сбогуване със зелените площи.\r\nПротестиращите споделят, че това е поредното безумие, което ще се направи в \"Младост\", а именно ще се застрои една от малкото градинки в района.\n\n\"Искат да унищожат градинката. Това е поредното безумие, което ще се случи. Разбрахме, че собственикът на мястото го е дал на инвеститор, който ще издигне тук сграда\", уточниха жителите пред .Кметът на \"Младост\" Десислава Иванчева обяви, че напълно подкрепя протеста и реакцията на живущите в района.\r\n\"Тук не може да има постройка. Това е зелена площ и трябва да си остане такава. Хората вече са компетентни и знаят какво ще се случи. Не може да се строи под балконите на хората. Ще преговарям със Столичната община да откупи имота от собствениците\", обясни Иванчева в \"България сутрин\".\r\nСобственикът и инвеститорът също присъстваха на протеста и бяха категорични, че ще се строи двуетажна сграда за магазини.\r\n\"Това място е 12 декара и няма да бъде застроявано. Само 40% от имота ще бъдат засегнати от строежа. Евентуалната сграда е напълно законна, защото ще е под 15 метра. Затова не се изисква разрешение\", отбелязаха те.\r\nЖителите на квартала твърдят, че няма да се откажат от своите протести, докато поредният строеж не бъде осуетен.\r\n ", "date": "2018.02.12", "title": "Пореден строеж в \"Младост\" изкара квартала на бунт"}
{"url": "https://www.dnes.bg/technology/2018/02/12/iskane-ot-beliia-dom-mks-nedvijim-imot-v-orbita.367761", "text": "Правителството на президента Доналд Тръмп иска да превърне Международната космическа станция (МКС) в нещо като недвижим имот в орбита, управляван не от държавата, а от частната индустрия, пише в. \"Вашингтон пост\".\r\nБелият дом планира да спре финансирането на станцията след 2024 г. и да прекъсне държавната подкрепа за лабораторията в околоземна орбита. Подготвя се преходен план, по силата на който МКС да бъде прехвърлена на частния сектор, гласи документ на НАСА за вътрешно ползване, получен от вестника.\n\n\"Решението за прекъсване на пряката федерална помощ на Международната космическа станция през 2025 г. не означава, че станцията ще бъде изведена от орбита тогава - възможно е индустрията да продължи да използва някои нейни елементи или възможности като част от бъдеща комерсиална платформа\", се казва в документа. \r\n\"НАСА ще разшири международните и търговските партньорства през следващите седем години, за да осигури продължаващ достъп и присъствие на хора в ниска орбита около Земята\", се посочва още в доклада.\r\nПланът за приватизиране на Международната космическа станция вероятно ще се сблъска със стена от несъгласие, главно защото Съединените щати са похарчили близо 100 млрд. долара за построяването и функционирането й. \r\nМиналата седмица сенаторът републиканец Тед Крус изрази надежда, че съобщенията за намерението на НАСА да прекрати финансирането на космическата станция ще се окажат неоснователни. Той добави, че ако има такова решение, то е взето от малоумници.\r\n\"Като фискален консерватор зная, че едно от най-тъпите неща, които можете да направите, е да отмените програми, след като в тях са инвестирани милиарди, а имат още сериозни възможности за живот\", каза Крус. На въпроса възможно ли е публично-частно партньорство, той отговори: \"Мисля, че всички ние сме отворени за разумни предложения\".\r\n/БТА/", "date": "2018.02.12", "title": "Искане от Белия дом: МКС – недвижим имот в орбита?"}
{"url": "https://www.dnes.bg/kino/2018/02/12/prokuror-podhvana-studioto-na-uainstiin-ne-zashtitilo-slujitelite-si.367765", "text": "Прокурорът на щата Ню Йорк Ерик Шнейдерман внесе съдебен иск срещу студиото, основано от продуцента Харви Уайнстийн и брат му Робърт, защото управителният съвет не е защитил служителите от сексуалния тормоз и заплахите на всемогъщия им шеф, предадоха Ройтерс и Франс прес.Прокурорът обвинява Уайнстийн Къмпани, както и Харви и Робърт Уайнстийн в нарушения на човешките права, на правата на личността и на правото на труд. \"Уайнстийн Къмпани много пъти е нарушавала законите на щата Ню Йорк, като не е защитила служителите си от натрапчив сексуален тормоз, заплахи и дискриминация\", се казва в съобщение на прокурора.\n\n\n\nТъй като се водят преговори за купуване на студиото, \"при всяка сделка за продажба обществото трябва да се увери, че жертвите ще бъдат обезщетени, че служителите в бъдеще ще получават закрила и че нито преките виновници, нито помагачите им няма да се обогатят несправедливо\", се посочва в съобщението.Внасянето на съдебния иск е резултат от четиримесечно следствие, в което служителите, експертите и жертвите на Харви Уайнстийн са били разпитвани, а архивите и електронната кореспонденция на фирмата е била най-щателно проверена, уточнява прокурорът.Уайнстийн бе един от най-влиятелните мъже в Холивуд, преди близо 70 жени да го обвинят в сексуално посегателство, включително изнасилване, напомня Ройтерс. Уайнстийн отрича да е правил насилствено секс с когото и да било.", "date": "2018.02.12", "title": "Прокурор подхвана студиото на Уайнстийн. Не защитило служителите си"}
{"url": "https://www.dnes.bg/eu/2018/02/12/djordj-soros-dava-oshte-pari-za-bitkata-sreshtu-brexit.367763", "text": "Американският милиардер Джордж Сорос очевидно продължава да подкрепя противниците на излизането на Великобритания от ЕС. Неправителствената организация Best for Britain ще получи още 100 000 паунда за своята дейност, съобщи през уикенда вестник Guardian.Инвеститорът реагира по този начин на атаки срещу него в десния печат. Статия в Daily Telegraph го обвини в таен заговор, за да спре Brexit и го описа като “комарджия, намесващ се във вътрешните работи на Великобритания\".Сорос вече дари на групата 400 000 паунда през миналата седмица. Организацията води кампания за оставането на Великобритания в ЕС, макар че правителството на Обединеното кралство поясни, че решението за напускане на ЕС през 2019 г. е окончателно. Фондацията “Отворено общество” на милиардера инвеститор стартира краудфъндинг кампания (crowdfunding, от англ. – групово финансиране, е новосъздаден начин за събиране на средства от много хора) за набиране на средства, създадена след вестникарските атаки над Сорос, като тя вече е набрала повече от 50 000 британски лири, откакто подкрепата му бе разкрита в сряда миналата седмица.„Щастлив съм да се боря с онези, които се опитаха да използват кампанията за размазване, а не за аргументи, с които да подкрепят проваленото си дело\", казва Сорос пред Guardian.87-годишният Сорос, бежанец от Унгария, който направи състояние със залози срещу британския паунд в началото на 90-те години, твърди, че напускането на Великобритания на ЕС ще бъде трагична грешка, която ще отслаби влиянието на страната.Противниците на Brexit твърдят, че излизането от ЕС ще е най-голямата грешка на Великобритания след Втората световна война и ще подкопае политическото и финансовото влияние, което страната има. Според привържениците на Brexit обаче той ще освободи Великобритания от един доминиран от Германия експеримент и в крайна сметка британската икономика ще започне да процъфтява.По време на предизборната кампания на САЩ през 2016 г. Сорос подкрепи кандидата на демократите Хилъри Клинтън. Сорос също така е и остър критик на унгарския премиер Виктор Орбан.", "date": "2018.02.12", "title": "Джордж Сорос дава още пари за битката срещу Brexit   "}
{"url": "https://www.dnes.bg/zvezdi/2018/02/12/direktno-ot-matraka-simo-i-bogdana-praznuvat-po-pijama.367766", "text": "\"Стартер\" - забавното сутрешно шоу на БГ Радио става на 16 години на 14 февруари и за първи път посреща гости в своя дом. Симо и Богдана вече 16 години провокират слушателите да започнат деня си с настроение, а по традиция рождения ден ще бъде нестандартен. Част от нетрадиционните места, на които се е излъчвал празничният ефир на Стартер досега, са били циркова арена, телевизионно студио, бензиностанция, кафене, класна стая, музей. Този път, навръх празника на любовта и виното двамата ще посрещат звездните си гости на матрак. По пижами! Участие директно от леглото със Симо и Боги ще вземат Лара Златарева, Деси Бакърджиева, Ралица Паскалева, Башар Рахар, Наско Михайлов, Ice Cream, Петър Бакърджиев, Б. Т. Р., Прея, Михаела Маринова, Pavell & Venci Venc‘, Милица Гладнишка и още много от най-обичаните звезди на България. На тях ще им се наложи да дойдат подобаващо облечени за пижамено парти и да са готови за бой с възглавници. В празничното издание на традиционната рубрика \"Пет въпроса\" директно от спалнята на БГ Радио ще отговаря Орлин Павлов по пижама. \r\n: Много ентусиазъм и увереност, че ние сме желаещите, водени от компетентните, вършещи правилното за благодарните.\r\n: Рецептата е да обичаш това, което правиш! Простичка рецепта, но изпитана и невероятно точно действаща! Ако това, което правиш ти е в сърцето, няма как да не успееш. А ако имаш невероятния късмет да попаднеш при точните хора на точното място - рецептата дава страхотен резултат!\r\n\r\n: Защото с напредване на възрастта ставаме все по-инфантилни. Когато бяхме по-малки искахме да изглеждаме по-големи и зрели. Това бяха годините, в които ни беше интересно да обикаляме кафетата, да си правиш срещите в бензиностанциите, да правим циркове в цирка. После дойде времето в което го карахме \"по-интелектуално\" и за това бяхме в музей. Сега сме на матраци. Защото предпочитаме да лежим, отколкото да стоим или седим. На нашия рожден ден всички ще видят, колко вярно е това. Пижаменото парти показва и още нещо много важно. То показва, колко сме гъвкави и как не сме се отказали да правим необичайни и забавни неща, без те да бъдат самоцелни.\r\n: Защото ставаме на 16 и пижамените партита са си напълно в реда на нещата. Вече са позволени. Освен това, когато човек е по пижама се чувства много приятно освободен, а това е чудесно усещане, щастливо някак. Пък и кога ще мога да съм на един матрак и по пижама със Симо, Орлин Павлов и Наско от БТР, например? \r\n: Нашите слушатели – безценни, безценни, безценни. И ентусиасмът и увереността, че ние сме желаещите, водени от компетентните, вършещи правилното за благодарните.\r\n: Симо продължава да ме кара да се смея. Слушателите – чудесни хора са. Искам ги за приятели повечето. Надето – новинарката ни и вечен приятел, с която започвам всяка сутрин с чаша кафе пред радиото. Удоволствието, че си в радио – това е страшна сила и начин да разпалиш въображението на хората. И разбира се рома в кафето сутрин. \r\n : Не. Това ми е работата. Това ми е мястото. Това са ми хората.\r\n: Не. Това ми е работата! Това ми е мястото! Това са ми хората!  \r\n \r\n: Всичо е един момент. Хубав, лош, бърз, бавен, незабележим, запомнящ се, тъжен, забавен. Всичко е един момент.\r\n: Срещите с уникалните събеседници в \"5 въпроса\" са моите много любими моменти. Когато говориш с някой уникален човек, на когото искрено се възхищаваш, е страшно зареждащо и мотивиращо. Един разговор с умен човек е като да са ти дали крила и да ти кажат – давай, можеш да покръжиш малко... Много ми е хубаво тогава. Последният такъв момент беше интервюто с Георги Тошев.  \r\n \r\n: Богдана не може да се събере, изчерпа или опише с една песен. Тя е музика. Бърза, понякога баладична, понякога много точна, понякога малко фалшива, но най-често хит. \r\n: Симо е... \"Изгрева и Залеза\" – преносно и буквално.  ", "date": "2018.02.12", "title": "Директно от матрака: Симо и Богдана празнуват по пижама"}
{"url": "https://www.dnes.bg/sofia/2018/02/12/vijte-kyde-niama-da-ima-voda-utre-v-sofiia.367771", "text": "\"Софийска вода\" временно ще прекъсне водоснабдяването в някои части на столицата\r\nНа 13 февруари 2018 г. (вторник), във връзка с изграждане на сградно водопроводно отклонение на бул. \"Овча купел\",кв. \"Овча купел\", се налага спиране на водоподаването от 09:00 до 17:00 часа на клиентите на \"Софийска вода\", живеещи в района на: ул. \"Крушовски връх\" от ул. \"Маестро Кънев\" до ул. \"Буземска\", ул. \"Народно хоро\" от ул. \"Крушовски връх\" до бул. \"Овча купел\".\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Крушовски връх\" ъгъла с ул. \"Буземска\".\r\nНа 13 февруари 2018 г. (вторник), във връзка с изграждане на сградно водопроводно отклонение на ул. \"Кресна\", жк. \"Банишора\", се налага спиране на водоподаването от 10:00 до 16:00 часа на клиентите на \"Софийска вода\", живеещи в района на: ул. \"Кресна\".\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на адрес: ул. \"Кресна\" ъгъла с ул. \"Козлодуй\".\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .\r\n\"Софийска вода\" АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.02.12", "title": "Вижте къде няма да има вода утре в София"}
{"url": "https://www.dnes.bg/balkani/2018/02/12/osmanskiiat-blian-na-erdogan-istoriiata-ne-trygva-ot-atatiurk.367747", "text": "За пореден път турският президент Реджеп Ердоган заговори за величието на Османската империя, но този път без мераци за прекрояване на границите на Балканите.\r\nРепублика Турция е продължение на Османската империя, каза той на церемония за стогодишнината от смъртта на османския султан Абдул Хамид II, състояла в двореца Йълдъз в Истанбул, цитиран от Анадолската агенция.\n\n\n\"Република Турция, както и предишните ни държави, които са продължение една на друга, е също и продължение на османците. Разбира се, границите са се променили. Формите на управление са се променили… Но същността остава, душата е една и съща, дори много институции са едни и същи\", изтъкна той.\r\nВ тази връзка Ердоган оцени султан Абдул Хамид II като един сред \"най-важните, най-визионерски и най-стратегически мислещи\" личности, които са оставили и своя белег през последните 150 години. \r\n\"Някои хора настояват да започнат историята на тази страна от 1923 г. Някои се опитват непрекъснато да ни откъснат от нашите корени и древни ценности. Ние се гордеем с историята си, без да правим дискриминация\", подчерта турският президент, цитиран от БТА.\r\nАбдул Хамид II, 34-тия султан на Османската империя, умира през 1918 г. От редакцията припомнят, че официалното провъзгласяване на Турската република от основателя й Мустафа Кемал Ататюрк е на 29 октомври 1923 г.\r\nПреди два месеца Ердоган бе на историческо посещение в Атина. По време на него той поиска ревизия на Лозанския договор от 1923 година, който определя границите с Гърция.\r\nВ изявлението си той акцентира на положението на мюсюлманската общност /Гърция отрича термина \"турска\"/ в Западна /Гръцка/ Тракия, чиито права по думите му системно се нарушават.\r\nЕрдоган посочи за несправедливо и в разрез с правата на малцинствата това, че Атина забранява на избраните от общността мюфтии да изпълняват задълженията си, а на тяхно място назначава избрани от правителството мюфтии да служат в джамиите. \r\nНа това място от изказването си Ердоган посочи за пример разбирателството с българския министър председател Бойко Борисов по въпросите по опазването на историческото и културно имущество на малцинствените общности в Турция и в България.", "date": "2018.02.12", "title": "Османският блян на Ердоган ІІ: Историята не тръгва от Ататюрк!"}
{"url": "https://www.dnes.bg/eu/2018/02/12/voaiajyt-na-evrodelegat-u-nas-560-lv-dnevno-25-hiliadi-idvat.367748", "text": "Около 560 лева на ден излиза издръжката на един евроделагат, който идва у нас за събитията около българското председателството на ЕС. Това показват данните от нова обществена поръчка, която ресорното министерство е обявило по неотложност. \r\nТя е на стойност 600 000 лева и е за организиране на събития, хотелско настаняване на делегатите, вътрешен транспорт, кетъринг – от кафе-паузите до вечерите, през сувенирите, които всеки получава като подарък, до посещения в музей. \r\nМаксималният брой участници за едно събитие е 200 души. Така крайната цена за нощувка със закуска на чуждестранните гости не трябва да надвишава 260 лева на човек. Цената на вечерята за единичен куверт ще е до 100 лева, а обядът – 50 лева. При консумация от бюфета сумата не трябва да надвишава 50 лева. Кафе-паузата пък трябва да минерална вода, кафе, чай, мляко или сметана, безалкохолни напитки, дребни сладки и соленки. \r\nТова се полага на всеки делегат или друг гост, като сумата е 10 лева на човек. Когато става дума за събития в чужбина, то цената е до 20 кинта. По време на дадена конференция всеки участник трябва да бъде регистриран и да получи презентационни материали, които пък не може да надвишават 5 броя за всеки участник и са с обем до 15 страници всеки. \r\nКрайната цена за тази услуга е по 20 лева на човек. За слушалките за превод пък ще отидат по 8 лева за една бройка. Всеки делегат получава подарък със сувенири при посещението си в България, като това ще коства до 80 лева. \r\nАко в програмата е предвидено посещение на музей, галерия или други забележителност, то цената е до 20 лева на човек. \r\nВ поръчката са заложени и други разходи, като например осигуряване на екскурзовод с английски език до 200 лева на ден, общо 750 лева на ден за вътрешен транспорт у нас и наем на автобусите, както и между 2000 и 3000 лева на ден за наем за залите за конференции, около 1200 лева на ден е техниката за симултанен превод с една преводаческа кабина. \r\nКрайният срок за подаване на оферти от страна на фирмите изтече, но все още не е обявено колко компании са кандидатствали и коя от тях е победител, пише \"Монитор\". \r\nВсъщност страната ни задели общо 150 млн. лева за БГ председателство, по 50 млн. лева за трите години от 2016 до 2018-та, като това включва и предварителната подготовка и обучението на чиновниците, през ремонта на НДК, до системите за сигурност и акредитация на делегатите.\r\nПо време на председателството ще се проведат 300 срещи в България, 1500 срещи и заседания на най-високо експертно ниво в Брюксел и Страсбург. Очакват се 25 000 гости да посетят България за тези 6 месеца.", "date": "2018.02.12", "title": "Воаяжът на евроделегат у нас – 560 лв., дневно. 25 хиляди идват!"}
{"url": "https://www.dnes.bg/notifikacii/2018/02/12/ot-10-do-30-st-rodnite-cigari-skochiha-po-magazinite.367749", "text": "В магазините се появиха първите цигари с нови, по-високи цени. \r\nПовишението се дължи на новия акциз за тютюневите изделия, който влезе в сила от началото на годината.\r\nВдигането на акциза доведе до повишаване на цените на масовите цигари с до 30 ст., показа проверка на “Труд”.\r\nБелият \"Средец\" вече се продава по 5,10 лв., при стара цена от 4,80 лв. \r\nЦената на синьото GD в твърд осмоъгълен пакет се вдига от 4,80 лв. на 5,10 лв., става ясно от регистъра на тютюневите изделия. \r\nДългото GD, дългият син Tresor и дългото синьо ММ ще се продават по 5,20 лв., при стара цена от 4,90 лв.\r\nRothmans в овална кутия поскъпва до 4,90 лв., при стара цена от 4,60 лв. А дългият Rothmans в твърд пакет става 5,10 лв., при 4,80 лв. досега. \r\nEva в твърд пакет тип плочка ще се продава по 5,20 лв, а Victory в овална кутия по 5,10 лв.\r\nВ магазините цигари на стари цени ще се продават до изчерпване на наличните количества. \r\nА решението с колко ще се вдигнат цените е на вносителите на цигари и на собствениците на марки.\r\n ", "date": "2018.02.12", "title": "От 10 до 30 ст. – родните цигари скочиха по магазините"}
{"url": "https://www.dnes.bg/photo/2018/02/12/borislav-mihailov-na-55-legenda-na-vratata-i-shef-na-bfs.367566", "text": "\nНа днешния 12 февруари своя рожден ден празнува бившият вратар на националния отбор по футбол и настоящ президент на БФС Борислав Михайлов.\r\nТой е роден през 1963 година в София, като е син на бившия вратар на Левски (София) и националния отбор Бисер Михайлов и баща на националния вратар Николай Михайлов.\r\nЮноша на Левски, където играе от 1981 до 1989 година. След това кариерата му минава през Белененсеш (Португалия), Мюлуз (Франция), Ботев Пловдив, Рединг, Славия и Цюрих (Швейцария).\r\nВ националния отбор има 102 мача, където играе в периода 1983-1998 година. Постижението бе рекорд допреди няколко години, който бе подобрен от Стилиян Петров. \r\nИзбран е за президент на БФС на 21 октомври 2005 г., като сменя на поста Иван Славков.\r\n\r\nИзбран за Футболист №1 на България през 1986 г.\r\nСлед скандалния финал за купата през 1985 г. между ЦСКА и Левски е сред наказаните, заедно с Христо Стоичков, с изключване от футбола. Малко по-късно обаче е реабилитиран\r\nТой е участник за 3 световни първенства с националния отбор на България – Мексико 1986, САЩ 1994, Франция 1998.\r\nЗаема второ място във вечната класация за най-много мачове с националната фланелка – 102. Рекордът му бе подобрен преди няколко години от Стилиян Петров, който записа 106 мача.\r\nРекордьор по мачове като капитан за националния отбор – 60.\r\nПрез март 2011 година Борислав Михайлов е избран за член на Изпълкома на УЕФА и така става първият българин с това признание.\r\nВ свободното си време обича да ходи на лов.\r\nИма три деца - Бисера и Николай от първия си брак, както и Елинор от брака си с Мария Петрова. В края на 2008 година се ражда и първият му внук.\r\n ", "date": "2018.02.12", "title": "Борислав Михайлов на 55: Легенда на вратата и шеф на БФС"}
{"url": "https://www.dnes.bg/temida/2018/02/12/ne-sme-napadali-policai-kylnat-se-arestantite-ot-ihtiman.367764", "text": "Баща и син бяха арестувани за нападение над полицаи в Ихтиман на 6 февруари. Синът Мюлер Дунавски остава в ареста, но баща му вече е на свобода.Първо синът оказал съпротива срещу полицейски служител. Агресивният мъж дърпал и скъсал униформата на младши автоконтрольор от града, след което го ударил в лицето.\n\n\nБаща му, който също беше арестуван, вече е на свобода. Той е обвинен, че по същото време, когато синът му е нападал полицая, на ул. \"Дунав\" също дърпал за униформата служител на реда, скъсал пагоните и джоба и му нанесъл удар в лицето. Целта била да спре полицаите, които проверявали сина му.Пред Нова тв бащата Васил Раденков отсече, че синът му не е опасен човек, нито е престъпник.\"Ние не сме нападали полицаите, това не е вярно, те каквото искат, това правят. Аз съм си бил в къщата, по едно време чух, че хората викат и се карат. Излязох, един полицай ме блъсна, каза, че няма работа с мен, а с Мюлер. Синът ми се е уплашил, аз казах на един от полицаите, че лично ще го заведа. В РПУ Ихтиман ни пребиха от бой, самата истина казвам. Ходих в \"Пирогов\", исках рентгенова снимка, защото ме боли много\", коментира Васил Раденков.Съпругата му пък също ще оплаква от полицейски произвол.\"Имам си доказателство какво се е случило с мен в районното управление, изгасиха лампата и ме биха на фенерче, в европейските страни така ли се държат с жените!?\", оплака се тя.", "date": "2018.02.12", "title": "Не сме нападали полицаи, кълнат се арестантите от Ихтиман "}
{"url": "https://www.dnes.bg/sport/2018/02/12/nashite-na-olimpiadata-dnes.367770", "text": "Четирима наши състезатели ще вземат участие в днешния ден на Зимните Олимпийски игри в Пьонгчанг.\r\nВ 12:10 ч. започва преследването на 10 километра в биатлона при жените, като там участие ще вземе Емилия Йорданова. В 14:00ч. започва и преследването при мъжете, където ще се състезават Красимир Анев, Владимир Илиев и Антон Синапов.\r\n12:10 ч. Биатлон, преследване 10 км жени (Емилия Йорданова)\r\n14:00 ч. Биатлон, преследване 12,5 км мъже (Карасимир Анев, Владимир Илиев, Антон Синапов)\r\n ", "date": "2018.02.12", "title": "Нашите на Олимпиадата днес"}
{"url": "https://www.dnes.bg/stranata/2018/02/12/jivakyt-trygva-nagore-no-niama-da-e-slynchevo.367767", "text": "\r\n                        \r\n                        \r\n                        \r\n                    След преминалия циклон в събота и неделя предстои подобрение на времето. Към този час има слаби снеговалежи, но до няколко часа и те ще спрат. Следобед облаците ще започнат да се разкъсват от запад на изток. Но не можем да кажем, че ще бъде слънчево.Денят ще бъде мек в температурно отношение с градуси между 3 и 8. В момента в страната температурите са от порядъка на -1 до 3 градуса. В планините вятърът не е силен, скоростта му достига до 20 км/ч. По високите части все още превалява съвсем слаб сняг. Времето ще е подходящо за туризъм и ски.Това прогнозира климатологът Симеон Матев в студиото на \"България сутрин\". По негови думи от утре се очаква затопляне, а времето от сряда натам ще бъде предимно дъждовно. На местата със снежна покривка температурите е възможно да достигнат до 10 градуса, поясни той. \"Снежната покривка в столицата не предизвика особени проблеми, но все пак трябва да се внимава от подхлъзвания. През уикенда се очаква слънчево време със сравнително високи температури за сезона\", посочи още синоптикът на .", "date": "2018.02.12", "title": "Живакът тръгва нагоре, но няма да е слънчево!"}
{"url": "https://www.dnes.bg/stranata/2018/02/12/sled-30-godini-romite-3-mln-bylgarite-demografski-sriv.367768", "text": "\r\n                        \r\n                        \r\n                        \r\n                    Не разсъждаваме какви са реалните проблеми на обществото. След 30 години България я чака демографски срив. Тогава в тази държава ще има минимум между 2 и 3 млн. цигани, от който по-голямата част - неграмотни. Това обяви лидерът на партия \"Евророма\" Цветелин Кънчев в \"България сутрин\".\r\nЦветелин Кънчев смята, че случаи като този в Ихтиман ще стават все по-често срещани, защото дори в момента в района съотношението между българи и роми е 60/40.\r\n\"Във \"Факултета\" не се краде ток, откакто разпределителните дружества са в частни ръце. Всички излишъци, които не излизат в сметката на енергото, се сторнират към циганските махали. Всичко идва от това, че някой има апетит към целия парцел, на който е построен кварталът\", категоричен е Кънчев.\r\nСпоред него на хората от квартал \"Факултета\" наистина им е писнало да бъдат лъгани със сметките за ток.\r\nОбщинският съветник от ВМРО Карлос Контрера е на противоположното мнение - \"Ток във \"Факултета\" все още се краде и точно това предизвиква високите сметки за ток на някои\".\r\n\"В този квартал проблем има и с водоснабдяването. Трябва да се наложат мерки, защото е очевидно, че само това води до ред и някаква нормализация\", подчерта Контрера пред .\r\nОбщинският съветник коментира и новите критерии за прием в 1-ви клас, които въвежда Министерството на образованието.\r\n\"Това е чиста форма на дискриминация. Ние превръщаме родителите и децата в едни крепостни селяни. Самото райониране също е форма на дискриминация. Защо хората от \"Люлин\" не могат да си запишат децата на училище в \"Младост\", уточни Контрера.\r\nНакрая общинският съветник от ВМРО допълни, че Красимир Каракачанов и Волен Сидеров ясно са заявили, че ако Истанбулската конвенция бъде ратифицирана, правителството ще падне.", "date": "2018.02.12", "title": "След 30 години: Ромите 3 млн., българите – демографски срив!"}
{"url": "https://www.dnes.bg/stranata/2018/02/12/bylgariia-na-praga-na-oceliavane-shte-ni-ima-li-sled-10-godini.367762", "text": "\r\n                        \r\n                        \r\n                        \r\n                    Страната ни е на прага на своето оцеляване. След 10 години може да ни няма на картата, чисто физически изчезваме. Един народ се самоубива, настоя в \"България сутрин\" председателят на партия \"Възраждане\" Костадин Костадинов.\r\nТой подчерта, че за сегашното състояние на страната ни са виновни всички, които са управлявали в последните 30 години.\r\nПо думите му българският политически елит се е изчерпал отдавна и в обществото има желание за нещо ново. Запитан за политическите проекти на Слави Трифонов и проф. Божидар Димитров той каза, че ще изчака да се случи нещо реално и тогава ще коментира.\r\n\"България трябва да бъде управлявана от хора, които имат визия за поне 25 години напред. България трябва да има план за развитие и цел за постигане. Превърнали сме се в държава-гето, в която живеем ден за ден, месец за месец\", коментира Костадинов пред.\r\nТой обяви, че е попитал част от управляващите какво ще се случи с България след 4 години, а те все му отговаряли \"Каквото каже Меркел\".\r\n\"В сегашните патриоти няма нищо патриотично. Съдружници са в управлението и никога няма да излязат! Утре Борисов да подаде оставка, те ще му се молят да се върне. Така наречените патриоти са собственост на ГЕРБ\", каза още лидерът на партия \"Възраждане\".", "date": "2018.02.12", "title": "България – на прага на оцеляване. Ще ни има ли след 10 години?"}
{"url": "https://www.dnes.bg/politika/2018/02/12/makedoniia-s-novo-ime-no-zashto-za-smetka-na-bylgariia.367772", "text": "Договарянето за името на Македония не трябва да е за сметка на България, смята президентът на България от 2002 г. - 2012 г. Георги Първанов.Според него фактът, че се деблокира диалогът между Гърция и Македония в спора за името, е положителен.\"Притеснява ме, че започват да се водят разговори в посока към няколко варианта, някои от които бият по българската позиция\", призна той.\n\n\"Да, ние сме признали Македония с нейното конституционно име, първи при това, но представете си варианти като Горна Македония или Северна Македония – това е договаряне в полза на Гърция, но за сметка на България\", подчерта Първанов пред bTV.Мисля, че не е безразлично на София и на нашата дипломация как ще завършат тези преговори. В един момент трябва да има някаква съгласуваност и с нас, смята той.Името Северна или Горна Македония включва Пиринския край, тоест Егейския край не го засягаме и не го коментираме, а в същото време претенциите към България висят, остават в пространството. Най-малкото това трябва да се проговори между правителствата на двете страни\", допълни той.Първанов отбеляза, че подкрепя идеята и поведението на премиера за спиране на разправиите на Балканите.\"Въпреки всичко не може всяко договаряне да бъде за сметка на България, тоест ние трябва да отстояваме нашия интерес\", категоричен беше той.Според него деблокирането на преговорите между Атина и Скопие е по-скоро западен натиск, може би задокеански.Във връзка със срещата на турския президент Реджеп Тайип Ердоган с ЕС у нас в края на март Първанов заяви, че трябва да видим какво се очаква на изхода от тази среща.Претенциите на Ердоган не се вписват в европейското поведение, заяви Първанов.\"Има две тенденции – едната е османизацията на Турция, другата тенденция на нас ни се иска да е европейската линия. Коя ще надделее, не е много трудно да прогнозираме. Ердоган няма да отстъпи от идеята за османизацията и влиянието в ислямския свят. В този смисъл разговорът с него няма да бъде лесен. Той не е лесен дипломат, държавник, но е предсказуем дори и тогава, когато поставя тежки условия\", подчерта той.\r\nПърванов все пак отбеляза, че самото домакинство и организацията на тази среща в България е нещо позитивно.\r\n\"В поведението на българската дипломация ми липсва поставянето на нашите проблеми. Да сте чули за последните години някой да говори за проблемите на тракийските бежанци, за имотите, които бяха отнети? Не, този въпрос е снет от дневния ред. Докато турската дипломация има железни опорни точки, поставят си всичко от президент през премиер до последния чиновник\", изтъкна Георги Първанов.", "date": "2018.02.12", "title": "Македония с ново име, но защо за сметка на България?!"}
{"url": "https://www.dnes.bg/sofia-film-fest/2018/02/12/motoryt-otprashva-kym-seloto.367780", "text": "\"Моторът\" (2017) е вторият филм на Валентин Гошев, последвал дебютът му \"Самотни сърца\" (2007). Както самият режисьор описва своята творба, на която е и сценарист, \"това е една история за приятелството, което може да устои с години, независимо от превратностите на историческите събития“. Разказът е за трима тийнейджъри, събрани в едно село от неизбежната реалност на войната. Славчо живее в там, Вили е част от немска военна част, а Евелина е евакуирана софиянка, чиято къща е разрушена от английските и американски бомби.\r\nВалентин Гошев неслучайно избира българското село като място за своя сюжет. \"Село Бараково, където се развива историята, е било доста интересно в миналото, - споделя режисьорът. - Събирах материали за документален филм за фабриката на братя Балабанови. Покрай нея научих за немеца Вили, който е работил по време на войната в германска военна работилница, създадена към фабриката. Вили се е движил навсякъде със своя мотор, а когато дошло време да отпътуват от България, той решил да подари машината на българския си приятел Славчо - младеж от селото.\"\r\nРежисьорът се вдъхновява за своята история от автобиографичната книга на Веселин Бранев „Следеният човек“ и от спомените на автора за времето на Втората световна война. В един малко по-късен етап от предварителната подготовка по филма Веселин Бранев влиза в ролята на драматургичен консултант. За пресъздаване на историческите факти, режисьорът се доверява на \"Дневника\" на Богдан Филов. \r\nОсвен с искреност, \"Моторът\" ще спечели зрителско внимание и с много автентични случки. В избора на актьори за главните роли Валентин Гошев се спира на млади и сравнително непознати лица - Александра Радичева (Евeлина) и Димитър Ангелов (Вили Шмид), в компанията на авторитети в професията като Ицко Финци, Михаил Мутафов, Филип Трифонов. Оператор и продуцент на филма е Иван Тонев, звукорежисьор е Благомир Алексиев, а музиката е дело на Владимир Джамбазов.\r\nВалентин Гошев завършва филмова и телевизионна режисура в НАТФИЗ \"Кръстьо Сарафов\", в класа на проф. Георги Дюлгеров. Режисьор е на игралните сериали  \"Забранена любов\" (55 епизода, 2008–2009), \"Кантора Митрани\" (2012), късометражния филм \"Топъл ноември\" (2010) и игралния \"Самотни сърца\" (2007).", "date": "2018.02.12", "title": "\"Моторът\" отпрашва към селото"}
{"url": "https://www.dnes.bg/notifikacii/2018/02/12/kndr-v-piongchang-shte-ima-li-napredyk-v-pregovorite.367773", "text": "Сестрата на севернокорейския лидер Ким Чен Ун, Ким Йо Чен, се оказа в центъра на вниманието след пристигането си в Южна Корея на историческо тридневно посещение, на което присъства на церемонията по откриването на Зимните олимпийски игри, пише британският в. \"Гардиън\".Като пратеник на брат си, тя имаше за цел да покаже \"по-меката\" страна на севернокорейския режим, известен с нарушения на човешките права и заплахи с ядрена война, посочва БТА.\r\nЗа момента стратегията очевидно проработи с южнокорейските медии - ужасите, извършени от брат й, баща й и дядо й на север от границата, почти не се споменават в активното международно отразяване на събитията около игрите, подчертава британското издание.\n\n\n\r\n\"Дори посещение на самия Ким (Чен Ун) не би могло да бъде по-ефективно като пиар на севернокорейския режим, особено имайки предвид, че брат й е известен като безжалостен диктатор\", заявява О Йон-чен, директор на \"Кореа таймс\". Ким Йо Чен обаче стана знаменитост в Южна Корея, известна със склонността си към внезапни увлечения. Анализатори обсъдиха всички подробности от стила и външния й вид. Посланието, което тя отправи, се фокусираше върху сближаване между Пхенян и Сеул, което да доведе до обединяване на страната и просперитет.\r\nВъпреки това южнокорейците изпитват дълбоко недоверие към семейството й. Ким Йо Чен получи своята минута слава, но се очаква тя скоро да отзвучи, пише в. \"Гардиън\".\r\n\"Севернокорейците са хитри и упорити преговарящи. Вероятността да се замаят от добрите олимпийски настроения и да направят драматична отстъпка е нулева\", заяви Робърт Кели, професор по политически науки в Националния университет в Пусан. Олимпийските игри ще променят само атмосферата на преговорите - и то само до възобновяването на съвместните военни учения на САЩ и Южна Корея, подчертава той.\r\nВъпреки студенината между представителите на САЩ и Северна Корея (КНДР) зад кулисите е бил постигнат реален дипломатически напредък, който може да доведе до преки преговори между Вашингтон и Пхенян, пише в. \"Вашингтон пост\", позовавайки се на журналист, придружавал Пенс в Южна Корея.\r\nВ два разговора между Пенс и президента Мун е било постигнато съгласие за условията за водене на разговори със Северна Корея. Идеята е те да бъдат започнати от Южна Корея с възможност САЩ да се присъединят скоро след това. Вашингтон и неговите съюзници няма да спрат да оказват натиск върху режима на Ким Чен-ун, но ще се откажат от искането си той да направи отстъпки преди започването на преговори. Южнокорейският президент от своя страна е гарантирал, че КНДР няма да получи никакви отстъпки срещу разговори, без да предприеме реални стъпки към денуклеаризация.\r\n\"Мисля, че това е различно от последните 20 години\", заявява самият Пенс в интервю за \"Вашингтон пост\", добавяйки, че предстои да се установи на какви отстъпки е готов режимът в Пхенян.\r\nВъзможно е споразумението да се провали отново. Ким Чен-ун иска твърдо международната общност да приеме КНДР като ядрена държава. Пенс заяви по време на посещението си в Токио, че скоро ще бъдат обявени още по-строги санкции срещу Северна Корея, което може да подтикне режима в Пхенян към подновяване на ракетните и ядрени изпитания, спирайки дипломатическия процес. Южнокорейският президент Мун работи за избягване на подобен резултат, като обмисля да приеме севернокорейската покана за посещение в Пхенян и призовава северните си съседи да започнат възможно най-скоро разговори със САЩ.\r\nРешението на Белия дом да подкрепи започването на преговори без предварителни условия е от огромно значение. То премахва разногласията между Вашингтон и Сеул и увеличава шансовете САЩ и Северна Корея да започнат скоро процес, който е най-добрият шанс за предотвратяване на опустошителен международен конфликт, подчертава в. \"Вашингтон пост\".", "date": "2018.02.12", "title": "КНДР в ПьонгЧанг: Ще има ли напредък в преговорите?"}
{"url": "https://www.dnes.bg/crime/2018/02/12/izmamiha-jena-s-nad-3-000-lv-za-pochivka-v-gyrciia.367783", "text": "54-годишна жена е станала жертва на измама за над 3 000 лв., съобщиха от ОДМВР - Кърджали. \r\nЖената, която е жителка на областния град, платила 3 150 лв. за резервация на хотел в Гърция с посредничеството на туристическа фирма. След като превела парите обаче, жената не получила ваучери и разбрала, че е измамена. \r\nРазследващ полицай продължава изясняването на случая, както и издирването на виновника\r\nС постановление на Районната прокуратура в РУ - Кърджали е образувано досъдебно производство за измама.", "date": "2018.02.12", "title": "Измамиха жена с над 3 000 лв за почивка в Гърция"}
{"url": "https://www.dnes.bg/zvezdi/2018/02/12/oficialno-princ-hari-i-megan-se-jeniat-na-19-mai.367779", "text": "33-годишният принц Хари и годеницата му Меган Маркъл ще сключат брак на 19 май, съобщиха от двореца Кенсингтън, предаде Би Би Си. Церемонията ще се състои в катедралата \"Сейнт Джордж\" в замъка Уиндзор. Тя ще бъде водена от архиепископа на Кентърбъри и от декана на Уиндзор.\r\nКатедралата събира около 800 гости, което ще направи бракосъчетанието между Хари и Меган много по-интимно, за разлика от сватбата на брат му Уилям с Кейт Мидълтън, на която присъстваха близо 2000 гости.\r\nОт Кенсингтън заявиха, че двойката изразява своята благодарност за всички пожелания, които се получили. Точно в 13 часа младоженците ще преминат през Уиндзор в каляска.\r\n\"Те се надяват, че кратката им обиколка ще даде възможност на повече хора да се доближат до празничната атмосфера\", заявиха от Кенсингтън.\r\nЗа сватбата ще плати кралското семейство. А преди нея американската актриса Меган Маркъл ще бъде кръстена в английска църква и ще получи британско гражданство, пише .36-годишната Меган ще се откаже от кариерата си в киното, както и от ангажиментите си към ООН, където тя защитава правата на жените.", "date": "2018.02.12", "title": "Официално! Принц Хари и Меган се женят на 19 май"}
{"url": "https://www.dnes.bg/crime/2018/02/12/otkriha-tialo-na-myj-krai-kyrdjaliisko-selo.367786", "text": "Тялото на 45-годишен мъж е намерено в землището на село Звезделина, съобщиха от ОДМВР - Кърджали.\r\nТрупът е намерен около 11:30 часа вчера. От направения оглед не са открити следи от насилствена смърт.\r\nОбразувано е досъдебно производство в РУ - Кърджали, а трупът е транспортиран за аутопсия в кърджалийската болница.", "date": "2018.02.12", "title": "Откриха тяло на мъж край кърджалийско село"}
{"url": "https://www.dnes.bg/politika/2018/02/12/s-ramo-ot-izselnicite-dps-i-dost-pred-pomirenie-koga.367769", "text": "ДПС и ДОСТ са направили значителни стъпки към помирение с активната намеса на българи в Турция.\r\nТова стана ясно по време на конференция на най-влиятелната неформална организация на български изселници в Турция Балгьоч.Форумът, провел се в Бурса, отправи призив за помирение и преодоляване на конфронтацията между политическите формации, подкрепяни от етническите турци в България.В конференцията участваха председатели на дружествата на българските турци, включени във федерацията Балгьоч, представители на ДПС, на ДОСТ и на НПСД, както и активисти на изселнически организации, съобщи БТА.\n\n\nВ словото си конференцията почетният председател на Конфедерацията на Балканските румелийски турци Турхан Генджоглу, който е водещ емисар на инициативите за обединение, информира за отбелязан напредък. Той обясни, че става въпрос за постигане на консенсус сред симпатизантите по най-критичния проблем – нуждата от обединение и премахване на политическата конфронтация.Генджоглу разказа, че е провел разговори с с лидерите на ДПС и ДОСТ и според него \"са направени значителни стъпки за помирение\".\"Конфронтацията се оказа болезнен и дълъг процес за всички ни\", каза Генджоглу, \"защото дори близки роднини се озоваха във враждуващи лагери. Но сега е време да загърбим миналото, да оставим сръдните и да гледаме в бъдещето\".Той призова симпатизантите на всяка от формациите да не се поддават на провокации и да не използват езика на омразата и конфронтацията, а да съдействат за сближаването.\"В светлината на обсъдените на конференцията в Бурса въпроси, които са в подкрепа на обединението, предстои да проведем срещи с лидерите на ДПС и ДОСТ, за да ги запознаем с желанието и волята на сънародниците в Турция, и сега още повече вярвам, че ще се постигне обединение\", каза още почетният председател на Конфедерацията на Балканските румелийски турци.", "date": "2018.02.12", "title": "С рамо от изселниците: ДПС и ДОСТ пред помирение! Кога?"}
{"url": "https://www.dnes.bg/crime/2018/02/12/baba-si-kupi-pendar-za-nad-2-bona-ciala-godina-plashtala.367777", "text": "Бургаската полиция задържа измамник, продал на възрастна жена фалшив пендар за над 2000 лв., съобщиха Областната дирекция на МВР.Служители от РПУ Сунгурларе са задържали криминално проявен 25-годишен мъж от Лозарево, който в разстояние на година - от 2016 до 2017, мамил 82-годишна жена от село Прилеп. Измамникът й показал монета от жълт метал, за която твърдял, че е златен пендар.Жената с идеята да закупи \"пендара\" периодично му давала различни суми, чийто общ размер възлязъл на 2380 лева.В началото на тази година споделила за \"сделката\" на внука си, който алармирал полицейските служители за измамата.Младият мъж направил пълни самопризназнания и описал подробно механизма за извършване на престъплението, заявявайки, че монетата, която предоставил на възрастната жена е месингова. Измамникът възстановил сумата от 2 380 лева, която е върната на жената.Работата по документирането на случая продължава от служители на Районно управление – Сунгурларе.\r\n ", "date": "2018.02.12", "title": "Баба си купи \"пендар\" за над 2 бона, цяла година плащала"}
{"url": "https://www.dnes.bg/health/2018/02/12/novi-tendencii-v-grijata-za-detskite-zybi.367796", "text": "Силантите са част от детската флуорна дентална профилактика. Флуорната профилактика постига много успехи в превенцията на зъбния кариес. Проблемът „дълбока фисура“ може лесно да бъде решен с поставянето на силант в нея. Дълбоката фисура представлява най-ретентивната част от дъвкателната повърхност на зъбите. Тя е най-нагънатата част, в която много лесно се натрупват хранителни остатъци. Най-ретентивни са дъвкателните повърхности на първите постоянни молари, а след тях се нареждат и другите молари. Фисурите на временните зъби са по-плитки от тези на постоянните, но и те представляват предпоставка за натрупване на плака, а след нея и развитие на кариозен процес. Най-голяма опасност за развитие на кариес при дъвкателните зъби съществува по време на техния пробив. Именно тогава детските стоматолози целят профилактиране чрез поставяне на силанти.  ", "date": "2018.02.12", "title": "Нови тенденции в грижата за детските зъби"}
{"url": "https://www.dnes.bg/crime/2018/02/12/izmamnik-otmykna-6000-lv-ot-doma-na-gabrovka.367809", "text": "Измамник отмъкна 6000 лв. от дома на 74-годишна габровка, съобщиха от Областната дирекция на МВР.В петък в Районното управление в областния център е получен сигнал от пенсионерката, че е станала жертва на измама.Възрастната жена обяснила, че около 17:00 часа пред блока, в който живее, я заговорил непознат мъж. Той се представил за колега на неин роднина, на когото дължал пари, и поискал да ѝ остави сумата, за да може тя да я предаде на своя близък.По този повод двамата влезли в дома на потърпевшата. Там, използвайки невниманието ѝ, непознатият извършил кражба на 6000 лв. След краткия престой непознатият побързал да напусне адреса, като обяснил, че трябва да \"развали\" пари в близкия магазин и ще се върне, за да остави точната дължима сума.По случая е образувано досъдебно производство.", "date": "2018.02.12", "title": "Измамник отмъкна 6000 лв. от дома на габровка"}
{"url": "https://www.dnes.bg/obshtestvo/2018/02/12/trikolioryt-na-bokluka-da-gasim-lampite-ili-stiga-nihilizym.367788", "text": "Трикольорът, изхвърлен показно в кофа за боклук в София! Тази снимка на българския национален флаг получи Dnes.bg за рубриката си . Кадърът се появи и в няколко големи групи във Facebook и за кратко време събра много и противоречиви коментари.Потребителят, качил снимката, е написал лаконично: \"Видяно в жк. Лозенец 10.02.2018...Коментарът е излишен...\"Коментарът обаче не изглежда излишен, на фона на десетките постове пред фотото. Те са от тъжни констатации за липсата на бъдеще пред България, до призиви да се спре публикуването на подобни кадри и обвинения, че снимката е постановка.\"Тъжно, но и реалност\", пише един от потребителите. \"Последният напуснал България да изгаси лампите\", допълва друг. Трети контрира: \"Стига вече с тия клишета и глупости за изгасяне на лампи и терминали. Изтъркаха се\".Според някои от потребителите на социалната мрежа изхвърлянето на националния флаг е подсъдимо. Други питат дали снималият е махнал знамето. Има и коментари, които се чудят как точно изхвърлянето на старо и скъсано знаме може да се превърне в проблем.\"Поне е поставено правилно\", пише в друг от коментарите.\"Така поставано си е демонстрация :) Някой иска да каже нещо, което всички знаем, а не знаем как да изречем и променим\", му отвръщат в някой от следващите коментари.Чуват се и призиви най-после да се спре с подобни театрални постановки.\"Който го е фотографирал - той е подредил декора!! Не се ли срамувате??!!\", пита потребител. Друг допълва: \"Тази нещастна снимка вече беше публикувана? Колко пъти допълнително нихилизъм?\".\"Не знам кой наби тоя нихилизъм в Българина, но е с чудовищни размери вече!А сме прекрасен, но много объркан народ, удобно за някои структури!\", заключава трети. ", "date": "2018.02.12", "title": "Трикольорът на боклука: Да гасим лампите или стига нихилизъм"}
{"url": "https://www.dnes.bg/crime/2018/02/12/nepylnoletni-sriazali-gumi-na-16-koli-za-raznoobrazie.367792", "text": "Двама непълнолетни са срязали гумите на 16 леки автомобила в Радомир за разнообразие, съобщава Областната дирекция на МВР в Перник.Инцидентът станал в града, а извършители са две местни момчета - на 16 и 17 г.По-големият, който е криминално проявен, имал рожден ден. Младежите се почерпили и решили да нарежат гумите на автомобили в града. Разхождайки се, насели щети на поредица коли.Най-много били тези с повредени по две гуми. След получени сигнали в местното районно управление на МВР, градът бил блокиран от полиция и започнали оперативно-издирвателни действия. Полицаите установили и задържали извършителите.Образувани са досъдебни производства под надзора на Районна прокуратура - Радомир. \r\n ", "date": "2018.02.12", "title": "Непълнолетни срязали гуми на 16 коли! За разнообразие"}
{"url": "https://www.dnes.bg/obrazovanie/2018/02/12/uchilishte-za-aviaciia-kak-decata-da-poglednat-nagore.367801", "text": "\r\n                        \r\n                        \r\n                        \r\n                    Българският пилот, който приземи най-големия пътнически самолет в света на летище София, предаде своя опит на деца.\r\nВ училището за авиация, което се провежда всеки месец Марио Бакалов разказа на децата за дългия път до пилотската кабина и за трудностите на професията.\r\nИдеята на инициативата е децата да се запознаят отблизо с живота на пилотите и стюардесите и един ден да станат част от авиацията. Вижте още във видеото на .", "date": "2018.02.12", "title": "Училище за авиация: Как децата да погледнат нагоре?"}
{"url": "https://www.dnes.bg/world/2018/02/12/tragediiata-s-an-148-veroiatno-razrushavane-na-dvigatelia.367811", "text": "Разрушаване на двигателя е една от най-вероятните причини за самолетната катастрофа в руската Оренбургска област, при която загинаха над 70 души, заяви пред БНР доц. Марин Петров – експерт по безопасност на полетите.  \r\n\"В такъв случай действително лопатките на турбината се \"пръскат\" в различни посоки с огромна скорост. Това може да доведе до попадането им в крилото, предизвикване на пожар и т.н.\", отбеляза експертът. \n\n\nПричините за разрушаването на двигателя може да са различни. Възможно е и спиране на двигателя поради обледеняване, не може да се изключи версията с неработещ скоростомер и по-точно тръбата на Пито, отбеляза доц. Петров.\r\n\"Тези самолети са продължение на разработките на бюро Антонов. Приемник са на самолетите Ан-24, Ан-26. Това е една сравнително нова разработка, на десетина години. Сравнително съвременен, с нови двигатели. \r\nНо не мога да твърдя, че този самолет Ан-148 е несполучлив по конструктивни причини. Тук явно има множество фактори, може да бъде например и лошо техническо обслужване\", поясни експертът.\r\n ", "date": "2018.02.12", "title": "Трагедията с Ан-148: Вероятно разрушаване на двигателя"}
{"url": "https://www.dnes.bg/sport/2018/02/12/nashite-niamaha-den-v-strelbata-ostanaha-nazad-v-biatlona.367822", "text": "Френският биатлонист Мартен Фуркад защити титлата си в преследването на 12,5 километра на Олимпийските игри в Пьонгчанг. Четирикратният световен първенец в дисциплината финишира за 32:51.7 минути.\r\nТой стартира осми след спринта, но допусна само една грешка в четирите си стрелби и това му донесе трето олимпийски злато.\r\nГолямата изненада поднесе 20-годишният Себастиан Самуелсон (Швеция). Той започна 14-и, но също допусна само една грешка при стрелбата и в крайна сметка се нареди втори на 12.0 секунди. Това е първото отличие от голямо състезание на младока.\r\nСветовният първенец в спринта от Хохфилцен 2017 Бенедикт Дол (Германия) се класира трети с пасив от 15.1 секунди също с една грешка при стрелбата.\r\nГерманецът Арнд Пайфер, който вчера взе олимпийската титла в спринта и днес потегли пръв, водеше до средата на дистанцията след безгрешна стрелба, но в последствие направи три пропуска в третата и четвъртата стрелба и финишира осми на 1:14.1 минута.\r\nОт българите Красимир Анев, който стартира 37-и, завърши 45-и с пет грешки и изоставане от 5:06.2 минути. Веднага след него се нареди Владимир Илиев, който прогресира с 8 позиции в сравнения със спринта, въпреки че допусна 7 грешки и пасив от 5:17.0 минути.\r\nАнтон Синапов се класира на последното 60-о място с 8 пропуска и на 7:57.4 минути.\r\nБиатлон, преследване 12,5 км, мъже:\r\n1. Мартен Фуркад (Франция) - 32:51.7 минути (1, 0, 0, 0 грешки при стрелбата)\r\n2. Себастиан Самуелсон (Швеция) - на 12.0 секунди (0, 0, 1, 0)\r\n3. Бенедикт Дол (Германия) - на 15.1 секунди (0, 1, 0, 0)\r\n4. Тарей Бьо (Норвегия) - на 1:02.6 минута (0, 0, 1, 2)\r\n5. Зимон Шемп (Германия) - на 1:02.7 минута (0, 0, 1, 2)\r\n6. Бенямин Вегер (Швейцария) - на 1:03.1 минута (1, 0, 0, 1)\r\n- - -\r\n45. Красимир Анев (България) - на 5:06.2 минути (0, 0, 3, 2)\r\n46. Владимир Илиев (България) - на 5:17.0 минути (1, 3, 2, 1)\r\n60. Антон Синапов (България) - на 7:57.4 минути (0, 1, 3, 4)\r\n", "date": "2018.02.12", "title": "Нашите нямаха ден в стрелбата, останаха назад в биатлона"}
{"url": "https://www.dnes.bg/cars/2018/02/12/novoto-peugeot-508-gotovo-s-debiut-do-mesec.367790", "text": "Компанията Peugeot ще представи новото поколение на седана си 508 по време на автосалона в Женева в началото на март, съобщава Automotive News. Като основни конкуренти на модела, който ще се произвежда във Франция и Китай, се сочат BMW 3-Series и Volkswagen Arteon.Автомобилът ще бъде изграден на платформата EMP2, а дизайнът му ще получи голяма част от елементите на концептуалните модели Instinct (на снимката) и Exalt. От сегашното 508 новия модел ще се отличава по решетката на радиатора, броните и светодиодната оптика.\r\nСеданът ще получи и второ поколение на фирмения интериор i-Cockpit, който вече се използва при кросоувърите 3008 и 5008. Отличителна черта на салона на автомобила ще стане изцяло цифровият приборен панел.\r\nПо неофициални данни, в гамата мотори ще влезе 1,2-литров бензинов турбомотор. На клиентите ще се предлагат също 1,6 и 2,0-литрови дизелови агрегати, както и хибридна модификация. При нея сумарната мощност ще бъде 300 к.с.", "date": "2018.02.12", "title": "Новото Peugeot 508 готово с дебют до месец"}
{"url": "https://www.dnes.bg/politika/2018/02/12/siderov-vs-cvetanov-toi-iska-konvenciiata-shte-butne-li-kabineta.367799", "text": "Лидерът на \"Атака\" Волен Сидеров взе на мушка зам.-шефа на ГЕРБ Цветан Цветанов. Той го обвини, че е основният в ГЕРБ, който настоява за приемането на Истанбулската конвенция.\"Ако някой събори правителството, това ще бъде Цветан Цветанов, заради този подход и начин, по който се опитва да прокарва неща, които не се харесват и не се приемат от българския народ\", написа Сидеров в профила си във Facebook.\n\n\nЛидерът на \"Атака\" още вчера предупреди, че ако Истанбулската конвенция мине в парламента, кабинетът може да падне. Малко по-късно това мнение бе споделено и от друг от  лидерите на \"Обединени патриоти\" Красимир Каракачанов.От изявленията им стана ясно, че третият съпредседател на патриотичната коалиция, Валери Симеонов, не подкрепя позицията им.Днес Сидеров обвини и за това Цветан Цветанов.\"Той се опитва да влияе и на коалиционния ми партньор Валери Симеонов, с когото се чуват по няколко пъти на ден\", написа лидерът на \"Атака\". Той обяви, че ако Симеонов или някой от депутатите му гласуват за конвенцията, ще напусне председателския пост на парламентарната група. Сидеров обяви и че при такава ситуация ще изтегли депутатите си от групата на Патриотите.\"Ние от АТАКА сме категорични - ратифицирането на Истанбулската конвенция ще заличи ценностите и традициите на православния ни народ\", пише още националистът.Той е категоричен, че Цветан Цветанов е основният двигател, който движи и налага приемането на скандалната Истанбуслка конвенция.\"Не премиерът Борисов, защото той е наясно с настроенията на хората. Цветанов е човекът, който в парламента и извън него настоява и въздейства да се придвижи Истанбулската конвенция в България, а медиите са инструментът му. Трябва да е ясно на всички българи, че той тика и налага ратифицирането и приемането й в Народното събрание\", обяви още Сидеров.", "date": "2018.02.12", "title": "Сидеров vs. Цветанов: Той иска конвенцията, ще бутне ли кабинета?"}
{"url": "https://www.dnes.bg/football/2018/02/12/derbitata-na-evropa-iuve-totnym-i-real-psj.367807", "text": " Разбира се, най-очакваните сблъсъци през тази седмица са от Шампионска лига. Турнирът навлиза в същинската си, най-интересната фаза, тази на директните елиминации. Във вторник и сряда ще се изиграят общо четири мача, а Ювентус – Тотнъм и Реал Мадрид – ПСЖ приковават вниманието. Италианският хегемон влиза в дуела срещу \"шпорите\" в страхотна серия от единадесет поредни спечелени двубоя, в които допусна едва един гол и отбеляза 25 попадения. Лондончани също не познават вкуса на загубата от доста време – дванадесет мача, от които победиха в осем, включително Арсенал и Манчестър Юнайтед. Предвождан от Неймар, ПСЖ ще се даде всичко от себе си на \"Сантяго Бернабеу\" към първата крачка за детронирането на Реал Мадрид. \"Белите\" могат и да не са във форма в Ла Лига, но Шампионска лига е техният турнир и неслучайни ги наричат Краля на Европа. Безспорно този сблъсък е гвоздеят на 1/8-финалите и очакванията са за спектакъл. В четвъртък се подновява и Лига Европа. Там Лудогорец посреща Милан в първа среща от 1/16-финалите, Борусия Дортмунд е домакин на Аталанта, Олимпик Лион – Виляреал е друг от интересните мачове, които предстоят. През уикенда стартира и пролетният дял на Първа лига след дългата зимна пауза. Лидерът Лудогорец приема Славия, Левски е домакин на Ботев Пловдив, докато ЦСКА гостува на Верея, който не един път е препъвал фаворитите в първенството.сква в Рубин Казан. ", "date": "2018.02.12", "title": "Дербитата на Европа: Юве – Тотнъм и Реал – ПСЖ"}
{"url": "https://www.dnes.bg/zvezdi/2018/02/12/sled-svatbata-princ-hari-i-megan-s-kareta-iz-uindzor.367816", "text": "Внукът на британската кралица Елизабет Втора принц Хари и годеницата му Меган Маркъл ще преминат с карета по улиците на град Уиндзор, след церемонията по венчаването си на 19 май, за да споделят важния ден с повече хора, предадоха световните информационни агенции.Принц Хари, който е пети поред в наследяването на престола, и Меган Маркъл - звездата от телевизионния сериал \"Костюмари\", оповестиха годежа си миналата година. Те ще сключат брак на 19 май в параклиса \"Сейнт Джордж\" на замъка Уиндзор.Размяната на обети ще бъде извършена от архиепископа на Кентърбъри Джъстин Уелби, а самата брачна церемония ще бъде ръководена от епископ Дейвид Конър, настоятел на храма в Уиндзор.Малко след сватбената церемония, двамата ще се появят за първи път публично като съпруг и съпруга и ще преминат в процесия с карета по близо 3-километров участък в града. Обиколката им ще започне в 15 часа българско време.\n\"Те се надяват това кратко пътуване да даде възможност на повече хора да се съберат в Уиндзор и да се насладят на атмосферата в този специален ден\", пише в съобщение на двореца Кенсингтън с подробности за сватбата.\r\nПроцесията ще завърши с преминаване по дългия, широк булевард от 17-и век, който води до замъка Уиндзор, дом на британските крале и кралици от почти 1000 години.След нея, принц Хари и Меган Маркъл ще се присъединят към гостите си на прием в двореца. Бащата на Хари принц Чарлз ще бъде домакин на вечерен прием за близки приятели и членове на семейството.Сватбата вероятно ще предизвика голям интерес по света, както беше при по-големия брат на Хари, Уилям и съпругата му Кейт Мидълтън през 2011 г., чието бракосъчетаване наблюдаваха 2 милиарда души.Гостите на принц Хари и Меган Маркъл вероятно ще бъдат около 800, тъй като това е капацитетът на параклиса \"Сейнт Джордж\" на замъка Уиндзор. За сравнение, принц Чарлз и принцеса Даяна поканиха на своята \"сватба на века\" в лондонската катедрала \"Сейнт Пол\" 3500 души през 1981 г., а принц Уилям и Кейт Мидълтън - 1900.\r\nМесеци преди церемонията, вече се правят догадки кой ще влезе в списъка с поканените.Британският боксьор в тежка категория Антъни Джошуа каза, че ще бъде щастлив да прекъсне усилените си тренировки с пътуване до замъка Уиндзор на 19 май. Темпераментният Джошуа не се посвени да публикува в Туитър своя снимка с принц Хари, към която написа въпроса: \"Имаш ли нужда от кум?\"\"Аз нямам приятелка\", каза 28-годишният спортист пред Би Би Си във връзка с интереса си да види \"сестрите\" на чернокосата Меган Маркъл. Асошиейтед прес вмъкна пояснение за Антъни, че бившата актриса има полу-сестра, 53-годишната Саманта Грант, която е разведена майка на три деца и нарече Меган Маркъл \"кариеристка\".\r\nИстинският списък с гости е строго пазена тайна и подробности за него може да не бъдат оповестени до самата сватба. Ще бъде трудно обаче поканените да бъдат сведени до 800 души.Само близките роднини на кралското семейство са над 50 човека. Принц Хари няма да забрави и сестрата на Кейт Пипа Мидълтън със съпруга й Джеймс Матюс, и брата Джеймс Мидълтън, пише БТА.На сватбата на принц Уилям бяха поканени 45 чуждестранни кралски особи от 20 държави като Испания, Норвегия, Малайзия, Тайланд и Саудитска Арабия. Принцът покани също ръководни членове на Обществото на нациите (23 места), чуждестранни сановници (27 места), британски политици (42 места), религиозни ръководители (31 места), старши военни офицери (14 места), 80 служители на благотворителни организации, както и посланиците на различни държави във Великобритания.Уилям едва успя да вмъкне в списъка личности като Дейвид Бекам и телевизионния водещ Бен Фоугъл, които може да се появят и на сватбата на Хари.Представители на елита на британското правителство, като министър-председателя Тереза Мей, министъра на външните работи Борис Джонсън и министъра на финансите Филип Хамънд, при нормални обстоятелства биха очаквали покана от Уиндзор. Но имайки предвид смута около Брекзит, обхванал управляващата консервативна партия, младоженецът и булката вероятно ще изчакат до седмицата преди сватбата и след това ще поканят оцелелите.Сред поканените могат да бъдат и президентите на САЩ Барак Обама и Доналд Тръмп. Обама и принц Хари очевидно имат \"химия\" помежду си и работиха заедно за рекламирането на състезание за войници в инвалидни колички, инициирано от британския престолонаследник. Някои представители на властта във Великобритания се опасяват, че евентуалната покана за Обама би ядосала Тръмп.Един от вероятните гости е канадският министър-председател Джъстин Трюдо, който е лидер на държава от Общността на нациите и беше водещ на състезание за ветерани и войници инвалиди, организирано от принц Хари.\r\nСред знаменитостите, Елтън Джон, който превърна песента си \"Candle in the Wind\" в химн, посветен на принцеса Даяна, има 98 % шанс да бъде поканен. Други певци, които може да присъстват, са Джеймс Блънт и Ед Шийран.\r\nВайълет фон Уестънхолз, която запозна Меган Маркъл и Хари, сигурно няма да бъде подмината, както и приятели на принца.В приятелския кръг на Меган Маркъл са звездата от тениса Серина Уилямс, стилистката Джесика Мълроуни, актьорът от \"Костюмари\" Патрик Адамс и актрисата Мили Макинтош.", "date": "2018.02.12", "title": "След сватбата: Принц Хари и Меган с карета из Уиндзор"}
{"url": "https://www.dnes.bg/notifikacii/2018/02/12/25-godishen-prebi-16-godishen-pred-diskoteka-v-montana.367781", "text": "16-годишно момче е било пребито пред дискотека в Монтана, съобщиха от МВР.\r\nИнцидентът е станал около 04&50 часа на 11 февруари.25-годишен мъж е нападнал младежа и му е избил два предни зъба. Той е задържан за 24 часа.Пострадалото момче е прегледано от съдебен лекар. Няма опасност за живота му.По случая е образувано досъдебно производство.", "date": "2018.02.12", "title": "25-годишен преби 16-годишен пред дискотека в Монтана"}
{"url": "https://www.dnes.bg/izlojbi/2018/02/12/uchenichka-na-rumen-skorchev-s-retrospektivna-izlojba.367828", "text": "\nЧетвъртата ретроспективна изложба на Мая Цанкова включва картини от трите й самостоятелни изложби: \"Синя фантазия\" (2013 г.), \"Уловени пориви\" (2015 г.) и \"Тъмна светлина\" (2017). \r\nНаред с досегашни свои творби художничката ще покаже и нови картини в галерия \"Новел\". Те са продължение на нейната последна изложба, за която е ключова идеята за събиране на светлина и тъмнина в една картина. В своите най-нови произведения тя залага на контраста и на подбрана палитра в синьо, златно, малиново, топло сиво, капучино и черно.\r\nВключени са абстрактни, фигурални и декоративни рисунки, сред които се различават силуети на човешки фигури, ангели и животни – коне, колибрита, водни кончета и др. Картините излъчват експресивност, смело движение и динамика, но също така нежност, чувственост и поетичност. \r\nРисунки, отпечатани върху коприна, т.нар. \"светеща живопис\", която е оригинален творчески експеримент на художничката, също ще присъстват, както и творби от втората й изложба \"Уловени пориви\". Акцент в нея са мотиви от Куба.От този междинен етап в творчеството на художничката, в настоящата експозиция ще бъдат включени малки реалистични картини на птици, рисувани с \"туш в перо\", фигурални композиции и няколко черно-бели скици, направени с техниката \"кредо в картон\".\r\nАкварелни платна на Мая Цанкова от \"Синя фантазия\" също ще бъдат подредени в новата изложба. Освен с изразните средства на изобразителното изкуство, авторката умело се изразява и в интериорния дизайн.\r\n\r\nМая Цанкова завършва НХГ за изящни изкуства \"Илия Петров\", с ръководител Димитър Стефанов през 1996 г. През 2002 г. придобива специалност \"Изкуство на книгата\" при проф. Румен Скорчев във Великотърновския университет. Сред художниците, на които се възхищава и едновременно са й повлияли са Микеланджело, Гоген, Кандински, Егон Шиле и Иван Милев. Трите самостоятелни изложби на Мая Цанкова са предствени последователно в галерия \"Финес\".  \r\nСнимки: Евгения Германова", "date": "2018.02.12", "title": "Ученичка на Румен Скорчев с ретроспективна изложба"}
