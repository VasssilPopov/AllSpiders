{"url": "https://www.dnes.bg/zvezdi/2018/10/02/karali-leidi-gaga-da-promeni-nosa-si-tia-otkazala.389441", "text": "Малцина знаят как точно изглежда съвсем натуралната Лейди Гага, но едно е ясно – носът ѝ си е неин. Певицата, която покори големия екран с биографичния мюзикъл за нейната кариера „Роди се звезда“ сподели, че я притискали да си оперира носа, но тя отказала.\r\n \r\n„Беше ми казано в началото на кариерата ми, че трябва да си оперирам носа, но аз не позволих, защото исках да бъда себе си“, разкри 32-годишната поп икона пред Sky News на премиерата на лентата в Лондон.\r\n \r\n„Наистина вярвах в себе си, когато чуках от врата на врата и чупех една след друга бариерите в музикалната индустрия. Наистина имах кураж. Героинята ми Али не притежава такъв, тя не е смела и самоуверена“, добави звездата.\r\n \r\nИ това става ясно още от трейлъра на лентата, където героинята казва: „Почти всеки човек ми е казвал, че харесва начина, по който звуча, но не и начина, по който изглеждам“.\r\n \r\nМакар да твърди, че е самоуверена, Гага призна, че критиката относно изпълнението на ролята ѝ я е наранила доста.\r\n \r\n\r\n ", "date": "2018.10.02", "title": "Карали Лейди Гага да промени носа си, тя отказала"}
{"url": "https://www.dnes.bg/stranata/2018/10/02/reshi-li-se-problemyt-s-afrikanskata-chuma.389449", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Денят на селскостопанските животни отново даде повод да се заговори за африканската чума по свинете. Точно преди месец у нас беше потвърден първият случай на положителна проба на заразени прасета, а огнището се оказа в село Тутраканци край Провадия. \n\r\nКолко сериозен е проблемът и какво може да се случи, ако той не е овладян? В предаването \"Директно\" по телевизия  коментира Радостина Донева от Асоциация за развъждане и съхранение на Източнобалканската свиня. \n\r\n\"Проблемът с африканската чума по свинете наистина е сериозен и то за цяла Европа. Преди месец имаше и констатирани огнища в Китай, а това може да доведе до международно бедствие. Слава Богу, към момента ситуацията е овладяна\", заяви в студиото Радостина Донева. \n                    \n                    \n                \r\nПо думите и има риск проблемът да достигне големи мащаби и да се разпространи в целия отрасъл. \n\r\n\"Колегите от останалите Асоциации са притеснени, защото тук говорим за бизнес, който се оценява на стойност между половин и 1 млрд. лева. Освен това, тук говорим и за дългосрочни загуби не само на пари, а на търговски пазари, на работни места...\", коментира още Донева. \n\r\nСвиневъдството е средство за препитание на много хора и е сравнително развит отрасъл. Все още е традиция хората по селата да отглеждат домашни свине. Според Радостина Донева от Асоциация за развъждане и съхранение на Източнобалканската свиня, ако кризата с африканската чума по свинете не бъде овладяна, то това ще засегне пряко или косвено половината от населението на България. \n\r\nЗаради опасността държавата наложи и редица рестрикции. Достатъчни ли са?", "date": "2018.10.02", "title": "Реши ли се проблемът с африканската чума?"}
{"url": "https://www.dnes.bg/balkani/2018/10/02/makedoniia-nishto-ne-e-izgubeno-no-posledicite-moje-da-sa-fatalni.389358", "text": "Бъдещето на Македония е по-неясно от когато и да било. В Скопие трябва да се случи невъзможното. Иначе сделката с Гърция ще пропадне, а членството в ЕС и НАТО ще се отдалечи безкрайно. А това ще е фатално за Македония, пише Аделхайд Файлке в коментар в Дойче веле.\n\r\nРезултатът не е обвързващ, но въпреки това провалът на референдума в Македония е горчив хап за всички: за Скопие, за Атина, за онези от ЕС, НАТО и от целия регион, които подкрепят евроинтеграцията на Македония.\n\r\nВсе още нищо не е загубено, но резултатът от всенародното допитване илюстрира нагласите сред населението и дава повод за размисъл. Въпреки че 90% от хората, отправили се към урните, гласуваха ЗА, както сега някои се опитват да разкрасяват нещата, повечето македонци замълчаха или дори активно бойкотираха референдума.\n                    \n                    \n                \r\n\n\r\nОказа се, че сега я няма онази очаквана широка подкрепа за процеса, който обединява три важни въпроса за бъдещето на Македония: споразумението за името с Гърция и интеграцията на балканската държава в ЕС и в НАТО. Провалът на референдума същевременно е предупредителен сигнал не само за развитието на страната, но и за бъдещата геополитическа ориентация на балканската държава.\n\n\n\r\nСкопие получи масирана подкрепа от високопоставени политици като Ангела Меркел, Себастиан Курц и генералния секретар на НАТО Йенс Столтенберг. Въпреки това премиерът Зоран Заев и неговото правителство не успяха да мобилизират достатъчно населението и да го убедят в предимствата от сделката. Съпротивата на противниците е твърде емоционална и твърде остра. С избора си да не гласуват някои македонци искат да накажат правителството, а други просто не желаят да приемат името \"Северна Македония\".\n\r\n\n\r\nБойкотът на референдума показва дълбокото политическо разделение в македонското общество и голямата несигурност по въпросите на националната и европейската идентичност. Чувството за национална гордост трябваше да бъде потушено в полза на европейската перспектива - само че тази сметка не излезе. Тъкмо напротив. Силно емоционализираният спор за името на страната се превърна във въпрос за македонската нация и идентичност.\n\r\nТова е отмъщението на онези изгубени десетилетия, през които беше предприето твърде малко във вътрешнополитическо и международно отношение за решаване на гръцко-македонския спор за името и за наследството на античната империя. ЕС и НАТО също се бавиха дълго в това отношение и не сториха кой знае какво.\n\r\nДнес несъгласието, страхът и раните в Скопие са дълбоки. Предишната еуфория за членство в ЕС и НАТО отстъпи място на съмненията. Вярно, че съмненията за руска намеса в референдума не бяха подплатени с доказателства. Но въпреки това антизападните нагласи в Македония нарастват. Борбата за умовете на хората е в пълен ход.\n\r\nВМРО-ДПМНЕ триумфира след провала на референдума. Според опозиционната партия правителството на Зоран Заев се е провалило, също както и самото Преспанско споразумение. Въпреки уверенията, че държи на интеграцията на Македония в ЕС и НАТО, опозицията е непреклонна по отношение на името на страната и след успешния бойкот на референдума се чувства по-силна. Със своите вътрешнополитически борби за власт тя взима за заложник цялата страна.\n\r\nСега македонският премиер Зоран Заев залага всичко на една карта: за да влезе в сила споразумението за името с Гърция, македонският парламент трябва да го одобри с мнозинство от две трети. Затова още в неделя вечерта Заев призова депутатите от опозицията за подкрепа и заплаши с предсрочни парламентарни избори.\n\r\nПонастоящем бъдещето на страната е по-неясно откогато и да било. Затова по някакъв начин сега невъзможното в Скопие трябва да стане възможно. В противен случай сделката с Гърция ще пропадне, а членството в НАТО и присъединяването към ЕС ще се отдалечат безкрайно. А последиците за Македония ще бъдат фатални.", "date": "2018.10.02", "title": "Македония... Нищо не е изгубено, но последиците може да са фатални"}
{"url": "https://www.dnes.bg/balkani/2018/10/02/myjka-teritoriia-turskite-kafeneta-v-germaniia-proval-na-integraciiata.389402", "text": "\r\nСлед работа им се иска да разпуснат - или просто да избягат от скуката. Това е като традиция за много мъже от турски произход в Германия. Вечер се събират в кафенето, запазена територия само за мъже. \n\r\nМехмет първо отворил клубче за местния футболен отбор, а по-късно го превърнал в кафене. Някои от посетителите му са редовни клиенти вече десет години. \n\r\nСъпругите на тези мъже обаче едва ли са очаровани от мъжката им традиция. \n                    \n                    \n                \r\n\"Тук много хора се чувства като у дома си, времето им минава много по-бързо. И при мен е така\", споделя пред  Мехмет - собственик на \"Нашето кафене\".\r\nВ тези заведения жени не стъпват, и не се говори немски.\r\n\"Тук германци не идват, те си стоят вкъщи\", обясняват мъжете в \"Нашето кафене\".\r\nКритиците на тези кафенета отбелязват, че подобни места са само една от причините за провалената интеграция. Други допълват, че в Германия има прекалено много \"турски скривалища\".\r\n\"Тук книга няма да видите. Това не е читалище. И други неща няма да видите\", казва Мехмет.\r\n.\r\n", "date": "2018.10.02", "title": "Мъжка територия: Турските кафенета в Германия – провал на интеграцията!?"}
{"url": "https://www.dnes.bg/world/2018/10/02/jelaeshtite-referendum-prizovaha-za-negovoto-boikotirane.389444", "text": "На вчерашния референдум македонците избраха самоизолация и бойкотираха своето бъдеще и това на децата си. Пропуснатият шанс за членство в Европейския съюз (ЕС) доказва, че македонците не са древен народ. Един древен народ с исторически опит би се вслушал в съветите на държави с исторически опит. Това каза в ефира на.\r\n\"Идеята за референдум първоначално беше на опозицията, която пък сега бойкотира вота. Министър-председателят Зоран Заев избра възможно най-демократичния път, като предложи да се чуе общественото мнение на референдум, за което най-вече настояваше опозицията\".\r\nРеално се получи парадокс. Желаещите референдум призоваха за неговото бойкотиране. Това е подло и предателско поведение спрямо интересите на страната, отбеляза Йорданов.\r\n                    \n                    \n                Потъването в античната история се оказа пропадане в бездна за Македония. Страната остава в безизходно състояние и сива политическа дупка, смята той.\r\n\"Тезата за античността на днешните македонци е народопсихологически, научен и расов абсурд, защото ако тя е вярна, то излиза, че и българите са антични герои. Скопие не е бил най-важният град за Александър Македонски, а Пловдив, който е носил името на бащата на Александър Македонски Филипополис\".\r\nБившият посланик в Македония коментира, че промяната, свързана с името на страната, не е голяма, тъй като се добавя само едно определение преди Македония.\r\n\"Преспанският договор няма да бъде приет в македонския парламент. Поради това Македония ще попадне в безизходност, която ще доведе до предсрочни парламентарни избори с неясен край и сложни години за страната в икономически план\".\r\nБрюксел ще се съсредоточи върху европейската интеграция на Черна гора и Албания, докато Сърбия, Македония, Косово и Босна и Херцеговина ще останат в изчакване, каза още той.  \r\n", "date": "2018.10.02", "title": "Желаещите референдум призоваха за неговото бойкотиране"}
{"url": "https://www.dnes.bg/index/2018/10/02/djoli-sysipala-jivota-na-pit-toi-ne-syjaliava.389440", "text": "Един от най-знаковите разводи в Холивуд бе този между Анджелина Джоли и Брад Пит. Вече се носят слухове, че актрисата съжалява за решението си за раздялата, която тя сама провокира. \r\nЗатова пък Пит не се интересува от чувствата на бившата си изгора, разказал източник пред HollywoodLife. Според него, Брад нямал никакво желание да се събира отново с Анджелина.\r\n \r\nПо думите на източника, близък до звездата, последните години от съжителството на съпрузите, за Брад били „ад“. Брад дори се съмнявал, че познава изобщо сегашната Анджелина. Той не можел да повярва, че жената, която е обичал и за която се е оженил, ще го представи с такъв образ пред света.\r\n \r\nВ изданието също става ясно, че актьорът вече не преживява отношенията си с бившата си съпруга. „Сега той мисли само за децата – те са всичко за него“.\r\n \r\nСега екссъпрузите са в нов стадий на борба за правата над децата. Те отново не могат да намерят решение помежду си. Скоро Анджи заяви в съда, че Брад ѝ дължи пари за издръжката, която той бил длъжен да даде, а не е дал.\r\n \r\nАктьорът опроверга тази информация, като обясни, че дори е превел пари назаем за покупката на жилище на Джоли и децата.\r\n \r\nБранджелина се разделиха през септември 2016 г. След 12 години съвместен живот, Джоли внезапно подаде молба за развод и събра шестте им деца – три биологични и три осиновени.\r\n\r\n ", "date": "2018.10.02", "title": "Джоли съсипала живота на Пит. Той – не съжалява"}
{"url": "https://www.dnes.bg/notifikacii/2018/10/02/sled-skandal-v-rakovski-74-godishen-prostrelia-mlad-myj.389450", "text": "33-годишен мъж е настанен в болница, след като е бил прострелян при битов скандал в Раковски, съобщиха от МВР за \"Фокус\". \r\nПо първоначални данни в кв. \"Генерал Николаево\" в града се скарали местни жители на 33 и на 74 години. \r\nПо-възрастният стрелял по по-младия със законно притежаван пистолет. \r\nПредприети са действия по разследване на случая от криминалисти. Действията са под наблюдението на прокуратурата. \r\nСтрелецът е задържан, в момента се намира в ареста.", "date": "2018.10.02", "title": "След скандал в Раковски: 74-годишен простреля млад мъж"}
{"url": "https://www.dnes.bg/akoshtete-vqrvaite/2018/10/02/3-nachina-da-se-spravim-s-akneto-i-pypkite-koi-sa-te.389399", "text": "Акне – един от най-разпространените дерматологични проблеми, които не просто влияят на цялостното състояние на кожата, но и на самочувствието ни.\r\nПроблемната кожа си има своите специфики и е добре да се грижим по по-специален начин за нея, което ще значи да внимаваме какво поставяме върху лицето, а и не само. \r\nГрижата за проблемната кожа изисква спазването на няколко правила, с които не само ще подобрим вида си, но и ще предотвратим появата на пъпчиците отново.\r\n \r\nВижте топ 3 на съветите за акне и проблемна кожа.\r\n \r\n1. Дръжте ръцете си далеч\r\n \r\nИзбягвайте постоянното пипане на лицето или изстискването на пъпките. В противен случай ще разпространите бактерията и ще раздразните вече чувствителната кожа. Освен това можете да се сдобиете с неприятни белези, които цял живот да ви напомнят, че сте нарушили това основно правило.\r\n \r\n2. Стойте далеч от слънцето\r\n \r\nВредните лъчи на слънцето могат да засилят възпалителните процеси и зачервяванията на проблемната кожа. В следствие на това може да се сблъскате и с други проблеми като хиперпигментация и да се налага да се справяте с тъмни петна по лицето.\r\n \r\n\r\n ", "date": "2018.10.02", "title": "3 начина да се справим с акнето и пъпките. Кои са те?"}
{"url": "https://www.dnes.bg/notifikacii/2018/10/02/sgashtiha-zatvornik-izbiagal-prez-prozorec-v-samoranovo.389427", "text": "След близо година укриване, затворник, избягал от затворническото общежитие в Самораново, бе заловен в Пловдив.\r\n53-годишният Димитър С. от Гоце Делчев излежава присъда от 4,5 г. за наркотици, след като бе арестуван през април 2015 г. в родния си град.\r\nСлед бързо споразумение с прокуратурата той получи наказанието и бе приведен в затвора в Бобов дол при първоначален общ режим в общежитие от открит тип.\r\nНа 21 септември м. г. в 6:55 часа по време на сутрешна проверка в спално помещение на първия етаж в затворническото общежитие в Самораново е установено, че Димитър липсва.\r\nПри извършената проверка е констатирано, че в 1:05 часа е избягал, като е разплел мрежата на прозореца и се е спуснал с въже, направено от чаршаф и завързано за радиатора на парното.\r\n                \n                Незабавно е бил обявен за общодържавно издирване. След 11 месеца и 9 дни укриване, на 30 август тази година бил задържан от служителите на V-то РПУ в Пловдив и върнат обратно в Бобов дол, \r\nЗаради бягството му директорът на затвора е предложил режимът на изтърпяване на наказанието да стане строг. Затворникът не оспорил и се съгласил, а промяната е станала с решение на съда в Кюстендил.\r\n ", "date": "2018.10.02", "title": "Сгащиха затворник, избягал през прозорец в Самораново"}
{"url": "https://www.dnes.bg/politika/2018/10/02/1-naobratno-96-bylgari-ot-1-mln-ginat-po-pytishtata-v-es-49.389373", "text": "В последните години България е на първо място по смъртност по показател убити на 1 милион жители - 96, при средно ниво за държавите членки на ЕС - 49.\n\n\n\n\n\n\r\nОт началото на годината са загинали 24 деца или цял един училищен клас в катастрофи. Черната класация оповести МВР шефът Младен Маринов на конференция на високо ниво, организирана от подчинените му и Европейската комисия.\r\nЗаради войната по пътищата до 12 декември Маринов ще предложи на правителството конкретни мерки за подобряване на безопасността по пътищата до 2020 г. Една от тях е купуването на нови камери за следене на скоростта по пътищата.\r\n                    \n                    \n                Статистиката показва 30% спад на смъртността в катастрофи през периода 2011-2017 г. спрямо периода 2001-2010 г., но въпреки това пак сме начело на негативната класация.\r\nСпоред Маринов подготовката на шофьорите, пътната инфраструктура и безопасността на автомобилния парк са основните фактори за подобряване на ситуацията.\r\nВисокият пътен травматизъм при децата, смъртността сред младите хора и ръстът на жертвите при възрастните са основните тревожни тенденции според докладите на МВР.\r\nМаринов отчете, че вече са взети мерки за засилен контрол над шофьорите и колите, ще се поставят и нови камери, а инфраструктурата по пътищата ще бъде изградена така, че да не позволява бързо шофиране, особено в населените места.\r\nСпоред него инцидентите на пътя са предотвратими: \"Човешки грешки са причина за 96, 5 % за катастрофите в страната\".\r\nВътрешният министър смята, че липсата на дисциплина, нетолерантното и агресивно поведение са проблеми, с чиито справяне трябва да се ангажират всички.\r\n\"Решаването на проблема до голяма степен е зависимо от човешкия фактор. Считаме, че от критична важност е да насърчим промяна в поведението на всеки един гражданин\", каза още Маринов.\r\nПо думите му едва 0,5% от всички случаи причина са пътните условия, а техническата неправност е причина за 0,07% от произшествията.\r\n\"Тези фактори, обаче са предмет на широка обществена дискусия\", каза той и посочи, че за това е особено важно да се работи за въвеждане на транспортна система, нетолератна към грешките.", "date": "2018.10.02", "title": "№1, наобратно – 96 българи от 1 млн. гинат по пътищата, в ЕС - 49"}
{"url": "https://www.dnes.bg/stranata/2018/10/02/da-prohodish-sled-cerebralna-paraliza-i-da-niama-kyde-da-vyrvish.389299", "text": "Заради огромното наводнение в Мизия през 2014 г. огромна част от града беше буквално отнесена от водата. Незасегнати останаха улици във високите части, които оцеляха от водната стихия.\r\nДо 10 юли.\r\nТогава, заради обилните дъждове през лятото една от улиците е пометена. През следващите няколко дни е направен бърз оглед на щетите, улицата е почистена от наслоената тиня и в максимално бърз срок отсечката е подготвена за полагане на асфалт.\r\nВсичко щяло да се поеме от Комисията по бедствията към Министерския съвет. Възстановяването на пораженията щяло да струва 2.4 млн лв.\r\nИ така на 18 юли асфалтирането започва в присъствието на тогавашния регионален министър Николай Нанков. Улицата вече ще е гладка. А по нея бавно, но сигурно ще може да върви и Зорница.\r\n                    \n                    \n                31-годишното момиче е с детска церебрална парализа. През 2010 г. нейната майка Венка Палибачийска с радост съобщава пред цяла България, че детето и, което било приковано на легло, вече може да ходи. Сама. Така нейната майка вече няма да я носи на гръб. Момичето наистина се движи, макар и трудно.\r\nЗорница, обаче, може да ходи само по гладки повърхности.\r\nРемонтът на улицата в Мизия, означавал, че тя ще може да се разхожда по прясно положения асфалт пред дома си. Навън.\r\nСлед тържествената първа копка, обаче, ремонтът спрял още на същия ден, след като официалните лица си тръгнали. И така гладката улица, по която Зорница щяла да върви, никога не се случва.\r\nКъм момента все още не е започнало дори изграждането на отводнителната канализация на улицата, а хората в Мизия се опасяват, че при следващ пороен дъжд бедствието ще се повтори отново.\r\nСпоред местната власт ремонтите са преустановени, защото обещаните от Комисията по Бедствията към МС средства все още не са отпуснати.", "date": "2018.10.02", "title": "Да проходиш след церебрална парализа, и да няма къде да вървиш..."}
{"url": "https://www.dnes.bg/notifikacii/2018/10/02/nashenec-plashi-s-teror-zaradi-chehkinia-zadyrjana-s-heroin.389430", "text": "21-годишният българин Николай Иванов, живеещ в Чехия,  може да получи до 12 години затвор за заплаха с терористичен акт, съобщава вестник \"Лидове новини\".\r\nИванов, който работи в завод в град Пилзен, е изпратил от телефона си писмено съобщение, а също и имейл до две пакистански медии, в което заплашва с терористични действия, ако не бъде освободена чехкиня, задържана на международното летище в Лахор с 9 килограма хероин през януари.\r\nНа днешното гледане на делото му в съда в Пилзен Иванов е заявил, че просто е искал да помогне на чехкинята, която познавал, и не е мислел насериозно това, което е написал, предаде БНР.\r\nБългаринът е допълнил, че се е запознал по интернет с Тереза, която медиите наричат чехкинята, и се е виждал с нея три пъти.", "date": "2018.10.02", "title": "Нашенец плаши с терор заради чехкиня, задържана с хероин"}
{"url": "https://www.dnes.bg/health/2018/10/02/6-nachina-da-prochistite-debeloto-chervo.389325", "text": "Често ли страдате от запек, подуване на корема, газове? Храносмилателните проблеми водят до натрупване на отпадъци по стените на дебелото черво. Дебелото черво изпълнява много основни функции. Не само подпомага изхождането, но поддържа нивото на рН, бори се с вредните бактерии и други.\r\nНеправилното функциониране на дебелото черво може да причини сериозни последици за здравето като кожни алергии, камъни в жлъчния мехур, сърдечни заболявания и т. н. Ето защо е важно да се грижим за неговото здраве и детоксикация. Как лесно може да прочистите дебелото черво, вижте в следващите редове.\r\n\r\nЯбълките и лимоните са богати на хранителни вещества, които подобряват храносмилането, като витамини С и А, антиоксиданти и фибри. За да прочистите червата си, може да си приготвите фреш от ябълки с няколко капки лимонов сок. Освежаваща напитка, която ще помогне да засилите имунитета. Разбира се към този сок може да добавите и малко джинджифил.\r\n                    \n                    \n                \r\nИ двата вида семена са суперхрани, които са с високо съдържание на фибри. Те също така съдържат омега-3 мастни киселини, които намаляват възпалението в дебелото черво и премахват голяма част от токсините. Тях може да добавяте към овесена каша, смутита, кисело мляко. Важно е семената от чиа да се накисват предварително във вода, а лененото семе да е фино смляно.\r\n", "date": "2018.10.02", "title": "6 начина да прочистите дебелото черво"}
{"url": "https://www.dnes.bg/temida/2018/10/02/zatvornik-s-40-prisydi-iskam-svoboda-sydyt-ne.389428", "text": "Рецидивист от ромски произход с над 40 присъди поиска да излезе предсрочно на свобода, но съдът в Кюстендил му отказа. А.А. постъпил в затвора в Бобов дол през януари 2012 г. за излежаване на поредната присъда от 4 г. за кражби.\r\nПрез време на престоя му е пускан в прекъсване на наказанието. По това време, докато е бил на свобода, е извършил 6 нови кражби.\r\nЗад решетките е наказван за укрити мобилен телефон и самоделен котлон, отказ да бъде тестван за наркотици и съхранение на туби с джибри.\r\nОстават му да излежи 7 месеца, но съдът отхвърли молбата му за условно предсрочно освобождаване, защото е с трайно утвърдени криминални нагласи и още не се е поправил, разкрива \r\n ", "date": "2018.10.02", "title": "Затворник с 40 присъди: Искам свобода! Съдът: Не!"}
{"url": "https://www.dnes.bg/science/2018/10/02/nasa-idva-nai-golemiiat-stud-na-zemiata.389436", "text": "Слънцето ще навлезе в една от най-ниските си точки в космическата ера, а това ще доведе до глобален спад в температурите. Това предупреждават от космическата агенция НАСА, пишат от New America.\r\nЗаради ниската слънчева активност нашата атмосфера губи топлината си. Ако тенденцията се запази, горните слоеве на земната атмосфера биха могли да станат рекордно студени, което ще доведе до невиждан студ на Земята.\r\n\r\nПритеснителните данни са оповестени от апарата \"Кибер\" на сателита на НАСА \"Тимед\", който следи емисиите на въглероден диоксид и азотен оксид – две субстанции, които играят ключова роля в енергийния баланс на въздуха от 100 до 300 км. над повърхността на планетата.\r\n                    \n                    \n                \"Високо над земната повърхност, на границата между космоса и Земята, атмосферата губи своята енергия. Това може да доведе до рекордно ниски температури\", предупреждава Мартин Млинчак от НАСА.\r\nСателитът измерва инфрачервеното лъчение може да се определи какво е топлинното състояние на въглеродния диоксид в самия \"връх\" на Земята – т.нар. от учените термосфера.\r\nПо време на слънчевия минимум термосферата винаги е студена. Затова и 11-годишният слънчев цикъл засяга пряко нашата планета, обясняват учените. По време на този слънчев минимум, обаче, на Земята ще стане рекордно студено.", "date": "2018.10.02", "title": "НАСА: Идва най-големият студ на Земята"}
{"url": "https://www.dnes.bg/stranata/2018/10/02/kyshti-v-burgaskiia-sarafovo-na-pyt-da-se-srutiat.389438", "text": "\n\r\nОгромно свлачище в Бургас застрашава стотици хора и техните домове.\r\nПътят се държи на косъм, след като за втори път в рамките на едно денонощие дъждът предизвика свлачище в кв. \"Сарафово\". Къщите на жителите, които се намират близо до морския бряг, са застрашени.\r\nВчера земна маса се свлече под моста, през който минава главния път Бургас-Слънчев бряг в морския квартал. Достъпът до летището е блокиран. По плажната ивица е започнато изграждането на предпазни диги.", "date": "2018.10.02", "title": "Къщи в бургаския \"Сарафово\" - на път да се срутят? "}
{"url": "https://www.dnes.bg/snimka-na-denia/2018/10/02/vremeto-utre-sutrin-mygla-sledobed-slynce.389394", "text": "През следващото денонощие ще има променлива облачност, по-значителна над Южна България, но само на изолирани места там е възможно слабо и за кратко да превали. Над Северна България през деня ще преобладава слънчево .\r\nВ сутрешните часове на места в котловините на Западна България и в югоизточните райони има условия за образуване на ниска облачност или мъгла. Ще духа слаб в Дунавската равнина и Източна България до умерен вятър от запад-северозапад.\r\nМинималните температури ще са между 8 и 13 градуса, максималните ще са предимно между 20 и 25 градуса, според прогнозата за времето на НИМХ-БАН.\r\nНад Черноморието ще има променлива облачност, по-значителна по южното крайбрежие, но вероятността за валежи е много малка. Ще духа слаб до умерен вятър от запад-северозапад. Максималните температури ще са 20-22 градуса. Температурата на морската вода е 19-21 градуса. Вълнението на морето ще е 1-2 бала.\r\n                \n                Над планините ще има променлива облачност, по-значителна над масивите в Южна България, но само на отделни места ще превали слабо. Ще духа умерен до силен, по най-високите части временно бурен вятър от запад-северозапад. Максималната температура на височина 1200 метра ще е около 16 градуса, на 2000 метра - около 10 градуса.\r\nВ четвъртък ще има променлива облачност, на отделни места в Рило-Родопската област е възможно слабо и за кратко да превали. Ще духа слаб до умерен вятър от запад-северозапад и дневните температури слабо ще се понижат, минималните ще останат без съществена промяна. В петък ще преобладава слънчево време.\r\nПо-значителни увеличения на облачността ще има над Източна България, но вероятността за валежи е малка. Вятърът ще се ориентира от изток-югоизток, ще бъде слаб до умерен, в Югозападна България ще е почти тихо. Сутрешните температури ще се понижат, дневните ще останат предимно между 18 и 23 градуса. (БТА)", "date": "2018.10.02", "title": "Времето утре: Сутрин мъгла, следобед слънце"}
{"url": "https://www.dnes.bg/stranata/2018/10/02/iz-helpbook-neraboteshti-svetofari-lampi-parkirane.389383", "text": "Започваме обзора на сигналите, които гражданите изпратиха до институциите през изминалата седмица чрез платформата HelpBook.info, със сигнали за неправилно паркирани автомобили.\n\r\nПървия е ситуиран в столичния квартал Лозенец. Водачът на МПС-то  пред гаража на жилищна сграда като по този начин възпрепятства достъпа на живущите до входа. \n\r\nДругият автомобил е паркиран  в район Оборище. От изпратените снимки е видно, че въпреки знаците и обозначенията, нарушението е налице. \n                    \n                    \n                \r\nПостъпи оплакване към Община Варна относно . Проблемните стълбове са между входовете \"Б\" и \"Д\" на ул. \"Царевец\", бл. 9.\n\r\nСледва уточнение, че става въпрос за уличното осветление на самата улица, а не на паркинга, който е пред блока. Потребителят моли за своевременно отстраняване на проблема. \n\r\nСходен проблем се установява и в Район Триадица. \"На бул.Петко Ю. Тодоров бл.8 - пред блока има . Без нея, пред няколко входа е много тъмно вечер! Моля за съдействие да бъде поправена. Благодаря.\"  \n\r\nЗа поредното неработещото пътно съоръжение сигнализират към Община Бургас. Този път става дума за . Локацията е до Езеро Вая, срещу \"Мосю Бриколаж\". Оплакването е, че пресичането на пешеходците е почти невъзможно, а вероятността за инциденти твърде голяма. \n\r\nПолучихме и сигнал за : \"Пътни знаци ограничаващи паркиране и спиране на безименна пряка между ул. Крум Кюлявков и бул. \"Г.М. Димитров\" (срещу бл.32Г) са за пореден път избити и неправомерно отстранени с цел легитимиране на неправомерно паркиране. Свидетели сме на пълна незаинтересованост от страна на институциите, както по повод системното неспазване на пътните знаци, но и по повод отстраняването им от недобросъвестни граждани.\"\n\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.10.02", "title": "Из HelpBook: Неработещи светофари, лампи, паркиране... "}
{"url": "https://www.dnes.bg/usa/2018/10/02/po-sveta-poveche-haresvat-putin-otkolkoto-trymp.389397", "text": "Имиджът на САЩ сред традиционните им съюзници се е влошил още повече след една година, по време на която американският президент Доналд Тръмп засили нападките си срещу страни като Германия и Канада. Това показа проучване на американската неправителствена организация \"Пю рисърч сентър\", цитирано от Ройтерс.\n\r\nПубликуваното вчера проучване с участието на 26 100 респонденти от 25 страни показва, че те имат повече доверие в лидерските способности на руския президент Владимир Путин и тези на китайския му колега Си Цзинпин, отколкото на Тръмп. Към президента на САЩ изразяват доверие 27 на сто от участниците. В същото време 30 на сто се доверяват на Путин, а 34 - на Си Цзинпин. Германската канцлерка Ангела Меркел е единствената, подкрепяна от мнозинството участници, с доверие от 52 на сто. Френският президент Еманюел Макрон е зад нея с от 46 на сто.\n                    \n                    \n                \r\nСамо 6 на сто от мексиканците, 7 на сто от испанците, 9 на сто от французите и 10 на сто от германците са изразили доверие във външната политика на Тръмп, отбелязва ТАСС. В 20 от 25-те страни, включени в проучването, мнозинството не е изразило доверие към американския президент.\n\r\nСамо 30 на сто от германците, 38 на сто от французите и 39 на сто от канадците са изразили позитивно отношение към САЩ, но и в трите страни популярността на Вашингтон бележи спад спрямо миналата година. \n\r\nМексиканците са подобрили донякъде мнението си за северните си съседи, достигайки одобрение от 32 на сто. Позитивно отношение са изразили и 26 на сто от руснаците.\n\r\nПри администрациите на Барак Обама и Джордж Буш-младши над 50 на сто от канадците и мексиканците изразяваха положително отношение към САЩ, припомня ТАСС.\n\r\nНай-позитивно отношение към САЩ са показали в Израел, Филипините и Южна Корея, с одобрение най-малко 80 на сто.\n\r\nСлед встъпването си в длъжност през януари миналата година Тръмп изтегли САЩ от международни споразумения, включително споразумението за климатичните промени и за ядрената програма на Иран. В същото време той се сближи с авторитарни лидери като Путин и севернокорейския президент Ким Чен Ун, а критикува съседите си и съюзници от НАТО, припомня Ройтерс. След среща на Г-7 в Канада през юни Тръмп отказа да подпише съвместното изявление със съюзниците на САЩ и нарече домакина Джъстин Трюдо \"много нечестен и слаб\". Освен това американският президент неведнъж е отправял нападки срещу Германия за търговския й излишък, ниско равнище на разходите за отбрана и зависимостта от руски газ.\n\r\nПроизнасяйки реч пред Общото събрание на ООН миналата седмица, Тръмп разсмя световни лидери, заявявайки, че е постигнал повече за двете години, през които е начело на Белия дом, от почти всяка администрация в историята на САЩ.\n\r\nВъпреки рейтинга на Тръмп цели 63 на сто от участниците смятат, че светът е по-добре при лидерската позиция на САЩ. Само 19 на сто биха предпочели Китай да заеме тази роля.\n\r\nСъюзниците на САЩ не одобряват позицията на администрацията на Тръмп за гражданските свободи. Мнозинството канадци, британци, французи, германци, австралийци и мексиканци смятат, че правителството във Вашингтон не зачита личните свободи на народа. Голямото мнозинство в 19 от 25 страни, участвали в проучването, казват, че САЩ не вземат предвид техните интереси, водейки международната си политика.\n\r\nПроучването е извършено в периода от май до август тази година. Участвали са над 900 души от всяка от проучените страни.\r\n \r\n/БТА/\r\n ", "date": "2018.10.02", "title": "По света повече харесват Путин отколкото Тръмп "}
{"url": "https://www.dnes.bg/stranata/2018/10/02/ptp-to-s-patrulkata-krai-pleven-zaradi-skorost-ili-maslo-na-pytia.389421", "text": "65-годишна е жената, починала при инцидент с участието на полицейска кола вчера. Разследването се води от Окръжната прокуратура в Плевен, съобщи говорителят й Нанка Рачева.\n\r\nПри произшествието има петима пострадали - две жени, дете и двама полицаи.\r\nВсички са настанени в болници. Не е съобщено до момента да има сред тях с опасност за живота, каза Рачева, цитирана от БТА.\r\nИнцидентът стана вчера около 17:30 часа на третокласния път Плевен - Вълчитрън. При движение лек автомобил \"Фиат\" напуска пътното платно и пада в крайпътната канавка. В него са пътували 65-годишна жена, която го е управлявала, 32-годишна жена и 7-годишно дете.\r\n                    \n                    \n                След тях спира лек автомобил \"Рено\", в който са пътували 53-годишен мъж и 55-годишна жена. Те са оказали помощ на пострадалите от \"Фиат\"-а и са ги извели на пътното платно. Тогава са ударени от движещ се служебен автомобил \"Опел\", собственост на Областната дирекция на МВР - Плевен, в който са пътували четирима полицаи.\r\nПочинала е водачката на лекия автомобил \"Фиат\". Пътувалите с нея жена и дете имат мозъчни сътресения и са настанени в \"Неврохирургията\". Пострадала е и пътувалата в лекия автомобил \"Рено\" 55-годишна жена, която е с фрактури на крайниците. Пострадали са и полицейските служители, като двама от тях са с фрактури, един е настанен в \"КАРИЛ\" с политравма, а двама са прегледани и освободени за домашно лечение.\r\nПо случая е образувано досъдебно производство и предстои назначаването на експертизи. На този етап не може да се каже какви са причините за произшествията, каза Рачева. До момента няма повдигнато обвинение.\r\nСт. комисар Красимир Начев, директор на ОД на МВР в Плевен, каза, че първите два автомобила са се движили в една посока с разлика от 1-2 минути. Първият е самокатастрофирал. Вторият е спрял, за да окаже помощ на пострадалите и в този момент полицейският автомобил е напуснал пътното платно по същата траектория по която е самокатастрофирал първият.\r\n\"Основно работим по няколко версии - първата е несъобразена скорост за пътните условия, и втора - при извършения оглед на място се констатираха маслени петна по пътното платно, но експертизата ще бъде категорична за причината за ПТП\", поясни комисар Начев.\r\nТой допълни, че при срещата му с пострадалите те са казали, че полицейската кола е връхлетяла странично, което показва, че е загубено управлението. По думите му всички са изпробвани за алкохол.\r\nДвете катастрофи са станали в интервал от 2-3 минути. Полицейските служители са от РУ-Пордим и са изпълнявали други задачи, а не са дошли за пътното произшествие.\r\n\"Шофьорът на полицейската кола е дългогодишен служител без нарушения\", каза комисарят. ОД на МВР е образувана вътрешна проверка, която ще разследва инцидента.", "date": "2018.10.02", "title": "ПТП-то с патрулката край Плевен – заради скорост или масло на пътя?"}
{"url": "https://www.dnes.bg/sofia/2018/10/02/obshtinata-otseche-ne-kritikuvaite-remontyt-na-grafa-prodyljava.389432", "text": "\n\r\nМестните власти в София реагираха светкавично на критиките на \"Спаси София\", които разпространиха снимки за неравности, дупки и пропаднала бетонна основа на току-що ремонтираната столична улица \"Граф Игнатиев\".\n\r\n\"Ремонтните дейности по ул. \"Граф Игнатиев\" не са завършили в нито една от 11-те зони, на които е разделен обекта\", обясниха от общината в страницата \"Транспорт за София\" в социалната мрежа Facebook.\r\nОттам обясняват, че на 29 септември строителната ограда от ул. \"Алабин\" е преместена до пл. \"Гарибалди\", за да се освободи пространство за свободно пешеходно преминаване, докато се изчаква доставката на специална смес за фугиране покрай релсовия път.\r\n                    \n                    \n                Утре строителната ограда ще бъде върната на мястото си, защото започвало фугиране, което се прави с гореща смес. Освен това в участъка предстои отстраняване на описани от надзора дефекти.\r\nПри пл. \"Гарибалди\" се изпълняват гранитни настилки в зоната на площада, при релсовия път и кръстовището. В участъка от пл. \"Гарибалди\" до пл. \"Славейков\" се извършва демонтаж на тротоарните настилки, като е започнало и полагането на новите.\r\nВъв всички изброени участъци релсовият път е готов, напълно завършен е и при пл. \"Славейков\", където се полагат гранитни настилки.\r\nПо цялото протежение на ул. \"Граф Игнатиев\" се полагат нови трамвайни релси, които са първите в София обемно-закалени и монтирани по специален начин, който осигурява шумо и виброизолация. Производител на релсите е \"Фьост Алпине\" Австрия, една от най-големите компании в този сектор, допълват от \"Транспорт за София\".\r\nПо ул. \"Солунска\" са монтирани осветителните тела и предстои второто фугиране на настилката, съгласно технологията. В участъка от ул. \"Г. С. Раковски\" до ул. \"6-ти септември\" се извършва нареждане на настилки, релсовият път там също е напълно завършен.\r\nВ зоната около църквата \"Свети Седмочисленици\" вече са положени около 80% от всички настилки и предстои фугиране. В зоната активно се работи и по релсовия път, като се очаква до две седмици да бъде завършен напълно и да започне полагането на гранитните настилки.\r\nОт ул. \"Шишман\" до бул. \"Васил Левски\" предстои демонтаж на тротоарната настилка, а до седмица релсовият път ще е напълно готов.\r\nВ последната зона – от бул. \"Васил Левски\" до бул. \"Евлоги и Христо Георгиеви\" се изпълняват настилки, а релсовият път е завършен.\r\nНа обекта работят различни екипи, между 190 и 200 човека всеки ден. \r\n ", "date": "2018.10.02", "title": "Общината отсече: Не критикувайте! Ремонтът на \"Графа\" продължава"}
{"url": "https://www.dnes.bg/stranata/2018/10/02/parche-ot-poliklinikata-v-kazanlyk-padna-vryz-peshehodec.389425", "text": "Част от мраморна облицовка на поликлиниката в Казанлък падна върху мъж, преминаващ край сградата. \r\nПострадалият е със счупен крак и наранявания по главата. \r\nНяма опасност за живота му, съобщи Нова тв.\r\nОт Община Казанлък, която е собственик на сградата, обясниха, че тя не е ремонтирана повече от 40 години.\r\nВ ход е проект за цялостното й обновяване.\r\nМястото на инцидента е обезопасено, а специалисти ще проучат дали има риск да паднат и други части от облицовката на фасадата.\r\n ", "date": "2018.10.02", "title": "Парче от поликлиниката в Казанлък падна връз пешеходец "}
{"url": "https://www.dnes.bg/notifikacii/2018/10/02/rusnaci-rumynci-i-britanci-nai-mnogo-haresvat-pochivkata-u-nas.389445", "text": "66 процента от анкетирани руски граждани оценяват положително България като туристическа дестинация, сочи проучване, представено на българо-руски форум. \n\r\nРуснаците, румънците и британците са най-доволни от престоя си в страната ни, сочат данните на Министерство на туризма.\r\n \r\nОчаква се форумът да даде тласък за развитието на партньорства за бизнес и културно сътрудничество между Москва и София в рамките на настоящата Програма за сътрудничество между правителството на Русия и Столична община за периода 2018-2020 г. Русия е сред основните туристически партньори на България, пише \"Дарик\".\n\r\n13 милиона руснаци са посещавали страната ни по веднъж, стана ясно на форума, който беше открит от посланика на Руската федерация Анатолий Макаров: \n                \n                \r\n\"На фона на извънредно нелеката ситуация в света отношенията между нашите две страни са положителни. България е важен партньор в търговско икономическите отношения на Русия\", каза той.\r\n \r\n4 милиарда долара е стокообменът с Русия, потвърди председателят на Българската търговско-промишлена палата Цветан Симеонов: \"Ние търсим начин от българска страна да предложим стоки и услуги допълнително към листата, която имаме засега, която се ограничава до медикаменти, хладилници, табла, принтове, хидравлични двигатели и др.\n\r\nРазговорите за разширяване на икономическите отношения с Русия ще продължат.", "date": "2018.10.02", "title": "Руснаци, румънци и британци най-много харесват почивката у нас"}
{"url": "https://www.dnes.bg/cars/2018/10/02/amerikanci-podrediha-nai-nadejdnite-e-mobili.389381", "text": "Журналистите от американското списание Consumer Reports и експертите от маркетинговата компания J.D. Power и Associates съставиха класация на петте най-добри и надеждни електрически автомобила в света.\r\nПърво място се пада на Chevrolet Bolt EV, който според Consumer Reports събира 4 от 5 възможни точки по отношение на надеждността. Въпреки че този модел се появи сравнително наскоро, той зае лидерското място в класацията, като получава най-високи оценки за механиката си, а единствената средна е за електрониката. Цената на автомобила в САЩ започва от около 38 000 долара.\r\nВтора позиция в ранглистата се пада на Tesla Model S. Тя също събира 4 от 5 възможни точки, което е доста високо ниво на надеждност. Моделът отстъпва на Chevrolet Bolt EV само заради двойно по-високата си цена - към 76 000 долара.\r\n                    \n                    \n                Трето място заема Nissan Leaf. Въпреки че се явява лидер сред електрическите автомобили, J.D. Power е оценила надеждността му с 3 от 5 възможни точки. А според проучването на Consumer Reports, потребителите са му дали 4 точки, като единственият недостатък е климатичната система. Моделът излиза в САЩ на цена от около 31 000 долара.\r\nВ класацията следва Tesla Model 3, който е представен като седан от ново поколение и получава 3 точки от възможните 5. Агенцията J.D. Power също не е дала никакви данни за надежността на модела, чиято цена зад Океана е малко над 50 000 долара.\r\nПетото място в класацията заема BMW i3. Според проучванията на Consumer Reports този електрически автомобил получава 3 от 5 възможни точки, както и средни оценки по всички рейтингови категории. Анализаторите от J.D. Power му дават 3,5 точки. Цената на модела е почти 45 500 долара.\r\n\r\n \r\n ", "date": "2018.10.02", "title": "Американци подредиха най-надеждните е-мобили"}
{"url": "https://www.dnes.bg/stranata/2018/10/02/huligan-na-pytia-chupi-stykla-dere-bronia-v-dvijenie.389378", "text": "Пътен хулиган е натрошил стъкло на друг автомобил на кръстовище във Велико Търново. За това съобщават от , позовавайки се на информация от полицията.\r\nИнцидентът е станал вчера в късния следобед, когато към 17:00 ч. на спешния телефон 112 е бил получен сигнал от 20-годишен мъж.\r\nТой разказал на властите, че на кръстовище в града непознат мъж, който е пътувал в товарен автомобил, се е движил след леката кола на младежа.\r\nХулиганът се доближил до колата, изчакал пътните превозни средства пред него, а след това е потрошил стъклото на предната врата, ударил бронята и страничното огледало.\r\nНа място са били извършени огледи, а по случая е образувано досъдебно производство.", "date": "2018.10.02", "title": "Хулиган на пътя чупи стъкла, дере броня... в движение"}
{"url": "https://www.dnes.bg/balkani/2018/10/02/makedoncite-se-protivopostaviha-na-otstyplenieto-v-spora-s-gyrciia.389442", "text": "Ниската активност на референдума в Македония далеч не означава, че хората, които не гласуваха, са настроени срещу НАТО или срещу Европейския съюз (ЕС). Същността на референдума остана договора с Гърция, според който трябваше да се промени името на страната. Македонците не се противопоставиха толкова на бъдещата си интеграция в НАТО и ЕС, колкото на отстъплението в спора с Гърция. Това каза, на , в eфира на .\r\nБобов посочи, че средствата, които социалдемократите в страната и премиерът Зоран Заев са използвали за достигането на добър резултат не са малко. Сред тях той открои и силната международна подкрепа, изразена в множеството политически посещения в Скопие през последния месец.\r\n                    \n                    \n                “Това показва, че в македонското общество съществуват сили, които се противопоставят на договора с Гърция. Не става въпрос толкова за политическа ориентация, колкото за обществени настроения”.\r\nГостът добави, че в Македония следва началото на процедурата и консултациите за смяната на Конституцията в страната, за което е необходимо квалифицирано мнозинство от 80 човека, което обаче управляващите нямат.\r\n“Управляващата коалиция разчита на факта, че отделни депутати от ВМРО-ДПМНЕ участваха в референдума и вероятно смятат, че ще успеят да организират този ресурс. Така или иначе те не разполагат с друг”.\r\nБобев посочи, че при изборите в Македония и гласуване като това на референдума резултатите никога не са реални, защото избирателните списъци в страната също не са.\r\n“Още по време на косовската криза и бежанската вълна Македония издаде над 150 хил. македонски паспорта. Голяма част от тези хора ги няма, друга част от тях са емигрирали. Крайно време е избирателните списъци да се обновят, както и да се направи едно преброяване на гражданите там, за да се знае какво е етническото съотношение в тази държава”.\r\nПо тази причина според Бобев вероятно броят на гласувалите е по-висок от обявеното, но все пак в никакъв случай не надхвърля необходимите 50%.\r\n", "date": "2018.10.02", "title": "Македонците се противопоставиха на отстъплението в спора с Гърция"}
{"url": "https://www.dnes.bg/obshtestvo/2018/10/02/poreden-protest-maiki-na-deca-s-uvrejdaniia-na-orlov-most.389448", "text": "\n\n\r\nПротестиращите майки на деца с увреждания блокираха кръстовището на Орлов мост. Те са се събрали на осми национален протест под наслов \"Системата ни убива - системата е блокирала\".\n\n\n\n\n\r\nМайките заявиха, че търпението им вече е изчерпано и не могат да преглътнат лъжата, че в управляващите и лично в премиера има воля за реформа, предава БТА.\n\r\nМая Стоицева, една от протестиращите, заяви, че майките са обидени, че премиерът изкарва парите на преден план, а не цялостната реформа, каквато им е обещал, както и затова, че ги противопоставя с парите, заделени за култура.\n                    \n                    \n                \r\nТе отново припомниха исканията си за закона за личната помощ, защото по думите им, ако се приеме подобен закон, всеки човек с увреждане ще има право на асистент, а размерът на личната помощ /часовете асистентска грижа, които ще се плащат от бюджета/, ще се определят от индивидуалните потребности на всеки човек с увреждане, а не от процента ТЕЛК.\n\r\nТе настояват и за такъв закон за хората с увреждания, в който е заложена индивидуална оценка на потребностите, като видът и размерът на отпусканата подкрепа да се определя въз основа на тази оценка и да става задължителен за изпълнение от всички институции, а не, както досега, с препоръчителен характер. \n\r\nТе искат и преобразуване на Агенцията за хората с увреждания в държавна агенция, така че тя да има властта да събира трите основни министерства - МОН, МЗ и МТСП, за да работят заедно, защото според тях така ще се прекрати правенето на политика \"парче\".\n\r\nТе искат още помощните средства да започнат да се предоставят в натура от здравното министерство, като са съобразени с потребностите на човека с увреждане.", "date": "2018.10.02", "title": "Пореден протест: Майки на деца с увреждания на Орлов мост"}
{"url": "https://www.dnes.bg/akoshtete-vqrvaite/2018/10/02/razmisli-i-strasti-zodiite-po-vreme-na-pyt.389401", "text": "Независимо дали работите или учите далеч от жилището или сте съвсем близо, всеки мисли за нещо по пътя сутрин. Ето за какво е най-вероятно да разсъждава всяка от зодиите. \r\n\r\n \r\nДинамични са, винаги бързат, има много места, на които трябва да отидат през деня. И не са никак търпеливи. Постоянно се чудят защо всички вървят толкова бавно и се ядосват.\r\n \r\n\r\n \r\nЕдвам стават от леглото, но и много държат на здравословната, богата сутрешна закуска. По пътя мислят или за това, че са пропуснали закуска, заради спането и трябва сега да си купят нещо полезно, или се чудят какво ще обядват.\r\n \r\n\r\n \r\nЖадни са за информация и са любопитни. Обикновено по пътя разглеждат социалните мрежи, новинарските сайтове, клюките и са зарадени с информация, която съобщават на всички щом стигнат работа/училище.\r\n \r\n\r\n \r\nДа станат от леглото и да напуснат дома е живо мъчение за тях. Като излязат се чудят какво оправдание да измислят, за да се върнат вкъщи. Или просто си правят план какво ще правят като се приберат следобед/вечерта.\r\n \r\n\r\n \r\nАртисти по сърце. Пускат си музика на слушалки, това ги ентусиазира. Представят си се на сцена, като рок звезди. И фантазират как ще покорят света.\r\n \r\n", "date": "2018.10.02", "title": "Размисли и страсти: Зодиите по време на път"}
{"url": "https://www.dnes.bg/obrazovanie/2018/10/02/bylgariia-prekrasno-miasto-za-jivot-i-rabota-no-lipsva-red.389418", "text": "В България има необходимост от правов ред във всички измерения на това понятие. Това мнение изрази , , ефира на .\r\n\"В моята кариера така се стекоха обстоятелствата, че се наложи да правя твърде много и различни неща. В годините на преход се наложиха редица промени, които доведоха до намаляване на интереса към дадени специалности. Наложи се да преквалифицираме. Завърших „Финанси“ и започнах да упражнявам консултантска дейност. Сега до известна степен тази дейност продължава. Консултантската си фирма основах през 1991. Започнала съм от най-ниското ниво на предприемачеството. Впоследствие имах ООД и екип от хора, с които работихме в началото на 90-те години, когато стартираше трансформацията от планово-социалистическа икономика в пазарна\", коментира още Лидия Шулева.\r\n                    \n                    \n                \"В началото на 90-те години въпросът за състоянието на собствеността и правния анализ бе ключов. Разработваха се концепции за приватизация, за преструктуриране. Реализирахме различни проекти. В този период едни бяха изискванията, сега са различни. Има едно правило и то е, че с това, с което си успял в миналото, няма как да успееш в бъдещето. Ако се опираш само на опита, който имаш, и нямаш способността да учиш новото, няма как да успяваш в настоящите условия\".\r\nНовата грамотност се състои в склонността бързо да се учиш и да се ориентиран в един динамично променящ се свят според госта. Това включва нагласата за промяна, научаване и използване на гъвкави подходи. Колкото повече хората имат такъв тип нагласа за промяна, толкова повече успяват, добави тя.\r\n\"В момента имаме ново поколение на дневен ред - т. нар. \"милениуми\". Трябва да се съобразяваме с нагласите и компетенциите и на по-старите поколения, и на новото.Начинът да се използват силните страни и на едните, и на другите подпомага успеха днес. Много от днешните мениджъри са склонни към адаптация\".\r\nПо повод българското образование гостът пояснява, че образователната ни система все още залага на консервативния подход. Нужни са самостоятелно взимане на решения и работа в екип, добави Шулева като според нея не е достатъчно да залагаш на изучаване на определен материал. \r\n\"Ако и в политиката се прилагат стари формули и си в догонваща функция на работа, държавата няма как да се развива успешно\".\r\nПонеже живеем в свят без граници, хората имат възможност да сравняват, каза гостът.\r\n\"Политиката и бизнесът са в отворен, конкурентен свят. Ако условията не ни отговарят, можем да предпочетем друга държава. България е прекрасно място за живот и работа, но има необходимост от правов ред във всички измерения на това понятие\".\r\n", "date": "2018.10.02", "title": "България: Прекрасно място за живот и работа, но липсва ред!"}
{"url": "https://www.dnes.bg/mish-mash/2018/10/02/rodna-krasavica-defilira-za-chanel.389447", "text": "Добрите новини в модната индустрия идват директно от модния подиум на Chanel, където дефилира родния модел Белослава Хинова.\r\nБрюнетката, която е в Ивет Фешън, бе избрана лично от самия Карл Лагерфелд и стана едно от малкото нови лица за ревюто. \r\nДефилето се проведе в Grand Palais, а редом до родната красавица нови предложения представиха Кая Гербер, Крис Грикайте, Анна Евънс и Луна Биджл.\r\n \r\nДиректно от първия ред новата колекция наблюдаваше и Ана Уинтур, главен редактор на Vogue.\r\n \r\nСлед дефилето за Chanel, Белослава Хинова ще пътува за Ню Йорк, където ще бъде представлявана от най-голямата модна агенция – Women Management.\r\n \r\nТака брюнетката се налага редом до най-успешните родни супермодели като Кремена Оташлийска, която също е спрягана за родна муза на Кайзер Карл и тази година се появи отново на подиума, дефилирайки и заснемайки рекламни кампании за брандове като Versace.\r\n\r\n", "date": "2018.10.02", "title": "Родна красавица дефилира за Chanel"}
{"url": "https://www.dnes.bg/business/2018/10/02/pri-prodyljitelno-narastvane-na-cenite-na-gorivata-skok-v-cenite-na-gaza.389439", "text": "\"Подписаните от \"Булгаргаз\" и \"Газпром експорт\" анекси към Договора за внос на природен газ са продължение на съществуващата вече практика и схема за договаряне на цените и на изменението им във връзка с международната конюнктура. При продължително нарастване на цените на горивата ще има и нарастване на цените на газа, но това се отразява със закъснение и ще ни спаси от резки скокове на цената на газа в зимния период\".Това каза , от , в ефира на.\r\nГостът съобщи още, че договорът не е дългосрочен и урежда отношенията на двете страни до започването на един нов етап, който ще е свързан с промяна на схемата на маршрутите на доставки и до известна степен с диверсификация на доставчиците в бъдеще за нашия регион.\r\n                    \n                    \n                По отношение на санкциите срещу Русия и доставките на газ гостът коментира:\r\n\"Факт е, че гласовете \"против\" продължаването на санкциите срещу Русия нарастват и в момента силите са приблизително изравнени. В страните, които поддържат официално продължаването на санкциите, цари дълбоко вътрешно противоречие. И не е изключено при някакви частични или общи избори да надделее противната гледна точка. Но тези санкции вредят на ЕС, на Русия и обслужват едни конюнктурни интереси на американската икономика преди всичко и от тази гледна точка трябва да подхождаме по-егоистично\".\r\nФорумът за бизнес сътрудничество, който започва днес с участието на Българо-руската търговско-промишлена палата има за цел да представи актуалните възможности за бизнес на град Москва в два панела, информира Минчев за програмата на международното събитие.\r\n\"Единият панел е свързан с организацията на транспортните възможности в Москва и вторият представя културно-историческото наследство на двете столици и потенциалните възможности за развитие на туризма\".\r\n.\r\n ", "date": "2018.10.02", "title": "При продължително нарастване на цените на горивата – скок в цените на газа"}
{"url": "https://www.dnes.bg/obshtestvo/2018/10/02/dobrata-novina-71-godishna-nameri-chanta-s-3000-i-zlato-vyrna-ia.389379", "text": "71-годишна жена намери чанта, пълна с пари и ценности и ги върна на собственичката й.\r\nПенсионерката Сталинка Кирова дори и не помислила да отвори чантата и да види какво има вътре, а направо я занесла в полицията, за да бъде намерен собственика й.\r\nЧантата е открита на детска площадка в Нова Загора. В нея е имало 3000 евро и злато, чиято стойност се равнява почти на тази сума.\r\n\"Видях чантата, която беше на една пейка. Наблизо нямаше никакви хора. Зачудих се какво да правя, но я взех. Районното управление е наблизо и затова отидох да я оставя там. Отворихме я с полицаите и видяхме съдържанието на чантата, златото, голямата сума пари\", разказа пред Нова тв Сталинка Кирова.\r\n                    \n                    \n                И през ум не и минало да отвори чантата сама, защото е чужда и не може да се рови във вещите на хората. Сега е щастлива, че я е върнала на собственичката й.\r\nА парите са спасението на едно семейство за зимата. Собственичката им Айше Али призна, че синът й ги е донесъл от Германия. Там той работи в пицария и със спестеното помага на семейството си в България.\r\n\"Той каза: \"Слагай ги в чантата\", а през това време детето плачеше за градината. После си тръгнахме, а аз забравих чантата в градинката\" , разказа Айше Али.\r\n\"После отидох в съвета и там ми искаха пари и видях, че чантата я няма. Върнах се в градинката, тук гледах няма я чантата, един господин ме викна и каза: \"Ела, ела, тук е чантата\", продължи тя.\r\nАйше носила толкова голяма сума пари, защото трябвало да откупи злато, както и въглища. С останало семейството й трябва да преживее зимата.", "date": "2018.10.02", "title": "Добрата новина: 71-годишна намери чанта с €3000 и злато, върна я!"}
{"url": "https://www.dnes.bg/dnes-te-kazaha/2018/10/02/2-10-2018.389406", "text": "Единственото условие, което исках да се спази, е да са нови машините. Казал съм на Красимир Каракачанов да включи в комисията пилотите от Граф Игнатиево, защото те ще летят на тези изтребители. И като свалят найлона да знаят, че са на нова машина. Като гледам, най-добрите самолети в света участват в търга. И Ф-16, и \"Грипен\" и \"Юрофайтър\". Премиерът Бойко Борисов за новите изтребители", "date": "2018.10.02", "title": "2.10.2018"}
{"url": "https://www.dnes.bg/stranata/2018/10/02/nov-den-nova-izmama-silistrenka-dade-8-150-lv.389385", "text": "Криминалисти в Силистра работят по нов случай на телефонна измама, регистриран в понеделник в града, съобщават от Областната дирекция на МВР.\r\nЖертва е станала 77-годишна силистренка. Щетата възлиза на 8150 лева, златни и сребърни накити. В този случай отново е използван популярният напоследък сценарий за участие в полицейска акция по залавяне на измамници.\r\nЖената, която повярвала, че помага на органите на реда, в продължение на три дни оставяла на различни места на улицата накити и пари, които теглела от банковата си сметка. \r\nПо случая е образувано досъдебно производство.", "date": "2018.10.02", "title": "Нов ден, нова измама: Силистренка даде 8 150 лв."}
{"url": "https://www.dnes.bg/obshtestvo/2018/10/02/redi-boiadisanoto-v-cherveno-kuche-koi-i-zashto-mu-go-prichini.389377", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМалко куче е било боядисано в червена боя в тутраканското село Нова Черна. Снимката на гаврата с животното предизвика съчувствие от десетки хора в социалните мрежи.\r\nДоброволци от организацията  са успели да го спасят и животното вече е откарано във ветеринарна клиника в София.\r\nД-р Генади Стоичков обясни, че кучето, което вече си има име - Реди, и е в добро общо състояние.\r\n\"Не можем да бъдем сигурни за боята, с която е боядисано. Слава Богу, тя е специфична за употреба върху косъм\", коментира ветеринарът пред .\r\n                    \n                    \n                Д-р Стоичков каза, че ако боята е била от друг тип е можело да настъпят сериозни инфекции и усложнения за кучето.\r\nРеди е на 4 месеца, а от организацията Dog Help вече му търсят осиновител.\r\nМая Илиева разказа, че няма обяснение защо е боядисано животното. Получили сигнал от момиче, а Кристиян Павлов, който живее в Тутракан, се е отзовал и е взел кучето от ромите в село Нова Черна. Животното живяло с него няколко дни, след което друг човек го е транспортирал до София.\r\n\"Не знаехме с какво е боядисано, понякога боите могат да подействат в рамките на седмица и то да умре. Това не е шоу, а просто гавра с животното\", настоя Мая Илиева.\r\nТя разказа, че транспортирането на кучето е станало на доброволни начела, но сега вече ще са нужни средства за лечението и изследването на малкия Реди.\r\nПо разчети на клиниката, ще са нужни близо 500 лева, а до момента от дарения са събрани над половината от тях.\r\nМая Илиева каза още, че се очаква да се намери осиновител за кучето, но това може да стане, след като то престои в клиника, а бъдещите стопани на животните ще трябва да отговорят и на някои въпроси.\r\n\"Не може да се раздаде кученце просто така, задължително трябва да мине през клиника. Плюс това проверка на дома, сключване на договор, задаване на въпроси. Така че никой не трябва да ни обвинява, ще решим на кого и кога да го дадем\", категорична беше Илиева.\r\nПо думите ѝ към момента има един сериозен осиновител, който е проявил интерес да бъде стопанин на Реди.", "date": "2018.10.02", "title": "Реди – боядисаното в червено куче. Кой и защо му го причини? "}
{"url": "https://www.dnes.bg/politika/2018/10/02/predi-efir-televiziiata-na-bsp-s-dylgove.389408", "text": "Липсващ документ от Националната агенция по приходите отложи решението на Съвета за електронни медии за старт на телевизията на БСП. Това стана ясно на заседание на медийния регулатор, съобщи БНР. \n\n\n\r\nТяхна проверка показала, че юридическото лице \"Българска свободна телевизия\" има публични задължения, но не е ясно какъв е техният размер. \r\nСега социалистите разполагат със седмица, за да представят удостоверение за размера на дължимото.\r\nНа 27 септември лично лидерът на БСП Корнелия Нинова внесе в СЕМ документи за регистрация на партийната медия. \r\nПредвижда се от 31 декември да започне излъчването 24-часова програма по сателит и кабел.", "date": "2018.10.02", "title": "Преди ефир... Телевизията на БСП с дългове!?"}
{"url": "https://www.dnes.bg/obrazovanie/2018/10/02/doc-d-r-vazov-ne-se-lutaite-mejdu-mnogo-mechti-fokusiraite-se-vyrhu-edna.389392", "text": "„Скъпи първокурсници и настоящи студенти, вие разполагате с едно голямо предимство, което е основополагащо за успеха – вие имате силата и красотата на младостта. Използвайте ги, открийте своя път, последвайте своята мечта. Но моля ви, не се лутайте между много мечти – изберете една и се фокусирайте върху нея. Това е един от ключовете на успеха. Така ректорът на  доц. Григорий Вазов се обърна към студентите на официалната церемония по откриването на новата академична 2018/2019 учебна година. Тя се проведе на 1 октомври, понеделник, в зала 501 на университета.\n\r\nДоц. Вазов очерта накратко пътя на ВУЗФ за 16-те години от създаването му и заключи, че романтичният период в развитието на университета е приключил и е започнал нов много силен етап. Той посочи, че за тези години ВУЗФ е изградил най-силния преподавателски състав в България и студентите се обучават от най-добрите преподаватели. През настоящата учебна година ВУЗФ ще открие нов проект, който има перспективата да промени пазара на научно-приложни изследвания в България, загатна доц. Вазов.\n                    \n                    \n                \r\nСпециално приветствие към студентите отправи и президентът на университета Апостол Апостолов. \"Целта на ВУЗФ е да ви дадем стойност чрез знанието. Това е не само наше задължение, но и наше желание. Да ви дадем свободата на духа, да ви стимулираме да взимате решения и да отстоявате своето право, това е нашата мисия и кредо“, категоричен бе той.\n\r\nПо време на тържествената церемония ректорът доц. д-р Григорий Вазов, президентът на ВУЗФ Апостол Апостолов и зам.-ректорът по научната дейност и докторантското обучение проф. дпн Сава Гроздев връчиха дипломи на отличени студенти на ВУЗФ, спечелили медали и награди от Националната студентска олимпиада по математика с международно участие, Втората международна олимпиада по Финансова и актюерна математика, както и от Студентската и докторантската научна конференция във ВУЗФ. Специално приветствие към всички отправи и вицепрезидентът на ВУЗФ Детелина Смилкова, която им пожела да не спират да се опитват да правят света около тях по-добър и да помагат и на останалите да бъдат успешни. “Пожелавам ви да озарявате с присъствието си всяка ситуация, в която попаднете и да станете много трудно заменими, когато си тръгвате”, заключи тя.\n\r\nПо традиция слова към студентите първокурсници отправиха и техните колеги от по-горен курс и от алумни общността на ВУЗФ - Цанислав Генчев и д-р Дияна Банкова.\n\r\nСред гостите бяха: г-н Левон Хампарцумян – член на настоятелството на ВУЗФ, доц. д-р Георги Николов, почетен ректор на ВУЗФ и главен секретар на висшето училище, проф. д.ик.н Методи Христов, заслужил и почетен професор на ВУЗФ, ръководителите на катедри, много преподаватели, студенти, родители и гости.\r\n ", "date": "2018.10.02", "title": "Доц. д-р Вазов: Не се лутайте между много мечти, фокусирайте се върху една"}
{"url": "https://www.dnes.bg/sofia/2018/10/02/sled-22-dadeni-mln-leva-remontyt-na-grafa-myrliav.389403", "text": "\n Неравности, дупки и пропаднала бетонна основа има на току-що ремонтираната столична улица \"Граф Игнатиев\", сигнализират от \"Спаси София\".\r\nНа страницата им във Facebook е публикувана снимка, от която ясно си личат нередностите.\r\nКадърът е съпроводен с текст: \"С премахването на огражденията по част от ул. Граф Игнатиев, софиянци получиха възможността да се \"полюбуват\" на резултатите от дългоочаквания ремонт на една от най-емблематичните софийски улици. Ремонт, струващ 22 милиона. Не сме изненадани, че повечето от коментиращите са потресени от видяното.\r\nТова са посочените от кмета Йорданка Фандъкова - Yordanka Fandakova \"съчетания\" и \"красоти\", заради които ремонтът се бави с повече от месец: дупки вместо фуги, хлътвания и пропадания въпреки бетонната основа, бетонни буци около трамвайните стълбове.\r\n                    \n                    \n                Кое съчетание виждаме на тези снимки от пл. \"Гарибалди\" по-точно? Мърлявщината на фирмите-изпълнители, в случая GP Group JSC. и безхаберието на строителния надзор?\r\nНовият Ви зам.-кмет - младият Евгени Крусев (Транспорт за София), дето уж беше \"промяната в курса\" ще обясни ли, защо един от най-важните обекти в мандата му изглежда по този начин или и за него ще си мълчи?\r\nНяма смисъл да Ви призоваваме да се вземете в ръце - късно е вече да правите каквото и да е... Излиза ни твърде скъпо\", пишат от \"Спаси София\".\r\nВ групата \"Безумията в София\" също допълниха \"картина\" от ремонта със снимки, които са достатъчно показателни.\r\n ", "date": "2018.10.02", "title": "След 22 дадени млн. лева – ремонтът на \"Графа\": Мърляв!"}
{"url": "https://www.dnes.bg/stranata/2018/10/02/tir-se-zabi-v-kyshta-v-hainboaz-rumynskiiat-shofior-zaspal.389412", "text": "Шофьор на румънски ТИР се заби в къща, след като заспал зад волана във великотърновското село Въглевци. За това съобщават от \"Труд\", позовавайки се на информация от местната власт. \r\nИнцидентът е станал на пътя Свиленград-Русе в Хаинбоаз днес сутринта, към 7:00 ч.\r\nШофьорът криволичел на пътя, не успял да овладее тежкотоварния автомобил и се обърнал, като се забил в стената на жилището. В къщата не е имало никого и за щастие няма пострадали. \r\nНа мястото на катастрофата са пристигнали екипи на полицията. Взета е проба за алкохол на румънския водач, която се е оказала отрицателна. Мъжът е заспал зад волана. \r\nСпоред кметския наместник на селото Илия Радев в района постоянно стават катастрофи, а по чудо тази година няма загинали. \r\n\"Искали сме да се сложат легнали полицаи за ограничаване на скоростта, но това не можело да стане на главен път. От началото на годината катастрофите са поне 5 и всеки ден тръпнем да не стане най-лошото\", казва Радев.", "date": "2018.10.02", "title": "ТИР се заби в къща в Хаинбоаз. Румънският шофьор – заспал!"}
{"url": "https://www.dnes.bg/football/2018/10/02/georgi-petkov-pak-nacional-na-42-s-povikvatelna-ot-hubchev.389409", "text": "Селекционерът на националния отбор на България по футбол Петър Хубчев обяви разширената група от 24 футболисти, на които ще разчита в предстоящите двубои от турнира Лига на нациите - срещу Кипър на 13 октомври в София и срещу Норвегия на 16 октомври в Осло.\n\r\nВ състава е повикан вратарят на Славия Георги Петков, който не е бил част от националния от десет години, а в момента е на 42. За последно \"Жоро Вратарчето\" бе с \"лъвовете\" през октомври 2008 година за мача с Грузия.\r\nОсвен него, в състава се завръщат Георги Миланов, Петър Занев и Николай Димитров.\n\r\n\n\r\n Пламен Илиев (Астра), Георги Петков (Славия), Благой Макенджиев (Черно море)\n                    \n                    \n                \r\nАнтон Недялков (Лудогорец), Николай Бодуров (ЦСКА), Божидар Чорбаджийски (ЦСКА), Иван Горанов (Левски), Иван Бандаловски (Берое), Страхил Попов (Касъмпаша), Петър Занев (Енисей), Васил Божиков (Слован Братислава)\n\r\n Галин Иванов (Славия), Борислав Цонев (Берое), Кристиян Малинов (ЦСКА), Светослав Ковачев (Дунав), Тодор Неделев (Ботев Пловдив), Симеон Славчев (Карабах), Божидар Краев (Мидтиланд), Георги Костадинов (Арсенал Тула), Георги Миланов (МОЛ Види), Николай Димитров (Урал)\n\r\n Кирил Десподов (ЦСКА), Ивелин Попов (Спартак Москва), Радослав Василев (Черно море).\n\r\n", "date": "2018.10.02", "title": "Георги Петков пак национал! На 42 с повиквателна от Хубчев"}
{"url": "https://www.dnes.bg/stranata/2018/10/02/nad-70-signala-za-navodneniia-sled-poroia-v-burgasko.389411", "text": "Над 70 сигнала за наводнени улици и приземни етажи са подадени на територията на област Бургас във вчерашния ден. От пожарна безопасност и защита на населението съобщават, че повечето сигнали са подадени в Сарафово и Поморие.\r\nДо 142 л/кв. м е достигнало количеството дъжд през  последното денонощие в Поморие, дежурни екипи са били в готовност да  съдействат на граждани за справяне с последствията от пороя, съобщиха от  морската община. \n\n\r\nВ късните часове на деня обстановката в Поморие започна да се успокоява след като пороят спря, предава \r\nИнтензивният дъжд, паднал за изключително кратко време, е доведел до натрупване на вода по улиците в най-ниските части на града, а това  създаде затруднения в движението по пътните платна и наводни приземни  етажи.\r\n                    \n                    \n                Системите за изпомпване са работели по време на пороя. Екипи на противопожарната служба са се отзовавали на сигнали от граждани до късно през нощта.\r\nДнес също ще приемат повиквания. От община Поморие посочиха и два допълнителни телефона, освен 112, на които гражданите могат да търсят помощ. Те са на дежурния общински съвет за сигурност: 0596/ 22504, 0596/ 24003.\r\nВ Ахтопол са се излели над 110 литра на квадратен метър. Десетки коли са останали блокирани по наводнените улици.\r\nДнес над Източна България все още е облачно и превалява, но се очаква до обяд дъждът да спре.\r\n\n\r\n ", "date": "2018.10.02", "title": "Над 70 сигнала за наводнения след пороя в Бургаско"}
{"url": "https://www.dnes.bg/balkani/2018/10/02/nato-moje-da-prieme-makedoniia-v-nachaloto-na-2019-a.389405", "text": "Преговорите за приемането на Македония могат да приключат през януари догодина и в началото на 2019 г. страната може да се присъедини към НАТО. Това заяви на пресконференция днес генералният секретар на алианса Йенс Столтенберг.\n\n\n\r\nВсички внимателно проследихме съвещателното допитване в Бившата югославска република Македония (БЮРМ). Приветствам постигнатото одобрение за споразумението от Преспа. Скопие трябва да определи следващите стъпки, посочи генералният секретар.\r\nГотови сме да приветстваме страната като 30-ия член на НАТО, но това може да стане само с одобрение на споразумението от Преспа. Преговорите (за членство в НАТО) започнаха, очакваме да ги приключим през януари догодина. Когато одобрението на споразумението завърши, може да подпишем протокол с БЮРМ. Рано догодина страната може да се присъедини към алианса. Призовавам всички да проявят отговорност и да използват тази възможност, добави Столтенберг, цитиран от БТА.", "date": "2018.10.02", "title": "НАТО може да приеме Македония в началото на 2019-а"}
{"url": "https://www.dnes.bg/stranata/2018/10/02/dete-postrada-na-sportna-ploshtadka-v-burgasko-uchilishte.389414", "text": "Третокласник е пострадал на спортна площадка в училище в Бургас.\r\nТова съобщи пред журналисти Виолета Илиева, началник на Регионалното управление на образованието, цитирана от \"Фокус\".\n\n\r\nПрез голямото междучасие детето се опитало да се хване за горната част на футболна врата в училищния двор, но се изплъзнало и паднало на земята, обясни Илиева.\r\nКласният ръководител е бил в близост в момента на инцидента и е сигнализирал на Спешна помощ. Майката на пострадалия ученик също е била информирана и е пристигнала на мястото на инцидента.\r\nЮлия Андреева, говорител на УМБАЛ - Бургас, съобщи, че детето е прегледано и освободено за домашно лечение.\r\nНаскоро дете от Пазарджик пострада от паднала футболна врата, която го затиснала. Лекарите още се борят за живота му.", "date": "2018.10.02", "title": "Дете пострада на спортна площадка в бургаско училище"}
{"url": "https://www.dnes.bg/politika/2018/10/02/deputati-potyrpetete-na-dondukov-3-shte-rabotite-ot-dogodina.389398", "text": "\n\r\nРемонтът на новата пленарна зала \"Света София\" за депутатите започна преди почти две години, но народните избраници ще трябва да проявят още малко търпение, за да започнат работа там.\n\n\n\r\nУж ремонтът на бившия Партиен дом трябваше да приключи още през август 2018 г., но се оказва, че строителството ще приключи до средата на 2019 година, когато ще бъде издаден Акт 15, няколко месеца след това се очаква да се стигне и до Акт 16. \r\n\"След като проектът бъде окончателно предаден и бъде разрешено ползването му ще започнат процедури по допълнително оборудване в залата\", обясни Николай Бациев от Дирекция \"Управление на собствеността\", която пряко отговоря за изпълнението на строително-монтажните работи за новата пленарна зала \"Света София\". \r\n                    \n                    \n                Той показа днес на журналистите как напредва работата по ремонта. \r\nЕдна от най-големите промени в Партийния дом е изграждането на стъклен покрив на новата пленарна зала.\r\n\"Преди това покривът беше плътна стоманено-бетонна плоча. Съоръжението е изключително сложно за изпълнение. Такова нещо в известна степен има в Бундестага, но там площта е по-малка\", коментира Бациев. \r\n\"Цялата квадратура на стъкления покрив е около 450-500 кв.м. Всеки момент очакваме да пристигнат стъклата\", съобщи той. \r\nСпоред него стъклопакетите ще позволят относително постоянна слънчева светлина в залата. Ще има и допълнително осветление заради камерите. \r\nНовата пленарна зала \"Света София\" ще разполага с 270 места и не може да бъде използвана за заседания на Велико народно събрание, ако бъде свикано такова. \r\nТе ще бъдат разположени на 12 амфитеатрални реда, денивелацията между които е 1.7 метра. \r\nПрезидиумът ще е най-долу, там ще са местата за председателстващите, а под тях - тези за премира и министрите. В новата зала са замислени и официални ложи за патриарха, президента и вицепрезидента. \n\r\nПредвидени са 100 места за гости и места за журналисти.\r\nЩе има и пристройка, където ще бъдат фоайето, стълбите и асансьорите. Входът ще е откъм двора на бившия Партиен дом, където пък ще се влиза откъм бул. \"Дондуков\".\r\nРемонтът на залата струва над 24 милиона лева.", "date": "2018.10.02", "title": "Депутати – потърпетете! На \"Дондуков\" 3 ще работите от... догодина "}
{"url": "https://www.dnes.bg/sofia/2018/10/02/mechtata-na-glavniia-arhitekt-da-izkara-stolichani-ot-molovete.389395", "text": "Независимо дали един град е с население от 1,5 млн. или 15 млн. души, ако искаме да го превърнем в град на хората, трябва да се обърнем към неговите жители – да ги изведем от моловете и да ги върнем обратно в градските пространства. Това каза главният архитект на София Здравко Здравков по време на първото от поредицата събития „Разговори за града“, на което специален гост беше главният архитект на Москва Сергей Кузнецов.\r\n„Това става чрез добрите публични инвестиции, които правим в последните години, а крайният резултат от тях ще стане видим след няколко месеца“, посочи Здравков, \r\n                    \n                    \n                Той допълни, че промени в четири основни политики ще трансформират облика на града в идните години. Те са свързани с подобряване на пешеходната достъпност, градската идентичност, мобилността и развиването на публичните пространства.\r\n„В момента се извършва реконструкция на централната градска част по интегрирания план за градско възстановяване и развитие. Единият от проектите е на стойност над 20 млн. лв.“, каза Здравков и допълни, че крайната цел е наред с промяната на градските пространства да се промени и средата, така че магазините, които се намират по периферията, постепенно да изменят своя характер. „Знаете как Граф Игнатиев с времето загуби своя чар, наемите на магазините намаляха, очаквам след реконструкцията да върнем хората от търговските центрове в градските пространства“, изтъкна Здравков.\r\nПространството около Света Неделя ще запълни липсващата връзка между пешеходните зони в града и ще създаде свързаност на площад „България“ с Ларгото, а впоследствие може да развие пешеходните връзки и до Централна гара, посочи главният архитект.\r\nПо отношение на улица „Съборна“ той отбеляза, че това е мястото за скъпите магазини и бутици и за пешеходното развитие на града, така че целта е да бъде изцяло освободена от автомобили. „Конкурсът за пространството около Света Неделя е отворен, очаквам предложения от професионалните общности. Задачата е сложна, защото трябва да обхване архитектурата от периода между двете световни войни до социалистическата архитектура от 50-те години на миналия век“, каза Здравков.\n\r\n", "date": "2018.10.02", "title": "Мечтата на главния архитект: Да изкара столичани от моловете"}
{"url": "https://www.dnes.bg/cars/2018/10/02/berlin-kym-sobstvenici-na-dizeli-opraviash-ili-smeniash.389413", "text": "Собствениците на стари дизелови автомобили в германските градове, където въздухът е особено замърсен, ще трябва да избират между хардуерна фиксация и финансови стимули за смяна на превозното средство, съобщава Ройтерс.\r\nЗа това се договориха управляващите коалиционни партии във вторник във връзка с ограничаването на вредните емисии на парникови газове, отделяни от транспортния сектор.  След продължители разговори германският канцлер Ангела Меркел и лидерите на нейните коалиционни партньори обявиха, че са се договорили за метода, по който да се ограничи замърсяването на въздуха в градовете, избягвайки непопулярни ограничения за шофьорите.\r\nДокументът, който беше изнесен преди официалното обявяване на споразумението, показва, че германските автомобилни производители са се съгласили да предложат програма за смяна на превозното средтсво с атрактивни стимули или отстъпки на притежателите на дизелови коли, които отговарят само на старите европейски стандарти за емисии (Euro 4 и Euro 5).\r\n                    \n                    \n                Транспортният министър Андреас Шойер нарече промените \"концепция за чист въздух\" и \"изход от дизеловата криза\".\r\nInvestor.bg припомня, че сегашният стандарт, който все още не е ограничен от германското правителство, остава единствено Euro 6.\r\nКоалиционните партии заявиха, че незабавното въвеждане на подобни стимули при търговията с автомобили с дизелови двигатели може да гарантира, че всички засегнати шофьори на превозни средства от стандарти Euro 4 и Euro 5 могат да получат друг, по-нов автомобил, преди да бъдат въведени новите забрани.\r\nНяма изричен ангажимент за преоборудване на хардуера от страна на автомобилните производители. Вместо това федералното правителство приема, че \"производителите ще поемат разходите за това, включително монтажа\". Производителите на автомобили не биха могли по закон да бъдат задължени да извършат техническо преобразуване на по-стари дизелови автомобили, заяви Шойер. Но тук пред тях има възможност да си възвърнат загубеното доверие вследствие на дизеловата криза. \"Очакваме отрасълът да поеме разходите\", подчерта министърът на околната среда Свеня Шулце, цитирана от DPA.\r\nКакви са реакциите на големите германски автомобилни концерни Volkswagen, Daimler и BMW вижте в ", "date": "2018.10.02", "title": "Берлин към собственици на дизели: Оправяш или сменяш!  "}
{"url": "https://www.dnes.bg/crime/2018/10/02/nad-14-kg-marihuana-sa-izzeti-ot-kyshta-v-novi-han.389415", "text": "Над 14 кг марихуана са иззети от имот в село Нови хан, съобщиха от СДВР. \r\nВчера униформени от Елин Пелин провели полицейска операция за противодействие на престъпленията с наркотични вещества.\r\nВ хода на акцията криминалистите извършили проверка на частен адрес в Нови хан и в двора открили седем растения от рода на конопа, достигнали височина до 3 метра, които реагирали на марихуана. \r\nПри последвалите процесуално-следствени действия в къщата били открити още 450 г марихуана и електронна везна.\r\nОбщото тегло на иззетата тревиста маса е 14.4 кг. Обитателите на адреса - мъж на 34 и жена на 32 години, са задържани за 24 часа. По случая е образувано досъдебно производство.\r\n ", "date": "2018.10.02", "title": "Над 14 кг марихуана са иззети от къща в Нови хан "}
{"url": "https://www.dnes.bg/obshtestvo/2018/10/02/bylgariia-s-4-raiona-te-obache-bez-svoi-centrove.389404", "text": "Нов териториален обхват с четири района – Дунавски, Черноморски,  Югозападен и Тракийско-Родопски, се подготвя в проект за промени на  Закона за регионалното развитие.\r\nНяма да се определят административни центрове на районите. Предвижда се да могат да бъдат определени градове, в които да се осъществяват функции по планиране, програмиране, ресурсно осигуряване, наблюдение и оценка на регионалното развитие, съобщи регионалният министър Петя Аврамова, която участва в годишната среща на местните власти. \n\r\nПредлага се въвеждане на двустепенен модел на управление на регионални съвети за развитие в регионите, който ще включва управленски и експертно-технически състав. Заложено е отпадане на областните съвети за развитие.\r\n                    \n                    \n                Предстои предложенията да бъдат публикувани за обществени консултации.\n\r\nПромяната на модела за регионална политика се изпълнява с подкрепата на Световната банка и Организацията за икономическо сътрудничество и развитие, съгласувано с Европейската комисия, каза Петя Аврамова. Тя допълни, че трябва да се промени подходът и да се опитаме да мислим в малко по-глобално - за регион и проблемите и развитието на региона.\r\nВече всички са мобилни и при едни добри пътища в даден регион можем да планираме дейности, които да доведат до неговото икономическо развитие и то да се планира по-добре, посочи регионалният министър.\n\r\nПо-доброто състояние на инфраструктурата в Северна България ще даде възможност за отпушване на инвестиционния процес и търсене на работна ръка от инвеститорите, като трябва да се работи и за подобряване на професионалното образование, каза още Петя Аврамова.\n\r\nОдобрени са кадастралната карта и кадастралните регистри за над 73 000 кв. км, представляващи почти 66% от територията на страната. Набраната информация обхваща 13,6 млн. недвижими имота.\r\nКадастърът е покрил всички областни градове, 124 общински центрове и 671 други населени места и територии с развит пазар на имотите и инвестициите, включващи Черноморското крайбрежие и планинските курорти.", "date": "2018.10.02", "title": "България с 4 района, те обаче без свои центрове"}
{"url": "https://www.dnes.bg/notifikacii/2018/10/02/pogled-ot-rusiia-zashto-makedoniia-e-vajna-za-nato.389354", "text": "Армията на Македония е малобройна, изпитва недостиг на техника и оборудване, слабо приспособена е за прехвърляне на големи разстояния. Генералният секретар на НАТО Йенс Столтенберг обаче не скри радостта си, научавайки резултатите от проведения в неделя референдум в Македония, пише РИА Новости. \n\r\nКак в Русия коментират интереса на Северноатлантическия алианс към Македония?\n\n\n\r\n\"НАТО се нуждае от Македония, за да може организацията да се почувства динамично развиваща се – смята генералният директор на руския Център за политическа информация Алексей Мухин. - Македония е подтиквана да постъпи така, че в Европа да се засили американското и британското военно присъствие. За съжаление, страна след страна преминават през едно и също. НАТО взима Европа под контрол, при това в интерес на САЩ. Няма съмнения, че подобен род процеси продължават и по отношение на други страни. На ред е Украйна\". \n                \n                \r\nПодобна е и гледната точка на военния експерт Константин Сивков. \"Ръководството на НАТО действа по своята линия, създавайки плътна „ограда“ край нашите /руските/ западни граници – обясни той пред РИА Новости. - През миналата година приеха още една балканска страна - Черна гора. По този начин алиансът отряза Сърбия, която е потенциален съюзник на Русия, от Адриатическо море.  Македония е сухопътна държава, която граничи с членки на НАТО – Гърция, България и Албания. Тоест НАТО формира единен фронт. Не изключвам Македония да стане нужна, ако изведнъж американците решат да излязат от договора за ликвидиране на ракетите със среден и малък обсег. Тази страна ще е подходяща за разполагане на американски ракети – времето за полет до големите руски градове е съвсем малко. Възможно е там да се появят и елементи на глобалната противоракетна отбрана на САЩ\". \n\r\nОчевидно е, че Македония е апетитна мръвка не само за военните, но и за оръжейния бизнес, пише още РИА Новости. Техниката, по-голямата част от която е съветско и руско производство, ще трябва да бъде сменена със западно въоръжение. Частично всъщност това е направено – македонските военнослужещи отдавна използват американски автомати M4 и картечници М240, германски картечни пистолети H&K MP5, чешки пистолети CZ 75. Подмяната обаче на танковете ще струва несравнимо по-скъпо. Ще има ли Македония ресурси и желание да харчи за военно „желязо“ засега не е ясно, пише агенция.", "date": "2018.10.02", "title": "Поглед от Русия: Защо Македония е важна за НАТО?"}
{"url": "https://www.dnes.bg/sofia/2018/10/02/stolichni-kvartali-ostavat-bez-voda-utre.389364", "text": "\"Софийска вода\" временно ще прекъсне водоснабдяването в някои части на столицата утре, 3 октомври, съобщиха от дружеството.\r\nВъв връзка с подмяна на спирателни кранове  на бул. „Янко Сакъзов“, Център, се налага спиране на водоподаването от 09:00 до 21:00 часа на клиентите на „Софийска вода”, живеещи на бул. „Янко Сакъзов“ - от ул. „Васил Априлов“ до бул. „Евлоги и Христо Георгиеви“, бул. „Евлоги и Христо Георгиеви“ - от бул. „Янко Сакъзов“ до ул. „Оборище“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: бул. „Янко Сакъзов“ ъгъла с ул. „Проф. Асен Златаров“.\r\n                    \n                    \n                Във връзка с подмяна на сградно водопроводно отклонение на ул. „Троянски път“, с. Бусманци, се налага спиране на водоподаването от 09:00 до 16:00 часа на клиентите на „Софийска вода”, живеещи на ул. „Троянски път“, ул. „Чукура“, ул. „Пчелина“, местност „Нова Враждебна“. При продължителност на строително-ремонтните дейности над 12 часа \"Софийска вода” ще осигури алтернативно водоснабдяване с водоноска на адрес: ул. „Чукура“№6.\r\nПоради подмяна на сградни водопроводни отклонения на ул. „Димитър Стоичков“, с. Яна, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Първи май“, ул. „Димитър Стоичков“, ул. „Васил Левски“ и бул. „Ботевградско шосе“, ул. „Янко Вельов“, бул. „Св. Анна“ и  ул. „Никола Вапцаров\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на ул. \"Димитър Стоичков“№2; ул. „Васил Левски“ ъгъла с ул. „Стефан Караджа“.\r\nВъв връзка с изпълнение на инвестиционен проект за реконструкция на уличен водопровод на бул. „Илиянци“, жк. „Военна рампа“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бул.“Илиянци“ - от ул.“Локомотив“ до река Суходолска, ул. „Първа Българска армия“ - от бул. „Илиянци“ до ул. „Професор Иван Георгов“, ул. „Шлосер“, ул. „Павел Бобеков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. \"Илиянци\" ъгъла с ул. \"Локомотив“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.", "date": "2018.10.02", "title": "Столични квартали остават без вода утре"}
{"url": "https://www.dnes.bg/technology/2018/10/02/instagram-si-nameri-direktor-adam-moseri.389360", "text": "Instagram има нов лидер – Адам Мосери, който водеше операциите, свързани с нюзфийда от доста години, пише Bloomberg.\r\n\r\n\r\n                    \n                    \r\n\r\n\r\n\r\n\r\n", "date": "2018.10.02", "title": "Instagram си намери директор – Адам Мосери"}
{"url": "https://www.dnes.bg/obshtestvo/2018/10/02/andrei-za-hubaviia-jivot-navyn-i-shtastieto-v-bylgariia.389352", "text": "\r\n\n                    \n                    \n                \r\n\n\r\nПрез последните 30 години очевидно основната причина е икономическия стандарт и несигурност. Като цяло, бройката на българите, които са напуснали страната се увеличава. Но последните години тенденцията е разликата между заминаващи и връщащи се да намалява, т.е. не далеч моментът, може би след 3-4 години, в който това число да се изравни за определената година. Не знам дали това означава, че животът в България се подобрява или на Запад се влошава, но при всички случаи е добра тенденция.\n\r\n\r\nМоментът, в който живеещите зад граница усетят, че тук има правила и възможност да се развиват според способностите им, смятам, че трендът ще бъде обърнат. България като държава трябва да се старае да рекламира и популяризира възможностите, които дава като бизнес и развитие. Мисля, че много може да се желае в това отношение и тук виждам и своята роля - и като телевизионен продуцент, и като председател на ДНК.\n\r\n\n\r\nСмятам, че никой не би се разсърдил, ако в България дойдат да работят мигранти от традиционната ни диаспора - Молдова, Украйна, Македония, Сърбия, Гърция, както и мигранти от цивилизовани и преди всичко християнски държави. Очевидно отношението към миграцията от Близкия Изток и Африка е съвсем друго. При всички положения има нужда от свежа кръв в страната, независимо дали става въпрос за хора, които са напуснали държавата през последните 30 години или други, приемливи за българите, имигранти.\n\r\n\n\r\nОт доста години наблюдавам тази тенденция и я смятам за нормална. Не съм от хората, които смятат, че след като не живеят в страната нямат право да гласуват и да взимат отношение по дадени въпроси. Ако има нещо, което ме притеснява е, че голяма част от хората извън страната са настроени негативно към случващото се тук. Независимо дали е добро или лошо. Излива се някакъв хейт априори, само защото не живеят тук. Трябва обаче да се каже, че и в България има много такива хора. И за съжаление трябва да констатирам, че това са предимно интелигентните. Интелигентните българи у нас и по света са приели като някаква защитна форма тоталното отрицание на всичко, което се случва. Това, разбира се, мога да твърдя от впечатленията си, които имам сред свои познати и никак не ми харесва. В един момент тези, които трябва най-много да помагат на страната, се явяват спирачка.\n\r\n\n\r\nМного интересно е, че на 90% от въпросите хората отговарят утвърдително, че животът извън страната е по-добър като стандарт, сигурност, перспективи, спокойствие. И съвсем нелогично накрая отговарят, че българите в България са по-щастливи. Очевидно щастието няма рационално обяснение и може би наистина у дома стените и въздухът те правят по-щастлив. \n\r\n\n\r\nТук очевидно има два основни проблема - раждаемостта и миграцията. Нашият поглед през последните две години показва, че почти никъде мерките за стимулиране на раждаемост в западния свят не дават резултат. Този проблем съществува и в страните с висок стандарт. При нас той е още по-голям, защото страдаме и от голяма миграция през последните три десетилетия. И именно там е ключът към решаването на въпроса. Ако може държавата и неправителствените организации да направят така, че да се раждат повече деца - това е добре. Но е по-трудно решимата задача. Много по-логичният и лесен път е да създадем условия мигрантите и българите от традиционната диаспора да се върнат.\n\r\n\n\r\nЧестно казано, преди 10 години си мислех, че когато бъда на 40 ще съм в политиката и няма да бъда продуцент. Но колкото повече време минава, толкова повече убедеността ми намалява. И много по-вероятно е да остана в полето на продуцентството. Не съм сигурен, че имам силата и куража да се опитам да променя нещо, защото е нужна много по-голяма критична маса, за да се случи голямата промяна. А пък това, което правя в сферата, в която работя, по някакъв начин ми дава възможност да имам отношение към обществените събития и каузи. Основната ми работа ме прави щастлив. \n\r\n\r\n \r\nКатегорично по отношение на обществени каузи известността е колкото в плюс, толкова и в минус. В крайна сметка хората си живеят с мнението, което са си изградили за теб от малкия екран и то трудно може да бъде променено. Част от хората ни харесват, друга - не. И тези, които не ни харесват не са готови да приемат от нас смислени послания. Още повече хората не са длъжни да знаят, че освен на екран, ние в продължение на 20 години носим отговорност за живота и прехраната на немалко хора. Свикнали сме да я носим, към момента, в различните проекти, които правим, работят над 200-250 човека. Което не е никак малко и съм сигурен, че много хора не биха искали да са на наше място. Но така или иначе предрасъдъци има, след политиците и мултимилионерите - тв лицата са най-мразените хора. Ние сме свикнали с това и честно казано - не ме притеснява толкова много.", "date": "2018.10.02", "title": "Андрей за хубавия живот навън и щастието в България"}
{"url": "https://www.dnes.bg/stranata/2018/10/02/pak-protest-maikite-na-deca-s-uvrejdaniia-gnevni.389362", "text": "Майките  на деца с увреждания започват серия от протеси в цялата страна. Това е  техният отговор на поредното отлагане на приемането на Закона за хората с  увреждания. \n\n\n\n\n                    \n                    \n\n\n\n\n\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМайките на деца с увреждания започват серия от протеси в цялата страна. Това е техният отговор на поредното отлагане на приемането на Закона за хората с увреждания.\n\n\n\n\r\n\"Не беше приет въпреки всички отсрочки, които сме дали. Времето за преговори приключи! Нямаме друг изход освен да излезем и да искаме цялостна реформа. Законът за хората с увреждания се върна, тъй като голяма част от текстовете, които сме предложили, са премахнати или изменени и не гарантират реформа\", обясни протестиращата майка Валентина Ташкова пред .\r\nВчера социалният министър Бисер Петков заяви, че причината е в несъгласието на финансовото министерство с част от промените. Майките обаче са категорични, че няма воля за реформа.\r\n\"Преминаваме към друг вид протестни действия. Обвиняваме г-н Бойко Борисов! Той ни излъга. Обеща, надяваше се да махнем палатката. Никоя от майките на хората с увреждания не може да си остане вкъщи. Повече срокове не даваме\", заяви категорично Вера Иванова, която е едно от лицата на протестиращите майки.\r\nТя посочи, че едва осем от всички депутати са се срещнали с майките пред парламента. По думите ѝ за всички останали те са невидими.\r\nСпоред друга протестираща майка, национално представителните организации са обсебили проблемите на хората с увреждания, но не правят нищо, а прибират субсидии.\r\n\"Срокът е вчера. Проблемът трябва да се реши. Досега ни неглижираха, сега ни игнорират. За тях личната помощ не е приоритет\", бяха категорични жените.\n\r\n\r\n ", "date": "2018.10.02", "title": "Пак протест: Майките на деца с увреждания – гневни!"}
{"url": "https://www.dnes.bg/eu/2018/10/02/jivot-na-izchakvane-pacienti-umirat-bez-da-poluchat-shans.389357", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nУсложнена остава ситуацията на пациентите у нас, които чакат за белодробна трансплантация. Към момента има 17 души, които са в списъка с чакащи, а състоянието на двама от тях е особено тежко. Това заяви в предаването \"България сутрин\" по телевизия  новият изпълнителен директор на Агенцията по трансплантация д-р Михаил Христов.\r\n\"Една от жените е в реанимация вече втора седмица. Наистина има много хора, които умират\", призна Христов.\r\nДоговорът с болницата във Виена изтече през май 2017 г. Това означава, че не могат да бъдат извършвани белодробни трансплантации на българи в чужбина, а заради забавянето много хора умират, докато чакат своя шанс за живот.\r\n                    \n                    \n                Директорът на Агенцията по трансплантации съобщи, че кореспонденцията с болницата в Есен, която е била алтернативен вариант, е замразена. Последното писмо е от 16 август, а в него се казва, че здравното заведение не може да помогне на българските пациенти.\r\n\"Крайната цел е белодробните трансплантации да се изпълняват и проследяват в България\", отбеляза д-р Христов.\r\nТодор Мангъров от Асоциация \"Пулмонална хипертония\" е на мнение, че има форма на неразбиране на проблема от страна на здравното министерство. По думите му пациентите са малък брой и това е позволило на Министерството на здравеопазването да неглижира проблема.\r\n\"От 2017 г. до момента няма българин, който да е включен в европейската листа на чакащите. Тези хора умират! По един пациент на всеки два месеца си заминава\", алармира той.\r\nРадостина Гетова, която е главен експерт в Агенцията по трансплантация увери, че поддържат връзка с чакащите за трансплантация и държат техните близки в течение със ситуацията.", "date": "2018.10.02", "title": "Живот на изчакване: Пациенти умират без да получат шанс!"}
{"url": "https://www.dnes.bg/eu/2018/10/02/evropa-posreshta-zimata-s-po-visoki-ceni-na-gaza.389367", "text": "Европейските потребители може още да не го знаят, но те ще бъдат ударени от преминаването към по-чиста енергия.\r\nИдването на октомври отбелязва и първия ден на зимата за света на търговията с газ. Това, което е необичайно през тази година, е, че цените на едро вече са близо до най-високите си стойности от десетилетие насам – и то дори още преди първото по-значително понижение на температурите.\r\nСкокът идва от усилията на европейските политици да увеличат санкциите за употребя на въглища по същото време, в което Китай започва употреба на повече чисто гориво в опит да подобри състоянието на околната си среда. Това означава, че захранваните с газ генератори, азиатските вносители на втечнен природен газ, както и хранилищата в Европа, които все още се възстановяват след миналогодишната сурова зима в Европа се състезават за едни и и същи суровини.\r\n                    \n                    \n                По думите на Ник Стансбъри, ръководител на звеното за енергийни стратегии към Legal & General Investment Management натискът върху газа води до голямо покачване в цените на енергийния пазар в Европа, което обаче не се наблюдава на други места по света.\r\nНа много места на Стария континент цените тръгват вече нагоре. Холандският газ поскъпна с 60% от март насам, а договорите за британско гориво през зимата удвоиха цената си за две години. В същото време нивата на хранилищата в региона достигат най-ниските си стойности за това време на годината от 2013 г. насам.\r\nВ Германия цените за електричество на едро за 2019 г. достигат рекордно високи стойности, тъй като цената на въглищата се приближава до 100 долара за тон – най-високата стойност от пет години насам. Също така договорите за продажба на въглеродни емисии са на най-високата си цена от десетилетие заради реформа, която ще намали отпускането на разрешителни за отделяне на вредни газове.\r\n„Тази зима може да се окаже най-интересна от години“, смята Джон Туоми, газов анализатор към Bloomberg New Energy Finance в Лондон. „Ако имаме продължителен студен период, то Европа може да се нуждае от достатъчно висока цена, за да привлече допълнителни доставки от световния пазар на течен природен газ“, посочва той.\r\n", "date": "2018.10.02", "title": "Европа посреща зимата с по-високи цени на газа "}
{"url": "https://www.dnes.bg/politika/2018/10/02/a-kolko-li-shte-struva-poddryjkata-na-iztrebitelite.389359", "text": "Срокът за подаването на оферти за новите изтребители за родните ВВС приключи вчера, а се оказа, че само три държави са дали своите предложения, въпреки че военните поискаха от още Португалия, Франция, Израел и Германия.\n\n\n\n\n\r\nЗаради това министърът на отбраната Красимир Каракачанов призна, е че е окачвал да участват повече кандидати. \r\nРаботната група за новите изтребители ще работи 14 работни дни – до 19 октомври. Тя може да поиска уточнение от страните, пратили офертите, а след това и да пита за нова цена, съобщи още Красимир Каракачанов пред bTV.\r\n\"Получихме оферти за изтребители за Ф-16, Ф-18, \"Грипен\" и \"Юрофайтър\". Само последният е втора употреба\", уточни той и допълни, че решението на властите е да се похарчат 1,8 млрд. лв. за нови 8 изтребителя. \r\n                    \n                    \n                След 19 октомври ще се създаде нова \"политиковоенна\" работна група, която да преговаря за цената. \r\nТя била политковоенна, защото в нея ще има експерти от министерството на икономиката, освен от отбраната.\r\nСпоред Каракачанов обаче освен цената на сделката за новите самолети е много важно колко ще струва поддръжката им на година. \r\n\"Повече от половината пари, които се харчат за самолети в 30-годишния им живот, е за поддръжка, а не за покупка\", призна той.\r\nА за това, че синдикатите искат българската \"Авионамс\" да ремонтира самолетите СУ-25 военният министър отсече: \"И аз искам да изляза с Наоми Кембъл на вечеря, но не мога да платя сметката\".\r\n\"Сега ги лицензират, не са извършвали подобни дейности от 2001 г.\", посочи Каракачанов.", "date": "2018.10.02", "title": "А колко ли ще струва поддръжката на изтребителите?"}
{"url": "https://www.dnes.bg/stranata/2018/10/02/da-spasim-kniga-da-vyzrodim-izpepelenoto-chitalishte-v-glojene.389366", "text": "\r\nКлиширани негативни квалификации към младото поколение. Това е нещо, което можеш да чуеш от възрастните в градския транспорт, на опашката в супермаркета, между съседките пред блока. Навсякъде.\r\nНе всички младежи, обаче, са пасивни. И за това има редица примери.\r\nВ средата на август в село Гложене избухва пожар в читалище \"Яким Десподов\". Огънят обхваща първо горния етаж и покрива. В резултат са нанесени сериозни материални щети. Покривът на читалището е сринат. Засегната е и читалищната библиотека.\n\r\n                    \n                    \n                14 хиляди тома литература са почти изгорени. От храмът на книгите остава пепел.\r\n\r\nСлед като книгите са изгорели, един младеж решава да стартира собствена инициатива. Така се заражда кампанията \"Да спасим книга\".\r\nДесетокласникът Кирил Балдев призовава хора от цялата страна да изпратят книги от личната си библиотека, за да се запълни читалището.\r\nНяма ограничение нито за броя на изпратените книги, нито за техния жанр, а мисията е една единствена – храмът на книгите в Гложене отново да заблести.\r\nКампанията \"Да спасим книга\" ще продължи цял месец. Повече информация къде и как може да изпратите книгите може да получите на имейл адрес: kiro7755@abv.bg\n\r\n ", "date": "2018.10.02", "title": "\"Да спасим книга\" – да възродим изпепеленото читалище в Гложене"}
{"url": "https://www.dnes.bg/akoshtete-vqrvaite/2018/10/02/kakvo-ne-konsumira-britanskata-kralica-elizabet-ii.389322", "text": "Кралица Елизабет II е може би най-популярният и най-обсъждан монарх в съвремието ни. Всичко свързано с нея вълнува хората, дори отвъд пределите на Острова. Нейните маниери, начинът ѝ на обличане, поведението, етикетът, всичко представлява интерес за обикновените хора.\r\nКралицата е на 92 години. Тя е най-дълго управлявалият монарх в историята на Великобритания – цели 65 години.\r\nЗа целия този период кралицата винаги е изглеждала в перфектна форма. Затова няма как да не се запитаме с какво се храни тя, за да поддържа фигурата и здравето си.\r\nИзписано и изговорено е много за това какво включва здравословното меню на Елизабет II.\r\nНие ще обърнем поглед към онези храни, които тя никога не вкусва.\r\n                    \n                    \n                Защо и кои са те? Вижте в следващите редове.\r\n\r\nКато всяка примерна англичанка, така и кралица Елизабет II обожава своя Ърл Грей със съвсем малко мляко, но в никакъв случай със захар.\r\n\r\nПредставете си как би изглеждала кралицата, обелвайки банан и поднасяйки го към лицето си като маймуна. Дори в неофициална обстановка няма да я видите да прави това. Тя винаги яде бананите си предварително нарязани.\r\n\r\nКралицата предпочита всички корички от сандвичите ѝ за следобедния чай да бъдат старателно изрязани. Шеф готвач прави това поотделно за всяка филийка, достигаща устата на Нейно Величество. \r\n", "date": "2018.10.02", "title": "Какво не консумира британската кралица Елизабет II?"}
{"url": "https://www.dnes.bg/technology/2018/10/02/google-zagubi-reklamniia-si-bos.389363", "text": "Директорът, който управлява огромния бизнес на Google с онлайн реклама, се оттегля от поста си – рядко случващ се трус във висшия мениджмънт на интернет гиганта, пише Wall Street Journal.\n\r\nШридар Рамасвами, който съблюдава рекламите в Google през последните пет години, поема нова роля в компанията за рискови инвестиции Greylock Partners. Новината беше обявена от инвестиционната компания в публикация в блога ѝ в понеделник. Говорителка на Google е потвърдила информацията по имейл.\r\nРамасвами ще бъде заместен от Прабхакар Рагаван, интернет ветеран, който е ръководител на пакета приложения за продуктивност на Google, който включва Docs, Drive и Gmail.\r\nGoogle е глобален лидер в бизнеса с дигитална реклама, а подразделението остава основно за компанията, въпреки че тя се насочва към растеж и в други области. Рекламите и промоционалните послания, които тя позиционира редом до резултатите при търсенето при YouTube видеата и на мобилни устройства, все още носят около 85% от приходите на компанията майка на Google – Alphabet. \r\n                    \n                    \n                Защо се забавя растежът на рекламата вижте в \r\n ", "date": "2018.10.02", "title": "Google загуби рекламния си бос"}
{"url": "https://www.dnes.bg/stranata/2018/10/02/jivotyt-poskypva-s-do-110-lv-na-chovek-a-kompensaciia-koga.389355", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Вече са в сила новите цени на газа, парното и топлата вода. С почти 14% се увеличава цената на газа, реши КЕВР. Това поскъпване ще се прехвърли и към сметките за парно и топла вода. Това ще е второ повишение на цената на парното тази година.\r\nПрез юли тя се вдигна средно със 7%, т.е. в сравнение с миналия отоплителен сезон парното ще скочи средно между 9 и 19%. Повишаването на газта води след себе си повишаване в цената на всичко друго и повече енергийно бедни.\n\r\nИкономистът Кольо Парамов коментира в студиото на \"България сутрин\", че месечната издръжка на човек ще нарасне с между 70 и 110 лева.\r\n\"Тук става въпрос за цялостно поскъпване на живота в страната. Компенсацията може да стане само чрез нов тип доходна политика\", каза Парамов.\n\n\r\n                    \n                    \n                Икономистът беше категоричен обаче, че такава нова политика днес е невъзможна, защото няма пари.\r\n\"Няма пари, защото БВП на страната няма кой да го произведе в такава сила, за да се вдигнат доходите. Следователно единствената низша, където България може да намери днес пари е приемането на еврото\", настоя още икономистът пред .\r\nКольо Парамов беше категоричен, че България е трябвало да въведе единната европейска валута още преди години.\r\nПетър Илиев-гражданин и човек на изкуството, който е живял дълги години в САЩ, изрази възмущението си от повишаването на цената на газа и това, че поскъпването се случва така изведнъж.\r\n\"70-110 лева - това е страшно много. Аз имам друго предложение. Какво ще се случи с тези договори, ако българският народ каже, че ние нямаме тези пари\", каза още той.\r\nИкономистът Кольо Парамов пък акцентира и върху това, че повишаването на цените ще доведе след себе си и сериозна инфлация в нашата страна и предупреди, че до края на годината тя може да стигне 7%.", "date": "2018.10.02", "title": "Животът поскъпва с до 110 лв на човек. А компенсация, кога?"}
{"url": "https://www.dnes.bg/science/2018/10/02/imame-vreme-vselenata-shte-ia-ima-oshte-140-mlrd-godini.389365", "text": "Вселената ще просъществува още около 140 милиарда години, т.е. ще достигне възраст, която е 10 пъти по-голяма от тази на наблюдаемия свят - 13,8 милиарда години, сочат резултатите от изследване на международен екип, които са качени на сайта arXiv.org.\n\r\nСпециалистите стигнали до тези заключения, след като наблюдавали около 10 милиона галактики с помощта на камерата HSC (Hyper Suprime-Cam) на телескопа \"Субару\" на японската космическа агенция ДЖАКСА, който се намира на Хавайските острови. \n\r\nКато проследили разпределението на тъмната материя и тъмната енергия, на които се приписват над 95 на сто от масата и енергията на наблюдаемия свят, учените преценили темповете, с които се разширява Вселената. Оказало се, че те са малко по-бавни, отколкото се смяташе досега.\n                    \n                    \n                \r\nВселената продължава да се разширява, но след 140 милиарда години е възможно да настъпят непрогнозируеми промени. Тя може да стигне до \"състояние на резонанс\", а след това разширяването да спре и някои галактики да изчезнат.\n\r\nНаблюденията позволили на учените да създадат подробна триизмерна карта на разпределението на материята във Вселената. През юли учени създадоха модел на гибелта на Вселената. Три години по-рано техни колеги представиха нови доводи, че наблюдаемият свят ще преустанови съществуването си след 22 милиарда години в резултат на Голям разрив.\r\n", "date": "2018.10.02", "title": "Имаме време! Вселената ще я има още 140 млрд. години"}
{"url": "https://www.dnes.bg/stranata/2018/10/02/tochen-mernik-snaiperistyt-krum-nai-precizniiat-strelec-v-nato.389356", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНай-точния снайперист се казва Крум Хаджипетков. Ефрейторът от 31-ви механизиран батальон - Хасково, впечатли десетки военни на състезание в НАТО това лято. \n\r\nСнайперистът от Хасково уцели мишена на разстояние от километър и половина, побеждавайки по този начин свои колеги от страните от НАТО.\n\r\n\"Явно някой е видял някакви качества в мен и е решил точно аз да участвам\", обяснява Крум пред .\r\nПостижението на Крум идва след доста натоварено състезание в Германия. В надпреварата участвали снайперисти от държавите членки на НАТО.\r\n                    \n                    \n                В състезанието Крум е трябвало да измине около 20 км, с раница на гърба, след което което трябва да уцели мишената, но има и допълнително затруднение - стрелба с чуждо оръжие.\r\nВъпреки че отличният изстрел не носи победа в състезанието за българския тим, ефрейтор Хаджипетков е горд с постижението си и това на съотборниците си.\r\n\"Моята цел беше да покажа способностите на българската армия и на българския войник с оръжие, което за първи път виждам\", обяснява снайперистът. \n\r\n\r\n ", "date": "2018.10.02", "title": "Точен мерник: Снайперистът Крум – най–прецизният стрелец в НАТО"}
{"url": "https://www.dnes.bg/technology/2018/10/02/tesla-dostignala-rekordno-proizvodstvo.389371", "text": "Американският производител на електрически автомобили Tesla е произвел рекордните около 80 000 електромобила през изминалото тримесечие, предава специализираният сайт Electrek, като се позовава на запознати източници.\r\nТова ниво на производство е безпрецедентно за производителя на автомобили, но доставките може да се окажат още по-впечатляващи, пише изданието. То информира още, че Tesla вече е счупила нов рекорд след приключването на тримесечието, като е произвела около 50-55 хил. броя Model 3 S.\r\nСамият главен изпълнителен директор на концерна Илон Мъск смята, че той е „много близко\" до това да се превърне в печеливш след години \"изгаряне\" на пари в брой, но предупреди, че неделята ще се окаже ключова за това компанията му да постигне „епична победа“ за производствените си цели.\r\n                    \n                    \n                На фона на бурните събития в производителя през последните седмици, които завършиха със споразумение между Мъск и борсовия регулатор, се очаква през тази седмица компанията да отчете данните си за производството за третото тримесечие.\r\nВ два имейла, получени от CNBC, Мъск увещава служителите да „пренебрегват разсейванията\" и ги уверява, че компанията е близо до това \"да докаже на скептиците, че грешат\". В неделя Мъск заявява, че Tesla е напът „да постигне победа над всички очаквания\".\r\nАнализаторите следят  и реакциите на пазара, след като през уикенда Tesla и Мъск сключиха споразумение с Комисията по ценните книжа и борсите (Securities and Exchange Commision – SEC). След споразумението цената на акциите пое нагоре след първоначален шок и приключи сесията с ръст от 17,35 на сто до 310,70 долара за брой.\r\n\r\n ", "date": "2018.10.02", "title": "Tesla достигнала рекордно производство?"}
{"url": "https://www.dnes.bg/notifikacii/2018/10/02/grisho-trygna-s-pobeda-v-pekin.389386", "text": "Световният №8 Григор Димитров направи страхотно завръщане на корта след отпадането си още в 1-ия кръг на US Open.\r\nГришо не срещна проблеми срещи №59 в света Тенис Сандгрен и го победи със 7:5, 6:3 на турнира от сериите АТР 500 в Китай и се класира за 2-ия кръг.\r\n \r\n27-годишният хасковлия трябваше да срещне друг американец Райън Харисън, но той се отказа заради болки в гърба и в последния момент беше заменен от Сандгрен.\r\n \r\n", "date": "2018.10.02", "title": "Гришо тръгна с победа в Пекин"}
{"url": "https://www.dnes.bg/temida/2018/10/02/trimata-bratia-i-rekordnata-pratka-heroin-koi-stoi-zad-aferata.389339", "text": "\n\r\nВ края на миналата седмица на ГКПП Капитан Андреево бе заловена рекордна пратка от 712 кг хероин. Трима братя от Иран са замесени в аферата, а вчера в съда в Хасково бяха решени мерките за неотклонение на двамата шофьори от Иран - Вахид Хашеми на 31 г. и Мохамадали Пур на 45 г.\n\r\nТе бяха задържани съответно на 27 и 28 септември, след като в тировете им бяха открити общо 712.5 кг. хероин, пише \"Монитор\". На митницата първо е пристигнал камиона на Вахид Хашеми. Рентгенът на ГКПП Капитан Андреево не е успяла да засече наркотика, но сигнализирал за кухина в товара. Това накарало митничарите да отклонят камиона, който и без това бил с много рисков маршрут за пълна проверка. При ръчното разтоварване и разделянето на плоскостите от гиспокартон в товара са открити 347,2 кг дрога.\n\r\n                    \n                    \n                На следващия ден пристигат още два камиона, натоварни със същия товар от същия завод в Иран. Крайната цел на пътуването и на трите тежки возила е била Австрия.\n\r\nДвата камиона се шофират от двама братя. Във фургона на тира с водач Мохамадали Пур е открито по-голямото количество от задържаната дрога – 365,3 кг хероин.\n\r\nВ камиона на брат му не е открита никаква забранена стока и той е разпитван само като свидетел, без да бъде арестуван.\n\r\nОказва се, че третият брат на Мохамадали Пур е един от хората, отговорни за товаренето на трите камиона в завода за гипсокартон в Ирак.\n\r\nТово според прокурора от окръжната прокуратура в Хасково Павел Жеков е неоспоримо доказателство, че тримата са били в престъпна група, която преди това е замислила прехвърлянето на хероина през десетина държавни граници. Освен това според разследващите двамата задържани са били под контрол и наблюдение, както и са получавали помощ от съучастници на територията както на Иран, така и на Турция.\n\r\n\"Никога не бих се позволил подобно престъпление, аз съм международен шофьор от години и винаги съм се възмущавал от колегите, които участват в наркотрафик\",  каза пред съда Мохамадали Пур. Другият шофьор Вахид Хашеми сащо отрече, да е знаел нещо за хероина в товара. Двамата поискаха да бъдат пуснати под парична гаранция.\n\r\n\"В цялата схема нещо се е объркало по пътя. По план е трябвало първо да мине камионът, в който няма хероин и ако не бъде проверен, тогава да минат другите два камиона. Какво обаче е довело да нарушение в плана все още се установява“, казаха близки до разследването. Според тях, организаторите на пратката са проявили изключителна изобретателност и находчивост при укриването на дрогата. Точно заради това е почти изключено да поверят незаконен товар за десетки милиона евро на случайни хора, които не знаят какво карат.\n\r\nСъдът реши да остави за постоянно в ареста двамата шофьори. Те са обвинени в международен наркотрафик в особено големи размери и ги заплашва наказание от 15 до 20 години затвор, ако бъдат признати за виновни.", "date": "2018.10.02", "title": "Тримата братя и... рекордната пратка хероин. Кой стои зад аферата?"}
{"url": "https://www.dnes.bg/obshtestvo/2018/10/02/operaciia-istoriia-razkazva-jenite-zad-velikite-bylgari.389315", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАко се казва, че зад всеки успял мъж стои една жена, в българската история често зад успелия мъж стои повече от една жена. Изключение от това правило е невероятната любов между най-богатия българин - Атанас Буров, и 20 години по-младата от него Смарайда.\r\nТя е с него и когато е на върха, и когато гние в Пазарджишкия затвор след 9 септември 1944 година. В едно от писмата си до Смарайда Буров пише, че има само две любими - тя, неговата съпруга, и България.\r\n\"Буров е пример как един богат човек може да бъде отдаден на отечеството си. По време на Балканската война той напуска Народното събрание, където е подпредседател, рискува целия си бизнес и заминава доброволец в българската армия. Сражава се героично  на първа линия и е ранен\", разказа журналистката Магдалена Гигова в \"Операция История\" по \r\n                    \n                    \n                Тя припомни и ролята на жените, които са били опора на хора като Христо Ботев и Иван Вазов.\r\nОсобено трагична е съдбата на Венета Ботева, на която българското  Народно събрание отказва пенсии като на вдовица на великия ни революционер.\r\nПървоначално пенсията й била определена на 60 лева, а после намалена на 30 лева, депутати направили комисия която да обследва имущественото и състояние, а във вестниците започнала кампания, че тя иска да \"осребри\" смъртта на поета. Възмутена Венета се отказва от всякаква пенсия.\r\n \r\n\r\n ", "date": "2018.10.02", "title": "\"Операция История\" разказва: Жените зад великите българи"}
{"url": "https://www.dnes.bg/stranata/2018/10/02/kakvi-smetki-ni-ochakvat-za-parno-sled-dvoiniia-skok.389340", "text": "Вече са факт новите цени на парното и топлата вода, които поскъпват заради по-скъпия газ. Увеличението е средно с 6.72%. За отделните топлофикации повишението на цените е между 2 и 8.5%. Най-голямо е увеличението за градовете с най-много потребители. В София скокът е със 7.97%, в Пловдив - с 8.57%, във Враца - с 6.32% и др. По-малко ще е повишението в Бургас (4.88%), Варна (2.28%), Велико Търново (4.39%) и др.\n\r\nУвеличението на практика ще бъде още по-голямо, тъй като цените на парното вече бяха повишени от 1 юли средно със 7.3%, но това досега не се усети, припомня \"Сега\". За някои топлофикации увеличението тогава достигаше до 17% (Бургас) и 15% (Плевен). За София скокът бе със 7.46%. Така с натрупването новите фактури, които домакинствата ще получават през идните студени месеци, ще бъдат с около и над 20% по-високи в сравнение с предходния отоплителен сезон.\n\n\n\r\n                    \n                    \n                Прогнозите са за ново поскъпване на природния газ от 1 януари и за възможно ново повишение на парното насред зимата. Засега няма да има промяна в цените на топлофикациите в Русе, Перник, Сливен и Габрово, тъй като те работят на въглища и не зависят от стойностите на газа. Токът за бита остава без промяна.\n\r\nМиналата седмица КЕВР одобри повишение на газа с почти 14%, но без да променя таксите и налозите. Така за крайните потребители синьото гориво поскъпна от 1 октомври с 8%.\n\r\n\"Получихме декларации от неправителствени организации, че в България се повишават цените, а в ЕС остават непроменени. Цената на природния газ се определя от два фактора. Първият е промяната в курса на долара, който спрямо същия период на миналата година е с около 2% процента по-висок. Другият фактор е цената на петрола тип \"Брент\", която се е вдигнала с почти 44% за година\", обясни председателят на КЕВР Иван Иванов.\n\r\nМеждувременно от \"Топлофикация София\" заявиха, че имат пълна готовност да стартират новия отоплителен сезон. Според нормативната уредба общото включване на отоплението в София може да започне след три последователни дни със средноденонощна температура по-ниска от +12°C и прогноза от НИМХ за трайно застудяване. Дружеството следи промените на времето и ще реагира съобразно климатичните условия и в съответствие с нормативните изисквания.\n\r\nОт \"Топлофикация София\" посочват, че парното може да бъде пуснато и преди настъпването на трайно застудяване при желание от страна на всички клиенти в етажната собственост. За целта е необходимо да представят в най-близкия Център за обслужване на клиентите заявление и подписано решение от Общото събрание на етажната собственост за по-ранно включване на отоплението.", "date": "2018.10.02", "title": "Какви сметки ни очакват за парно след двойния скок?"}
{"url": "https://www.dnes.bg/zvezdi/2018/10/02/sting-na-67-legendata-na-rok-muzikata.389268", "text": "\n\r\nНа 2 октомври рожден ден празнува една от емблемите на съвременната рок музика – Стинг. Гордън Матю Томас Съмнър, както е пълното име на музиканта, е роден през 1951 година в Уолсенд, Великобритания.\n\r\nВ средата на 70-те година става популярен като лидер на групата „The Police“, а от 1984 г. прави самостоятелна кариера. В своя репертоар има редица хитове, сред които \"Fields of Gold\", \"Desert Rose\", \"Shape of my heart\", \"Еnglishman in New York\" и други.\n\r\n\n\r\nБаща му дълги години работи в местната машиностроителна компания, а по-късно започва малък бизнес с магазинче за мляко. Майката на бъдещата звезда е фризьорка и медицинска сестра.\n                    \n                    \n                \r\nГордън е най-голямото от общо 4 деца на семейството.\n\r\nПървата работа на Гордън като младеж е била да разнася мляко рано сутрин, заедно със своя баща. По-късно той става и контрольор в градския транспорт в Нюкясъл.\n\r\nПървата самостоятелна работа на Стинг е саундтрака към филма от 1982 \"Brimstone and Treacle\".\n\r\nЧлен е на залата на славата на рока и има звезда на Холивудската алея на славата за постиженията и приноса си в областта на музиката.\n\r\nМузикантът има 2 брака, от които има общо 6 деца – трима сина и три дъщери.\n\r\nПо образование той е учител и специалист по английска филология.\n\r\nСтинг е любител на виното и дори има собствена изба, където произвежда божествената напитка.\n\r\nВ своята богата визитка има 16 награди \"Грами\", три награди \"Брит\" и още редица музикални отличия.\n\r\nДотолкова е свикнал с псевдонима си Стинг, че в интервю преди години признава, че не би се обърнал на улицата, ако някой го извика с рожденото му име Гордън.\n\r\nПреди година музикантът изнесе голям концерт в софийската зала \"Арена Армеец\".\r\n", "date": "2018.10.02", "title": "Стинг на 67: Легендата на рок музиката"}
{"url": "https://www.dnes.bg/obshtestvo/2018/10/02/valeri-simeonov-atakuva-gospodarite-kato-zritel.389341", "text": "Случаят \"Върбанов\" предизвика редица полемики. След като един от главните герои в нея стана премиерът Борисов, се намеси и неговото вице Валери Симеонов. Той отправи седем доста хапливи въпроса, но като... обикновен зрител. Повод за тях стана интервюто на Джуди Халвалджиян вчера. В типичния си стил. Валери Симеонов се усъмни в сексуалната ориентация на на част от екипа на предаването, усъмни се, че се крият данъци и осигуровки, усъмни се, че е имало и други скалъпени обвинения.\n\n\n\n\nЕто какво написа Симеонов във Facebook без редакторска намеса:\n\r\nНяколко дни в медиите клокочи недоволство и възмущение от поведението на един репортер на \"Господари на ефира\", който използва предаването, за да извърши срамна и грозна манипулация, нямаща нищо общо с обективната журналистика.\n                    \n                    \n                \r\nНямаше да взема отношение към случая, ако в обширно интервю продуцентът на предаването Юлиан Халваджиян (с нежния прякор Джуди) нагло и арогантно не се беше обяснил, упреквайки за гафа всички други, само не и себе си. Според него, \"от ръководството на Нова Телевизия действали първосигнално като позвънили на репортера\", \"излезли с прибързана позиция\", \"медиите подвели обществеността, че репортерът е бит\", моноспектакълът на Върбанов бил \"само една глупост\", \"ако хората имали акъл в главата си, не би трябвало да загубят доверие в \"Господари на ефира\", много хора \"станали големи философи\", а \"много журналисти са яхнали метлата\". Нито дума за собствена вина, нито дума за извинение, а само мантри, че \"служели на истината\"!\n\r\nНяма как като обикновен зрител да не задам няколко въпроса, на които отговорите се носят от вятъра.\n\r\n1. За първи път ли Върбанов грозно манипулира репортаж и какво би станало, ако нямаше охранителни камери в склада? Какви са критериите за подбор на репортерите в предаването и има ли други такива като Върбанов? Задължително изискване при подбора ли е (1) нестандартна сексуална ориентация, (2) природна наглост и амбициозност, (3) да си подлец и манипулатор, (4) известно ли ви е, че ръководителят подбира изпълнителите по свой образ и подобие? Ако това са критериите, които налага продуцентът на предаването, дали самият той не е такъв?\n\r\n2. Защо не е \"освободен\" и операторът? В интервюто си Юлиан твърди, че е бил подведен до последно от репортера Митко Върбанов. Не му вярвам. Той ли не знае, че истината винаги е в кадрите? Като колега телевизионер на него ли да обяснявам, че ако те интересува истината за едно събитие, първата ти работа е да прегледаш суровия материал на оператора? И защо фигурата на оператора някак остава извън неговото полезрение? На кадрите на охранителната камера се вижда театралната манипулация на точно толкова виновния, колкото и репортера, оператор. Ако бе поискал кадрите, би ги получил по интернет за броени минути, при това нередактирани. Сигурен съм, че това е направено, но е извършен опит да покриване на истината. Защо нищо не се случва с оператора, който е съучастник в деянието? Защо и той не е \"освободен\" (явно уволнен не може да бъде, поради липса на трудови правоотношения)?\n\r\n3. В какви трудови правоотношения са репортерите и операторите на високо-бюджетното предаване \"Господари на ефира\"? Имат ли трудови договори, имат ли социални осигуровки или им се плаща \"на ръка\" за всяка \"бомба\"? Впечатли ме, че навсякъде се говори, че репортерът е освободен, а не уволнен. Освобождава се човек, който не е на трудов договор, което подсказва за укриване на данъци и осигуровки.\n\r\n4. Защо от предаването твърдят, че термините \"жестоко пребит\" и \"тежък побой\" са измислени от другите медии и сайтове, а те никога не са го казвали? Дори да е така, не е ли морално задължение при изнасяне на неверни факти, една почтена медия да ги оспори публично? Дори, когато се отнася за нейни репортери.\n\r\n5. При такъв екип, колко души е \"изгорило\" \"Господари на ефира\" със скалъпени пошли обвинения и очерняне на лични и фирмени репутации, включително и на политици? Не се ли превърна това предаване в трибуна за оплюване с палячовски провиквания, дърварски карикатури със закачени към тях лица и приписване на всички недостатъци на човешкия характер без връзка с действителността? Именно това се случи и в петък вечерта, когато политици бяха наричани \"магаре\", \"муле\" и \"кон\", а на главите на недодяланите карикатури бяха поставяни кофи и нощни гърнета – няма що, изключително високо ниво на интелигентен хумор и сатира.\n\r\n6. Защо ръководството на Нова Телевизия бездейства? Какво означава, че се \"разграничават\"? По Закона за радио и телевизия, за тази манипулация солидарно вина носи и разпространителят? Става въпрос за разпространяване на лъжа и манипулация в милиони български домове? Коя уважаваща себе си телевизия ще продължи да плаща, за да бъдат манипулирани зрителите им?\n\r\n7. Къде е СЕМ? Или \"Господари на ефира\" не е лъжица за техните усти? Както и \"Шоуто на Слави\", впрочем? Докога с манипулации, крясъци, подвиквания, дебелашки шеги и порно балет ще ни внушават ежедневен нихилизъм, че България е \"уникална държава\" и едва ли не, най-доброто, което всеки човек може да направи, е да я напусне? Докога нагло, самодоволно, хора без грам морал ще претендират да са единствените блюстители на истината и кръстоносци на справедливостта? В интервюто си Юлиан казва \"Нашата философия е една, на повечето медии е друга\". Не, Юлиане, вашата философия е \"друга\". Философията на скункса. Философията на подлостта, безсрамието и лъжата!\n\r\nБез уважение,\r\nВалери Симеонов", "date": "2018.10.02", "title": "Валери Симеонов атакува \"Господарите\"... като зрител"}
{"url": "https://www.dnes.bg/zvezdi/2018/10/02/shtastliva-i-nerazbrana-diona-se-sboguva-s-vip-brother.389342", "text": "Диона не допадна на зрителите и стана поредният съквартирант, който напусна Къщата на VIP Brother. Рапърката събра най-малко положителен вот сред останалите номинирани - Ева, Наско, Петко, Стефан и моделката Розмари. \n\r\nПо традиция, както всеки изгонен, Диона сподели, че е щастлива, но съжалява, че не са я разбрали. Диона избра отново Ричард да получи щит и по този начин мистър София отново е спасен. \n\r\nПо време на живото предаване днес, номинираните отново отговаряха на въпроси.\n\r\nСтефан беше питан за поведението си и нрава си и защо постоянно спори с другите, мъжът на Гала сподели, че е директен в отношенията си с хората. Наско сподели, че е затворен човек, но вече се е отпуснал и е готов да се покаже, както и потвърди, че Мария Илиева му е помогнала в кариерата. Розмари каза, че не харесва Ричард, а обича приятеля си, както и сподели, че не се прави, че не разбира. \n                    \n                    \n                \r\nОт своя страна Диона каза, че не е в Къщата, за да налага мнение и също като Наско не може за толкова кратко да показва себе си пред непознати. Най-краен бе Петко Димитров, според когото лидери в Къщата са Стефан и Константин. Той обаче нападна остро гримьора Кулагин. Петко заяви, че гримьорът не може да се промени, има диагноза и е убеден, че навън гримьорът не се държи по този начин. \n\r\nЕва пък не успя да убеди съквартирантите и Биг Брадър, че е говорила срещу Мира в името на шоуто.", "date": "2018.10.02", "title": "Щастлива и неразбрана: Диона се сбогува с VIP Brother"}
{"url": "https://www.dnes.bg/notifikacii/2018/10/02/sled-trusa-otkriha-telata-na-34-studenti-po-teologiia-v-cyrkva.389343", "text": "Индонезийски спасители откриха телата на 34 студенти по теология в църква на остров Сулавеси, пострадала от земетресението в петък, съобщи говорителка на местния Червен кръст, цитиран от Франс прес.\n\r\nАула Ариани уточни, че 86 студенти, участвали в религиозна служба в окръг Сиги Биромару в северната част на острова, първоначално били обявени за изчезнали.\n\n\n\"Общо 34 трупове бяха открити от спасителните екипи\", заяви говорителката. Тя отбеляза, че мястото, на което работят спасителните екипи, е труднодостъпно и най-големият проблем е, че трябва да се придвижват пеша в калта час и половина, носейки телата.\n\r\nПо данни на индонезийските власти най-малко 844 души са загинали в резултат на земетресението, последвало от цунами. Броят им се очаква да нарасне, защото спасителните екипи все още не са успели да достигнат някои от пострадалите зони.\n                \n                \r\nМеждувременно бе регистрирано ново земетресение с магнитуд 6,2 по Рихтер близо до южния индонезийски остров Флорес, съобщи Геофизичният институт на САЩ. Трусът бил с епицентър на 250 км югозападно от град Енде.\n\r\nНяма сведения за жертви и щети, не е издадено предупреждение за цунами.", "date": "2018.10.02", "title": "След труса: Откриха телата на 34 студенти по теология в църква"}
{"url": "https://www.dnes.bg/stranata/2018/10/02/policeiska-kola-pomete-chetirima-jena-pochina.389344", "text": "Една жена е починала, а четирима други са ранени след пътен инцидент с полицейски автомобил в Плевен, съобщиха от МВР. \r\nТрагичният инцидент се е разиграл вчера в града, като сигналът е подаден в 17:23 часа.\r\nПо първоначални данни, колата е ударила четирима души, които се намирали на пътното платно след друга катастрофа, в която имало нанесени само материални щети по колите.\r\nВсички пострадали, сред които и полицейски служител, пътувал в служебната кола, са транспортирани за оказване на помощ в болница, на път е починала една жена. Водачът на служебния автомобил е тестван за алкохол, пробата му е отрицателна.\r\nНа мястото на инцидента незабавно е пристигнал директорът на ОДМВР – Плевен старши комисар Красимир Начев. Продължава работата по изясняване на причините, довели до произшествието. ", "date": "2018.10.02", "title": "Полицейска кола помете четирима, жена почина"}
{"url": "https://www.dnes.bg/index/2018/10/02/receptata-dnes-esenen-konfitiur-ot-tikva.389260", "text": ":\r\n750 г варена тиква (около два пъти повече сурова)\r\n700 г кафява захар\r\n70 мл вода\r\nсокът на 1/2 лимон\r\n \r\n:\r\n \r\nИзмийте тиквата и отстранете кората. Премахнете семките и сърцевината, нарежете на малки парчета и варете до омекване. След това я прецедете и оставете да се охлади. Пасирайте я и добавете захарта към нея.\r\n \r\nОставете да отлежи около час, а след това добавете водата. Щом заври сложете и лимоновия сок. Варете 5 минути и изсипете конфитюра в буркани, които предварително сте поставили във фурна загрята на 100 градуса.\r\n \r\nЗатворете плътно бурканите и ги поставете обърнати на обратно до пълното им охлаждане.\r\n\r\n", "date": "2018.10.02", "title": "Рецептата Dnes: Есенен конфитюр от тиква "}
{"url": "https://www.dnes.bg/balkani/2018/10/02/bratyt-na-giulen-osyden-na-nad-10-g-zatvor-v-turciia.389347", "text": "Братът на ислямския проповедник Фетхуллах Гюлен, чиято организация според турските власти стои зад опита за преврат от 2016 г., беше осъден на затвор за членство във въоръжена терористична група, съобщи Анадолската агенция, като се позовава на съдебни източници, предаде ДПА.\n\n\r\nКутбетин Гюлен, който е в ареста от октомври 2016 г., ще изтърпи присъда от 10 години и шест месеца, реши съд в Измир.\r\nВъв видеозапис Кутбетин Гюлен отхвърли всички обвинения и призова да бъде освободен.\r\nФетхуллах Гюлен, който живее в изгнание в американския щат Пенсилвания, отрича всякакви връзки с опита за преврат, пише БТА.", "date": "2018.10.02", "title": "Братът на Гюлен осъден на над 10 г. затвор в Турция"}
{"url": "https://www.dnes.bg/stranata/2018/10/02/elitnite-gimnazii-s-po-niski-stipendii-ot-20-do-60-lv.389346", "text": "Елитните училища са с по-ниски стипендии от останалите учебни заведения.  Така например, стипендията за отличен успех в 31 СУЧЕМ \"Иван Вазов\", известно като Бастилията, започват от 20 лв. Три пъти повече – 60 лв., обаче вземат учениците в ПГТЕ \"Хенри Форд\". \r\nВ страната възнагражденията за отличници също варират. В Пазарджик са между 25 и 50 лв., в Бургас са между 43 и 50 лв., а в Търново почват от 45 и стигат 60 лв, предаде \"Монитор\".\r\nСпоред приетото в края на миналата календарна година постановление на Министерски съвет за условията и реда за получаване на стипендии от учениците след завършено основно образование минималният размер на възнагражденията за отличници е 21 лв., а таванът е 60 лв. \r\n                    \n                    \n                Според новия Закон за предучилищно и училищно образование обаче свидетелство се получава за средно, което дава правото да се продължи в гимназия, се получава след 7-и клас, а не в осми. Така за разлика от предходните години, когато стипендии получаваха учениците от 9-и клас нагоре или 10-и, ако говорим за профилирана гимназия например, вече възнаграждения получават всички отличници. Това е причина за по-ниски възнаграждения в някои училища, въпреки че от бюджета на държавата са заделени 23 млн. лв.\r\nВ столичното 31 СУЧЕМ \"Иван Вазов\" за стипендиите вече е въведена диференциация, обясни директорката на школото Надежда Николчева. Докато за предходната година всички ученици с успех над 5,50 са получавали по 50 лв. месечно възнаграждение, тази учебната година това няма да бъде така. 20 лв. ще получават всички, които са изкарали от отличен (5,50) до отличен (5,70). Двойно вземат всички с успех над отличен (5,70). \r\n\"Откакто стипендии се отпускат и на учениците от 8 и 9 клас за разлика отпреди, когато училища като нашето обхващаха само от 10 клас нагоре, трябваше да се намали и размерът на стипендиите, за да могат да получават всички\", заяви Николчева. \r\nВ Бастилията социалната стипендия е като тази на отличниците с успех над 5,70 – 40 лв. Като освен тях се отпускат и стипендии за постижения, които са в размер на 100 лв. Директорката обясни, че все още не е ясно колко ученици ще вземат стипендии тази година, но обикновено бройката е около 150-200 годишно. Кой ще бъде одобрен за възнаграждение зависи от комисия, която разглежда всички подадени заявления. Николчева подчерта, че е важно ученикът да няма наказания от педагогическия съвет.\n\r\nВ друго столично школо - ПГТЕ \"Хенри Форд\", ситуацията е различна. Там от тази година има увеличение на стипендии, като няма значение дали ученикът има отличен 5,50 или 6,00. За предходната учебната година всички отличници са получавали по 50 лв., тази обаче те ще вземат с 10 лв. повече, обясниха от школото. Социалните стипендии пък са в размер на 40 лв. Тъй като в \"Хенри Форд\" има ученици, които се обучават и в дуално обучение, за тях също има допълнителни стипендии, които са в размер от 50 лв. За получаването им успехът няма значение, определящи са единствено отсъствията, тъй като при повече от 5 спират да получават месечни възнаграждения.\n\r\nВ търновските училища стипендиите за отличен успех са между 45 и 60 лв., като преобладават училищата, в които размерът отива към горната граница. Учениците, навършили пълнолетие обаче, се оплакват, че са принудени да подават данъчни декларации и да плащат данъци върху получените като стипендии пари, което според тях не било редно. Допълнителни средства се отпускат и на ученици сираци и с по един родител, както и на такива от многолюдни семейства, показали обаче определен минимален успех над 4,50. Тези стипендии, както и стипендиите за деца и ученици с определени заболявания и специални потребности, са по-малки от стипендиите за успех и в различните училища варират от 35 до 50 лв.\n\r\nМесечна стипендия от 25 лв. дават на възпитаниците си някои гимназии в Пазарджик за постигнат отличен успех. Спрямо правилата за отпускане и изплащане на стипендии в Професионалната гимназия по икономика и мениджмънт са предвидени и еднократни стипендии за преодоляване от ученика на еднократни социални обстоятелства, свързани с достъпа му до образование, които достигат до 80,00 лв.\r\nУчебното заведение отпуска и еднократни стипендии за постигнати високи резултати в учебната, извънкласната и извънучилищната дейност - до 50,00 лв. Някои училища дават и еднократна целева стипендия напр. за закупуването на учебници в началото на първия учебен срок, за закупуване на карта за пътуване и др., но за това трябва да бъдат представени оправдателни документи. В противен случай, ако парите не са използвани по предназначение, ученикът е длъжен да възстанови парите на училището.\n\r\nВ Професионалната гимназия по строителство и архитектура 66 ученици са получили стипендии в размер на 43 лв. през миналата година за успех. По 30 лв. социални стипендии са получили 43 деца през първия срок, а през втория срок броят им е бил 72. За деца сираци школото е отпуснало по 35 лв. на 12 деца през първия срок и на 19 през втория.  \n\r\nВ Професионалната гимназия по химични технологии дават по 50 лв. за отличен успех. Там близо 80 деца са получавали тази стипендия през миналата година. Социални стипендии за достъп до образование в размер на 25 лв. са отпуснати на 40 ученици. На други 40 деца сираци са предоставени по 40 лв. месечно.  ", "date": "2018.10.02", "title": "Елитните гимназии – с по-ниски стипендии: От 20 до 60 лв"}
{"url": "https://www.dnes.bg/notifikacii/2018/10/02/nobel-za-medicina-pri-ucheni-boreshti-se-s-raka.389345", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАмериканецът Джеймс Алисън и японецът Тасуко Хонджо спечелиха отличието за медицина заради откритията им, довели до нов подход в стимулирането на имунната система срещу рака. Двамата поотделно са изучавали протеини, които блокират имунната система и как те могат да бъдат освободени, така че тя да бъде активирана срещу тумори.\n\r\nНаградата за медицина е първата от Нобеловата седмица. След нея се присъждат отличията за физика, химия, литература, мир. Тази година обаче призът за литература няма да бъде връчен. Причината е секс скандалът, който се разрази миналата година в Шведската академия и доведе до напускането на 18 нейни членове, предаде.\n                \n                \r\nНай-чакан е призът за мир. Тази година за отличията са номирани широк спектър от личности и организации. Сред претендите са папа Франциск, американския президент Доналд Тръмп, лидерите на Северна и Южна Корея – Ким Чен Ун и Мун Дже Ин за дипломатическите им усилия за решаване на конфликта на Корейския полуостров.\n\r\nНосителят на приза ще стане ясен в петък, а наградата е 1.4 млн. долара.\n\r\n ", "date": "2018.10.02", "title": "Нобел за медицина – при учени, борещи се с рака"}
{"url": "https://www.dnes.bg/eu/2018/10/02/britancite-siakash-si-misliat-che-es-napuska-velikobritaniia.389349", "text": "Дебатите във Великобритания по излизането й от Европейския съюз са все още много далече от реалността, каза председателят на Европейската комисия Жан-Клод Юнкер на публичен форум в германския град Фрайбург, предаде Ройтерс.\n\r\n\"Понякога имам впечатлението, че британците мислят, че ние напускаме Великобритания, а всъщност е точно обратното\", каза Юнкер, разсмивайки публиката от няколко хиляди души.\n\n\r\nТой добави, че британското общество никога не е било правилно информирано за последствията от напускането на ЕС.\n\r\n\"Във Великобритания така и не се състоя реална кампания по референдума в смисъл на информационна кампания, - посочи той, когато бе запитан за възможността на втори референдум на Острова за членството в ЕС. - Британците, включително и някои министри в правителството, едва сега разбират колко много въпроси възникват във връзка с това.\"\n                    \n                    \n                \r\n\"Ако преговорите (по въздушния транспорт), например, се провалят, британски самолети няма повече да могат да кацат на континента. Хората не знаеха това, а вероятно трябваше да им се каже\", продължи той.\n\r\nЮнкер добави, че Brexit вече е \"въпрос на миналото\" и че иска да се занимава с бъдещето на ЕС, състоящ се от 27 страни. \"Ние сме в разгара на трудните преговори за Brexit и аз съм изцяло за намиране на добър начин да сътрудничим с британците като приятели. Трябва да запазим добрия тон\", подчерта той. \r\n/БТА/\r\n ", "date": "2018.10.02", "title": "Британците сякаш си мислят, че ЕС напуска Великобритания!?"}
{"url": "https://www.dnes.bg/video-prognoza/2018/10/02/sled-poroia-po-chernomorieto-dnes-slynchice-shte-gree.389348", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед вчерашния бурен ден по Черноморието, днешният ден започва доста по-спокойно. В следващите часове валежите изцяло ще престанат. Сутринта започва с малко повече облаци, но след пладне ще започне да се показва слънцето, отбеляза синоптикът на  Симеон Матев.\r\n\"Слънчево ще бъде и през по-голямата част на Югозападна България. Там утрото започва със слънце, но после ще се заоблачи. Днес ще бъде около 20 градуса в най-топлата част на деня\", посочи той.\r\nВ сряда и четвъртък се очаква застудяване и леки валежи. Градусите ще са отново около 20. \r\nКъм края на седмицата облаците обаче намаляват. Преобладаващото слънчево време ще вдигне отново градусите до нормалното им за сезона.\r\n ", "date": "2018.10.02", "title": "След пороя по Черноморието, днес – слънчице ще грее"}
{"url": "https://www.dnes.bg/eu/2018/10/02/sblysyci-s-policiiata-sled-shestvie-v-barselona.389351", "text": "Сблъсъци между демонстранти и полицията избухнаха снощи край сградата на регионалния парламент в Барселона в края на многохилядно шествие по случай първата годишнина от референдума за отделяне на Каталуния от Испания, обявен за незаконен от Мадрид.\n\r\nСтотици демонстранти сепаратисти събориха огражденията пред входа на парламента, където приключи шествието с участието на близо 180 000 души.\n\r\nКаталунската полиция разпръсна с палки тълпата. Някои радикални активисти хвърляха камъни по полицаите и се опитаха да издигнат барикади с преобърнати кофи за боклук.\n\r\nПървоначално демонстрантите \"възнамеряваха да проникнат в сградата\" на регионалния парламент, заяви пред Франс прес говорител на местната полицията. По-късно обстановката се успокои и събралите се постепенно се разпръснаха, добави той.\n                    \n                    \n                \r\nПолицията се принуди да използва сила за разгонването на демонстранти край главното полицейско управление в Барселона. Участниците в акцията се опитаха да обкръжат сградата и замеряха полицаите с консервни кутии, предаде ТАСС, цитирана от БТА.", "date": "2018.10.02", "title": "Сблъсъци с полицията след шествие в Барселона"}
{"url": "https://www.dnes.bg/sofia/2018/10/02/v-imeto-na-edin-po-chist-grad-s-torbabokluk-bil-toi-i-chujd.389334", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПомните ли кога беше последният път, когато изхвърлихте боклука си не където трябва? А помните ли кога за последно вдигнахте боклук, изхвърлен от друг човек на земята?\n\r\nТодор Минев прави това всеки ден от два месеца насам. Изминавайки различни маршрути, най вече в столичния квартал \"Левски\", където живее, той винаги носи със себе си по една торба, в която събира чуждите отпадъци.\n\r\n\"Проблемът е, че всеки, консумирайки нещо, няма културата да изчака да го изхвърли в кофата и приключва до мястото, където спира и консумацията\", казва той пред .\r\n                    \n                    \n                Всичко това провокира Тодор да създаде инициативата #торбабоклук и след всяка събрана от него торбичка, той снима, качва я в социалните мрежи и предизвиква различни хора да направят същото.\n\r\nНезависимо че го прави всеки ден, Тодор казва, че винаги има материал за кампанията му, а най-честите неща, които намира са кутии от цигари и енергийни напитки. Попада и на далеч по-скандални неща:\n\r\n\"Скоро в двора на близкото 130-о училище попаднах на... тоалетна чиния\", казва Тодор и е категоричен, че скоро навиците ни няма да се променят.", "date": "2018.10.02", "title": "В името на един по-чист град: С #торбабоклук, бил той и чужд"}
{"url": "https://www.dnes.bg/stranata/2018/10/02/edni-50-myrtvi-se-gubiat-mvr-li-sykrashtava-jertvite-na-pytia.389353", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПредставители на Института за пътна безопасност откриха драстични разминавания между реалните данни и представената статистика от МВР за инцидентите с жертви на пътя.\n\r\nРуслан Баждеков от Института за пътна безопасност коментира пред , че от МВР мерят работата си с намаляване на жертвите на ПТП.\r\n\"Разминаването е такова, че август – броят на загиналите на пътя е по-малък от този, който е в септемврийския бюлетин. Едни 50 човека се губят, но това е суха статистика\", поясни Баждеков.\r\nЕкспертът е на мнение, че не може у нас да има толкова много абсурдни жертви на пътя. По думите му чак сега се осъзнава в България, че пътната безопасност е национален приоритет и ще има агенция, която ще контролира всички участници в този процес, сред които е и МВР.\n                    \n                    \n                \r\nБаждеков изрази своята готовност и тази на колегите си да помагат със своята експертиза за спирането на войната по пътищата.\n\r\n\"Експертизата трябва да бъде: конкретни мерки и мониторинг на тези мерки. Трябва да се започне със законодателството, тоест да се модернизира\", настоя той.\n\r\nПо думите му е нужно експертно управление на националния проблем за пътната безопасност, а не с нея да се занимават чиновници, които само да броят загиналите по пътищата. \n\r\nЕкспертът от Института за пътна безопасност беше категоричен още, че са нужни практически и нормативни действия, които да помогнат за драстичното намаляване на жертвите на пътя. \n\r\n\"Когато България започне да дава не повече от 100-на души, макар и това да е много, тогава ще кажем - Да, в България наистина работи пътната безопасност\", подчерта още Руслан Баждеков.", "date": "2018.10.02", "title": "Едни 50 мъртви се губят! МВР ли \"съкращава\" жертвите на пътя?"}
{"url": "https://www.dnes.bg/stranata/2018/10/02/parnoto-poskypva-v-burgas-shte-se-useti-nai-silno.389361", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОктомври започна с по-ниски температури и по-високи сметки за тези, които се топлят на парно. Най-сериозно ще е поскъпването в сравнение на предишния отоплителен сезон в Бургас, предаде .\n\n\n\r\nСемейството на Стефан, Петя и Мия отново ще използват радиаторите, защото изчисляват, че въпреки очакваното увеличение на топлото в Бургас с близо 23%, то си остава най-евтино.\r\nОт Топлофикация – Бургас пък обясниха, че реалното увеличение е с около 20-25 лева в зависимост от жилището в сравнение с миналия отоплителен сезон. Ако миналата година една гарсониера е плащала 75-76 лева, сега ще плащат 94.\r\nАбонатите на Топлофикация в Бургас са около 26 000. От дружеството не очакват отлив на абонати. Дори има семейства, които отново искат да се топлят с парно.", "date": "2018.10.02", "title": "Парното поскъпва... в Бургас ще се усети най-силно!"}
{"url": "https://www.dnes.bg/usa/2018/10/02/vashington-tyrsi-nachin-da-sydi-opek-za-dogovorkite.389375", "text": "При цени на петрола, които удариха 4-годишни върхове, отдавна изпадналите в латентно състояние предложения да се позволи на САЩ да съдят страните от ОПЕК ще бъдат преразгледани в Конгреса, макар че някога не се залагаше особено, че ще се превърнат в закон, коментира Ройтерс.\r\nПодкомисия на американския Сенат организира в сряда изслушване по т.нар. Закон срещу картелите за производство и износ на петрол, или NOPEC, който може да отмени суверенния имунитет, от дълго време защитаващ страните членки на Организацията на страните износителки на петрол (ОПЕК) от правните действия на САЩ.\r\nЗаконът би променил антитръстовото законодателство на САЩ, позволявайки производителите от ОПЕК да бъдат съдени за сключването на споразумения. Той ще направи незаконно ограничаването на производството на петрол и газ, както и определянето на цените им. А така ще се премахне държавния имунитет, който американският съд определи, че съществува съгласно сегашното законодателство.\r\n                    \n                    \n                Предишни държавни лидери на САЩ се противопоставяха на NOPEC, но възможността този път да се стигне до успех може би се е засилила заради честите критики на президента Доналд Тръмп срещу ОПЕК. Другата причина са редицата очаквания, че сортът Брент може да стигне 100 долара за барел съвсем скоро.\r\n„ОПЕК го дразни“, казва Джо МакМонигъл, старши енергиен анализатор в Hedgeye Potomac Research. “Всички смятат, че може лесно да подкрепи NOPEC”.\r\n\r\n ", "date": "2018.10.02", "title": "Вашингтон търси начин да съди ОПЕК за договорките"}
{"url": "https://www.dnes.bg/notifikacii/2018/10/02/kalpavi-zakoni-i-vyoryjen-kradec-na-svoboda.389370", "text": "Младежът, опитал да обере магазин във Варна, е на свобода, защото законът е калпав, обяви адвокат Марин Марковски.\r\nНа 28 септември продавачка обезвреди нападател с пистолет. Опитът за въоръжен грабеж във Варна беше осуетен от жената зад щанда и от двама клиенти, а екшънът беше заснет от охранителните камери.\r\nКрадецът е бил задържан за 24 часа и след това освободен. Според прокуратурата оръжието на крадеца не е било огнестрелно, а газово.\r\n18-годишният младеж от Лясковец е с чисто съдебно минало. Именно затова той е бил пуснат на свобода.\r\nТой самият обясни пред bTV, че посегнал да вземе портфейла си, а върху него бил пистолета и случайно го извадил.\r\n\"Исках 2 лв. за храна. Аз пистолета не го насочих и даже не го вадих, а продавачката се развика: \"Обир, обир\", разказа Никола Николов.\r\n                \n                \"Пистолетът ми беше отгоре, аз исках да си взема портфейла, който е отдолу. Затова случайно го извадих\", заобяснява младежът.\r\nСпоред собственика на магазина Димитър Петров прокуратурата и полицията не работят заедно и няма връзка между тях.\r\nСпоред адвокат Марковски обаче младежът е трябвало да прекара поне 72 часа в ареста.\r\n\"Хората трябва да знаят, че никога не трябва да се правят на герои, защото насоченото срещу тях оръжие може да ги убие. Комбинацията от дизайнерски наркотици с алкохол водят до ужас в главата и правят човека бойна машина\", акцентира той.\r\n\"От друга страна, не може да бъде смачкан един млад човек. Ако той бъде ударен тежко, ако отиде в затвора, той ще стане лош. Присъдата е, за да превъзпита, а не за да отмъсти за злото\", настоя Марковски пред Нова тв.", "date": "2018.10.02", "title": "Калпави закони – и въоръжен крадец... на свобода!"}
{"url": "https://www.dnes.bg/index/2018/10/02/sekretno-za-problemite-s-domashnoto-nasilie.389380", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        В новата си книга \"Секретно\", която бе представена преди дни, Калина Паскалева разглежда проблема с домашното насилие над жените.\n\r\n\"Секретно за обществото, за мен не е секретно. Книгата е базирана на телефонни разговори с жертви на домашно насилие. Това е тема, за която сякаш обществото не иска да говори\", обясни авторката в студиото на \"България сутрин\".\n\r\nПаскалева сподели, че самата тя вече спи спокойно и никой не ѝ е посягал повече от 10 години. Според нея жертвите на домашно насилие крият истината от страх и заради това как обществото ще я приеме. \n\r\n\"Има различни етноси, според които жената трябва да си мълчи, да си стои вкъщи и шамар по дупето не е проблем. С годините ставаме свидетели, че шамарите се превръщат в куршуми\", каза тя пред \n                \n                \r\n\"Ужасно много жени ми пишат, изпращат снимки, търсят контакт. В началото на жертвата ѝ е по-лесно да говори онлайн, а не очи в очи\", отбеляза авторката на книгата и подчерта, че някои от историите са с щастлив край.\n\r\nКалина Паскалева обаче спира да се занимава с разследваща журналистика, защото някои от последните заплахи не са ѝ се отразили добре. В момента подготвя филм за 15-годишнината от смъртта на българските военни в Кербала. В края на месеца ѝ предстои ново пътуване до Ирак, а следващата година и до Сирия.\n\r\n\"С тази книга приключвам с разследващата журналистика. Приключвам с ровенето в мръсотиите на обществото\", категорична бе Паскалева.\r\n ", "date": "2018.10.02", "title": "\"Секретно\" – за проблемите с домашното насилие"}
{"url": "https://www.dnes.bg/akoshtete-vqrvaite/2018/10/02/kak-myjete-ot-razlichnite-zodii-zariazvat-polovinkite-si.389328", "text": "Всеки има различна търпимост във връзката и поради това хората късат с партньорите си по разнообразни причини. За едни изневярата е непростима, за други ревността, за трети липсата на доверие. Причините могат да са наистина много. Всяка раздяла има своите предупредителни знаци. Просто трябва да умеем да ги разчитаме.\r\nПонякога двама души са несъвместими и това е нормално. Никой не е виновен за раздялата, партньорите просто поемат по своите пътища поотделно.\r\nСъществуват обаче характерни белези, по които отделните зодии се различават в стила си на късане с половинките. Всяка зодия има своите причини, които често се оказват крайъгълни камъни за връзката им.\r\n\r\n                    \n                    \n                Овенът е твърдоглав и обича да контролира. Невинаги понася директни удари заради гордостта си. Овенът ще ви каже в очите какво се случва с връзката ви без да изпитва разкаяние. Често Овните предпочитат просто да уведомят половинката си, след като вече са се отегчили от нея. Овенът обожава преследването. Тръпката от него разпалва страстта и интереса му. Когато този период приключи връзката ви с Овена има два изхода – или да продължи, в случай че Овенът е истински влюбен във вас, или да приключи, защото страстта и интересът му са стихнали.\r\n\r\nРядко Телецът ще бъде инициатор на раздялата. Дори във връзката да има проблеми, Телците предпочитат да се опитат да се справят с тях или да се правят, че не съществуват, отколкото да направят първата крачка към прекратяване на отношенията.\r\nВъпреки това, ако все пак се стигне до решение за раздяла от страна на Телеца, то в повечето случаи би било заради разбито сърце, което вие сте му причинили. Телците са чувствителни и не понасят лъжа, изневяра, липса на демонстрация на любов. \r\n", "date": "2018.10.02", "title": "Как мъжете от различните зодии, зарязват половинките си?"}
{"url": "https://www.dnes.bg/index/2018/10/02/lice-nazaem-bylgarski-znamenitosti-s-otkradnati-profili.389382", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВсе по-често започва да се говори за сигурността на нашите данни в социалните мрежи, а само преди седмица онлайн потребителите станаха жертва на поредна хакерска атака във Facebook, при която бяха засегнати 50 милиона души от цял свят. \r\nИзмамниците също умело се възползват не само от ненадеждността на социалните мрежи, но и на доверчивото и непредпазливо поведение на онлайн потребителите. Така цяла плеяда български знаменитости се оказаха с фалшиви профили във Facebook.\n\r\nС произволно свалени от Интернет измамниците открадват самоличността на звездите, сприятеляват се с останалите потребители в мрежата и така ги препращат към рекламни страници. Можем ли да защитим себе си? \r\n                \n                \"Вече всичко правим по Facebook. Той ни информира за всичко. Сигурността ни в интернет опира до полицията, но аз не знам към кого да се обърна. Цялото нещо е омерзително. Аз никога не съм имал Facebook профил и не искам и да имам\", подчерта певецът и композитор Люси Иларионов, който пострада от подобна измама.\r\nПред  той недвусмислено отбеляза, че мерките за сигурност в интернет трябва да се затегнат.\r\n\"В момента младите знаят изпълнителите от профилите им в социалните мрежи. Вече да лепиш плакати за участие е смехотворно\", допълни той.\r\nPR експертът Александър Христов изтъкна, че подобни фалшиви профили могат да бъдат наистина опасни.\r\n\"Те се използват за вредни цели, дори и за разпространение на фалшиви новини. Когато има престъпление трябва да съобщим на полицията. В противен случай трябва да се разчита на механизмите на Facebook\", уточни той.\r\nИ припомни, че фалшивите профили могат да бъдат разпознати както по съдържанието, така и по леката промяна на името на реалния човек. ", "date": "2018.10.02", "title": "Лице назаем: Български знаменитости с откраднати профили "}
{"url": "https://www.dnes.bg/cars/2018/10/02/poligon-speckoli-za-izpitite-sreshtu-ada-na-pytia.389369", "text": "Обучение на полигон за шофьорите и закупуване на специализирани автомобили обсъжда транспортното министерство.\r\nРесорният министър Росен Желязков уточни, че става въпрос за автомобили, оборудвани с технически средства,  които да дават пълна информация за поведението на курсиста  и на изпитващия.\n\r\nПо време на конференция за пътната безопасност той каза още, че предстои да се уточни техният брой и финансовият ресурс, който е необходим.\r\n\"Ще бъде създадено звено  за наблюдение на практическите изпити за придобиване на шофьорска  правоспособност\", информира още Желязков, цитиран от \"Фокус\".\r\nВъв връзка с техническата изправност на превозните средства се предвижда автосервизите да дават минимум 6 месеца гаранция за извършените от тях ремонти.\r\n                    \n                    \n                \"В публичния регистър на сервизите ще бъде набирана и поддържана цялата база данни по отношение на характеристиките на сервиза, служителите и тяхната квалификация. Това ще дава възможност за създаване на история на ремонтите на автомобилите\", заяви Росен Желязков и добави, че с тези мерки ще се подобри пътната безопасност.", "date": "2018.10.02", "title": "Полигон, спецколи за изпитите – срещу ада на пътя"}
{"url": "https://www.dnes.bg/notifikacii/2018/10/02/turkinite-otnesoha-lyvicite-na-mondial-2018.389393", "text": "България записа втората си загуба по време на световното първенство по волейбол за жени в Япония.\r\nВ мач от група \"В\" българките паднаха от Турция с 0:3 (17:25, 23:25, 12:25) в третия си мач от Мондиал 2018, продължил малко повече от един час.\r\nТурският състав спечели лесно първата част след равностойното начало на двубоя. Във втория гейм българският отбор имаше аванс от 19:15, но се стигна до 21:21 и 23:23, след което Турция взе следващите две разигравания и поведе с 2:0.\r\nВ третия гейм туркините не срещнаха никаква съпротива от страна на България и воденият от Иван Петков състав спечели едва 12 точки.\r\nНай-резултатна за България стана Нася Димитрова с 10 точки, докато Гергана Димитрова и Христина Русева добавиха по още 9 точки. Мерием Боз завърши със 17 точки за тима Турция.\r\n                \n                Така след този мач \"лъвиците\" заемат четвърто място във временното класиране с 3 спечелени точки.\r\nВ следващия си мач на шампионата на планетата България ще играе срещу олимпийския шампион от 2016 година - Китай.", "date": "2018.10.02", "title": "Туркините отнесоха \"лъвиците\" на Мондиал 2018"}
{"url": "https://www.dnes.bg/sofia/2018/10/02/obeshtano-sofiia-grad-na-horata-i-velosipedite.389368", "text": "Превръщаме градовете си от \"градове на автомобилите и предприемачите\" в \"градове на хората\", каза главният архитект на София Здравко Здравков.\r\nПосоката е свързана с цялостна промяна в столицата, която приоритизира пешеходните пространства, премахване на незаконната реклама, подреждане на града, оправяне на фасадите, премахване на кабелите, обясни той пред БНР.\r\nПо негова покана в София  е главният архитект на Москва Сергей Кузнецов. \r\n\"Опитът, който има в Москва, е огромен и това ни дава предимство, за да може ние взимайки доброто от техните решения да го превърнем и при нас в София\", обясни още Здравков.\r\nВелосипедната система продължава да се развива, посочи той и допълни, че посоката на развитие е свързана със създаване на онези липсващи звена на развитие на велосипедно придвижване, така че да се направи \"велосипеден пръстен и довеждащите връзки към него\".\r\n                    \n                    \n                \"А системата за отдаване на велосипеди под наем - в момента разработваме такава система, която да бъдат предоставени велосипеди, но не на принципа на стоянки, които са фиксирани, а да може да се вземат от определени места и посредством GPS да бъдат оставяни в други локации. И очакваме следващата година тя да заработи в София\", разказа още българският архитект.\r\n\"Сериозно ограничаване на паркирането в центъра е въведено в Москва и това е нещо, което се възприема положително от повечето хора\", допълни на свой ред главният архитект на града Сергей Кузнецов. Той смята, че намаляването и усложняването на автомобилния транспорт и паркирането дава положителен резултат в централната част на града.\r\n\"Намаляха задръстванията по улиците на Москва, стана по-трудно да се паркира, но ситуацията се подобри много силно\", добави той.\r\n\"В София виждам един голям потенциал и трябва да кажем, че тук такъв остър проблем като в Москва преди няколко години със задръстванията липсва. Струва ми се, че София да се развива в един комфортен град би било дори по-просто като се има предвид ,че градът е по-компактен\", смята Кузнецов.\r\nПо думите му София е много озеленен град и в един кратък период биха могли да се постигнат много положителни промени. ", "date": "2018.10.02", "title": "Обещано: София – град на хората и велосипедите"}
{"url": "https://www.dnes.bg/notifikacii/2018/10/02/seul-severna-koreia-ima-mejdu-20-i-60-iadreni-bombi.389376", "text": "Северна Корея разполага с между 20 и 60 ядрени бомби, заяви южнокорейският министър на националното обединение Чхо Мьон Кьон, цитиран от Асошиейтед прес.\r\nАгенцията отбелязва, че това е първият път, когато високопоставен представител на Юга говори публично за мащабите на тайния оръжеен арсенал на Севера.\r\nЧхо отговори с тези данни на въпрос от депутат в парламента. Информацията идва от разузнавателните служби, уточни той.\r\nЮжнокорейското министерство на националното обединение заяви по-късно, че коментарът му не означава, че Сеул ще приеме Пхенян като ядрена сила, и обеща дипломатическите усилия на Юга за ядрено разоръжаване на Корейския полуостров да продължат, пише БТА.\r\n ", "date": "2018.10.02", "title": "Сеул: Северна Корея има между 20 и 60 ядрени бомби"}
{"url": "https://www.dnes.bg/politika/2018/10/02/uslovieto-na-borisov-iztrebitelite-da-sa-novi-pilotite-da-kajat.389387", "text": "\nОфертите за нови изтребители за военните ни пилоти бяха отворени в понеделник и се оказа, че само три страни са проявили интерес да ни продадат самолети, а с  условието, което постави днес премиерът Бойко Борисов, изборът са сви до две. \n\n\n\n\n\n Американците ни предлагат нови \"Ф-18\" и \"Ф-16\", предложението на Швеция е за нови \"Грипен\", а на Италия за използван \"Юрофайтър\". Борисов обаче смята, че трябва да се купят нови изтребители.\n\r\n\"Единственото условие, което исках да се спази, е да са нови машините. Казал съм на Красимир Каракачанов да включи в комисията пилотите от Граф Игнатиево, защото те ще летят на тези изтребители. И като свалят найлона да знаят, че са на нова машина. Като гледам, най-добрите самолети в света участват в търга. И Ф-16, и \"Грипен\" и \"Юрофайтър\", каза Борисов.\n                    \n                    \n                \r\nПремиерът коментира и поредния протест на майките на деца с увреждания, които отново ще се съберат пред прозорците на властта тази вечер. \n\r\n\"Единственият ангажимент, който съм поел към хората с увреждания, е да осигурим в новия бюджет 150 млн. лева за тях. Това е повече от парите за цялата българска култура. Те искаха 105, аз гарантирам, че в новия бюджет, който ще влезе след 2 седмици в парламента, ще има 150. Едва след това може да се коментира дали съм отговорен или не. Заради това се обадих на Мая Манолова сутринта да й кажа, че ще има 150 милиона - много повече от това, което поискаха. Говорил съм със синдикатите - всички са против, но въпреки това ще държа това да мине. Всеки трябва да си поеме отговорността в тази държава. Моята отговорност е да съберем парите, по-добра работа на приходните агенции, с удари по контрабандата и олигархията, защото всеки иска\", допълни той и подчерта, че \"това не са парите на Бойко Борисов, а са парите на българския данъкоплатец\".\n\r\nТой се похвали и със спестени разходи за ремонта на Зимния дворец в столицата, след като направи инспекция на място. \n\r\nДо момента за него са изразходвани 4 млн. лева, а се предвижда за още един да се оправи и тренировъчната зала.\n\r\n\"Ремонт за 5 милиона, а искаха 50 по време на правителството на Пламен Орешарски. За едни борци срещу корупцията го казвам\", заяви премиерът.\n\r\nТой потвърди ангажимента към организирането на младежка зимна олимпиада в София и построяването на нов национален стадион. \n\r\n\"След като самият президент на МОК ни кани, значи имаме сили да се справим, а след това инфраструктурата остава за децата. С нови лифтове и влекове - представете си какво ще бъде, ако метрото го закараме до лифта и оттам директно горе на пистите\", заяви Бойко Борисов.\n\r\nНовият национален стадион пък бил в краката на футболистите, но при условие, че станат първи на Лигата на нациите.  \n\r\nБорисов посъветва журналистите да направят дискусия къде точно трябва да се намира той, но да се има предвид, че \"не може заради 200 човека, 2 млн. да страдат и да не могат да минат през центъра на София\", както е в момента, когато има мач на националния стадион \"Васил Левски\".\n\r\nПремиерът коментира още изказването на президента Румен Радев, който призова за единение. \n\r\n\"Ние никога не сме създавали напрежение с президентската институция, за да се говори сега за едининие. Атаките винаги са идвали оттам\", отсече той.\r\nА за другата актуална тема - референдумът в Македония, премиерът отсече: \"Ние само можем да кажем, че подкрепяме нашите съседи по пътя им към НАТО и ЕС\".\n\r\nСпоред него всеки един народ сам определя съдбата си. \n\r\n\"Оставям на македонските политици да преценят по какъв път да вървят, а ние всячески ще ги подкрепяме\", каза той.", "date": "2018.10.02", "title": "Условието на Борисов: Изтребителите да са нови, пилотите да кажат"}
{"url": "https://www.dnes.bg/stranata/2018/10/02/piian-katastrofira-s-kola-arestuvaha-go.389391", "text": "Пиян шофьор катастрофира с автомобил на околовръстния път в Добрич, съобщават от ОДМВР-Добрич.\r\nНа 2 октомври, около 00:30 часа ,в района на околовръстен път \"Сердика\" е установен самокатастрофирал лек автомобил \"Рено\" с добричка регистрация.\r\nПри извършената проверка на водача на автомобила за употреба на алкохол с техническо средство, цифровата индикация отчита наличието на 1,96 промила в издишания от водача въздух. С полицейска мярка за срок от 24 часа е задържан 38-годишен мъж от с. Ефрейтор Бакалово, обл. Добрич, известен на МВР. \r\nПо случая е образувано бързо полицейско производство.", "date": "2018.10.02", "title": "Пиян катастрофира с кола, арестуваха го"}
{"url": "https://www.dnes.bg/notifikacii/2018/10/02/plamen-konstantinov-prikliuchi-s-nacionalniia-otbor.389407", "text": "Пламен Константинов вече не е селекционер на мъжкия ни национален отбор по волейбол, стана ясно от завъртяно съобщение на родната федерация, публикувано на сайта й. Това стана факт след среща между него и президента на федерацията Данчо Лазаров.\r\nРаздялата с Гибона става факт след неубедителното представяне на Световното първенство, на което България бе домакин, заедно с Италия.\r\n\r\n\r\n ", "date": "2018.10.02", "title": "Пламен Константинов приключи с националния отбор"}
{"url": "https://www.dnes.bg/obshtestvo/2018/10/02/ot-8-oktomvri-noi-zapochva-izplashtane-na-pensiite.389420", "text": "Изплащането на пенсиите през октомври 2018 г. от Националния осигурителен институт ще започне на 8 октомври (понеделник) и ще приключи на 22 октомври (понеделник), съобщиха от НОИ.\r\nЧрез пощенските станции пенсиите ще се изплащат съобразно изготвен график, който ще бъде обявен във всяка една от тях.\r\nПреводите на сумите за октомврийските пенсии по сметките на пенсионерите, които получават парите си по банков път, ще бъдат извършени на 8 октомври.\r\n ", "date": "2018.10.02", "title": "От 8 октомври НОИ започва изплащане на пенсиите"}
{"url": "https://www.dnes.bg/sofia/2018/10/02/dvama-se-sbiha-sled-leko-ptp-ediniiat-v-bolnica.389417", "text": "40-годишен мъж е в болница, а друг – арестуван, след бой между двамата, породен от лек пътен инцидент в столичния квартал \"Св. Троица\", съобщават от агенция \"Фокус\". \r\nСбиването е станало днес по обяд, След ПТП-то на кръстовището между ул. \"Пловдив“ и \"Габрово.\r\nСлед катастрофата възникнал скандал между двамата водачи, които влезли в юмручна схватка. \r\nС тежка травма в болницата е откаран единият водач, а другият е задържан в ареста за 24 часа. \r\nВ момента се работи по изясняване подробностите по случая.", "date": "2018.10.02", "title": "Двама се сбиха след леко ПТП. Единият – в болница! "}
{"url": "https://www.dnes.bg/stranata/2018/10/02/davat-na-obshtinite-50-ot-globite-na-pytia.389396", "text": "50% от събраните чрез видеокамери глоби за пътни нарушения и превишение на скоростта ще отиват в общините. Този ангажимент пое пред кметовете на 13-та годишна среща на местните власти, организирана от НСОРБ, зам.-министърът на вътрешните работи Красимир Ципов.\n\r\nОтчисленията за общините ще започнат, след като Народното събрание приеме промените в закона за местните власти и този за движението по пътищата, което трябвало да стане до пролетта на 2019 г., обясни Ципов, цитиран от .\n\r\nУсловия общините да получават отчисления от пътните глоби, наложени с електронен фиш, било да имат монтирани камери на своя територия. Ципов не уточни дали става въпрос за камери за сигурност или ще се иска специално наличието на камери за засичане на скорост.\n                    \n                    \n                \r\nГлобите ще продължат да се налагат от МВР и да се събират от НАП, обясни зам.-министърът. Отчисленията най-вероятно ще стават през фонд \"Пътна безопасност\", в който постъпват пари от налаганите пътни глоби. Общините пък ще дават заявки за парите, които ще са им нужни за усъвършенстване на видеонаблюдението.\n\r\nВсички общини трябва да свържат своите видеокамери с Информационната автоматизирана система за сигурност на МВР, както това вече направи преди европредседателството София, обясни Ципов на събраните в Албена кметове. В районите с видеонаблюдение в столицата престъпността е спаднала с 30-40%, похвали се зам.-министърът.\n\r\nСлед камерите в София започва интегриране на видеонаблюдението на Бургас, Пловдив, Русе и Кюстендил с центъра на МВР.\n\r\nВидеокамерите, които са свързани с центъра на МВР, ще позволят на общините да налагат глоби дори за движение на неекологични автомобили в централните градски части, каза пък шефът на дирекция \"Комуникационни и информационни системи\" на вътрешното министерство Младен Петров.\r\nМВР ще добави в системата възможност за разпознаване на регистрационната табела и моментално засичане в масивите на КАТ за возило с какъв евростандарт на двигателя става въпрос и дали има право да се движи в определени градски зони, обясни той.", "date": "2018.10.02", "title": "Дават на общините 50% от глобите на пътя"}
{"url": "https://www.dnes.bg/balkani/2018/10/02/zaev-i-cipras-kandidati-za-nobel-za-mir.389384", "text": "Македонският премиер Зоран Заев и неговият гръцки колега Алексис Ципрас са сред фаворитите за Нобелова награда за мир. Това е заявил пред гръцката агенция АНА-МПА Виктор Нумелин, специален редактор за нобеловите награди в шведската информационна агенция ТТ, съобщи македонското издание  Либертас. \n\r\n„Трудно е да се каже кой е кандидат и кой не е. Публична тайна е, че имената им се споменават за наградата. Всяка година се правят много предложения и дискусии за наградата... Тази година говорим много за Корейския полуостров, за миграцията, за ситуацията между Македония и Гърция и преговорите между тях“, каза шведският журналист.\n\n\n\r\n                    \n                    \n                Той подчерта, че много от членовете на комисията ще са на мнение, че „е идеално наградата за мир да бъде дадена на премиерите на двете държави“. \n\r\n„Би било идеално наградата за мир да бъде дадена на премиерите на двете държави или на някой друг, който е участвал в преговорите“, заяви Нумелин. \n\r\nТой все пак казва, че ниската избирателна активност на референдума в Македония утежнява нещата, но нищо не е изключено. \n\r\n ", "date": "2018.10.02", "title": "Заев и Ципрас кандидати за Нобел за мир?"}
{"url": "https://www.dnes.bg/stranata/2018/10/02/tyjno-basketbolna-nadejda-pochina-na-18-g.389424", "text": "На 30 септември, след тримесечно боледуване, е починал 18-годишен баскетболен талант, част от школата на \"Черноморец\". Никола Костадинов беше.\r\nВъпреки неистовите усилия на семейството, близките и лекарите в София да вдигнат младежа на крака, Никола Костадинов е починал.\r\nОт \"Черноморец\" изказват съболезнования на цялото семейство на младежа,  пишат от . \r\nВчера в Бургас над 300 души изпратиха спортната надежда към последния му земен път.\r\n\r\n  \r\n \r\n \r\n\r\n ", "date": "2018.10.02", "title": "Тъжно! Баскетболна надежда почина на 18 г."}
{"url": "https://www.dnes.bg/notifikacii/2018/10/02/vzriv-izbuhna-na-feribot-s-335-dushi-v-baltiisko-more.389429", "text": "На пътнически ферибот, плаващ под флага на Литва, е станала експлозия, съобщиха от спешните служби в региона за РИА Новости. \r\nСпасителни сили от Литва са се отправили към горящия в Балтийско море плавателен съд. „Получена е информация за взрив и пожар на пътнически ферибот, който се намира в международни води на около 135 км от Калининград“, казаха от службите. \r\nПо предварителна информация на борда на плавателния съд се намират 335 души, информация за пострадали няма. \r\nОт Росморречфлот уточниха, че взривът е станал в машинното отделение, активирала се е системата за потушаване на огъня на ферибота. \r\n\"Всички пътници са евакуирани на безопасно място, те са под контрола на екипажа, никаква паника няма. Плавателният съд е на дрейф\", казаха от ведомството. \r\nМеждувременно началникът на калининградския морски спасително-координационен център Андрей Пермяков каза, че пожарът е потушен, на помощ са се отправили осем руски и литовски плавателни съда. \r\n ", "date": "2018.10.02", "title": "Взрив избухна на ферибот с 335 души в Балтийско море"}
{"url": "https://www.dnes.bg/obshtestvo/2018/10/02/2-3-ot-bylgarite-kategorichni-oshte-12-leva-za-zdrave-niama-da-dadem.389419", "text": "Само 17% от българите са съгласни да плащат за задължителна здравна застраховка 12 лева, а четири пъти повече – 65 на сто, не искат да бъркат допълнително в джоба си. \n\r\nТова сочат данните от национална представително  проучва не социологическата агенция \"Афис\" за идеите за промяна в здравеопазването на ресорния министър Кирил Ананиев.\n\n\n\n\n\r\nСпоред изследването обаче не само предложението за задължително допълнително здравно застраховане в частна компания с месечна вноска не се харесва на хората. \n\r\nСамо 29% одобряват другото предложение лечението над 700 лв. да се покрива от допълнителното здравно застраховане, 47% от анкетираните са категорично против. \n                    \n                    \n                \r\nБлизо всеки четвърти няма мнение по въпроса.\r\n32% клонят в полза на предложението за замяна на НЗОК с няколко частни Здравни каси, които се конкурират, а повече – 38% не го одобряват.\r\nПрез годините, едно от обичайните обяснения за отрицателното мнение относно \"реформените\" идеи на управляващите е, че \"манталитетът на българина\" по принцип се отличава със скептицизъм, консерватизъм и даже деструктивност. Данните обаче показват, че като цяло, населението не само знае, против какво е, но и за какво е, анализират от \"Афис\".\r\nВ същото време българите искат да се засили контрола върху държавните болници – цели 83% подкрепят това мнение. На обратното са само 6%.\r\n80 на сто искат да се спре възможността за спекулативното оскъпяване на лекарствата, а едва само 7% са \"против\".\r\n64% от анкетираните искат държавните болници и поликлиники да не бъдат търговски дружества, докато на обратното становище споделят само 11%.\r\nИзследването сочи още, че масово запитаните (69%) искат най-високоплатените чиновниците да плащат пълния размер на здравната вноска, а не държавата да поема само половината, както е в момента.\r\nЗа прекратяване на договорите на НЗОК с частни клиники, ако те надхвърлят нуждите в даден регион се обявяват  54% от запитаните, 18% са \"против\".\r\nСпоред половината от участвалите в проучването здравеопазването трябва да премине на пряка бюджетна издръжка без Здравна каса, по подобие на националната здравна служба във Великобритания, Испания и Швеция\". 13% обаче са \"против\" тази възможност.\r\nОтново половината смятат, че ако се запази сегашния модел и се затегне финансовата дисциплина, положението ще се подобри.", "date": "2018.10.02", "title": "2/3 от българите категорични: Още 12 лева за здраве няма да дадем!"}
{"url": "https://www.dnes.bg/obshtestvo/2018/10/02/nujna-li-e-regulaciia-na-imotniia-pazar-govoriat-brokerite.389388", "text": "Защо трябва да се регулира дейността на работещите в сферата на недвижимите имоти? По какъв начин може да бъде наложена такава регулация и кой има интерес все още да няма законови правила? Какви задължителни изисквания да има за посредниците в сделки с имоти?\r\nсъбра мнения на водещи брокери, браншови организации и експерти в областта. \n\r\nТемата стои години наред, но за съжаление все още не е поставена на ниво държавно регулиране, смята Нина Николова, Great Land. Част от нейните предложения са да бъде приет закон за дейността, вписване на всички брокери в професионален регистър, служителите на брокерските компании да имат подходящата подготовка и квалификация за извършването на услугите, които предлагат. Задължително е и сключването на договор за посреднически услуги, който да регламентира взаимоотношенията с клиентите.\r\n                    \n                    \n                Регулацията на бизнеса с недвижими имоти е сред основните цели на Национално сдружение \"Недвижими имоти\". Сдружението е създадено преди 26 години, като оттогава мисията му е да работи за регулирането на бранша и за въвеждането на най-добрите доказани международни практики и етични страндарти в бизнеса с недвижими имоти, обяснява Добромир Ганев от сдружението.\n\r\nФакт е, че нашият бранш е единственият в сектора, който е нерегулиран. В Европа над 70% от страните са с регулиран пазар, страната ни попада между останалите държави в ЕС, които не са установили никакви законови мерки за прозрачен и етичен бизнес с недвижими имоти.\r\nОпитът показва, че именно регулацията, за която НСНИ се бори, създава дефинирана рамка, правила за упражняване на професията, налага стандарти, упражнява контрол, създава прозрачност в бизнеса, подпомага повишаването на респекта към професията и персоналната отговорност на заетите лица в бизнеса. Регулацията включва създаването на публичен регистър на професионалистите в сферата, в който всички, които се занимават с брокерска дейност ще бъдат задължени да се впишат, а потребителите ще могат да проверяват и получават информация.\r\nС въвеждането на Закон за брокерската дейност ще се създаде \"контрол на входа“ като се определят изискванията за професионалната квалификация и знания на работещите в сферата, както и на последващ периодичен контрол на развитието на професионалните умения, а застраховката \"професионална отговорност\" е част от гаранциите на закона. Опитът на сродните регулирани браншове показва, че създаването на Камара от широк кръг участници в бизнеса е най-успешният модел за контрол.  \n\r\nПодобна регулация е в интерес на всички в обществото – потребителите, бизнеса, държавата, фиска, институциите. Против регулация са единствено тези фирми, които използват лоши практики, не поставят интереса на клиентите на първо място и лицата, които извършват посредническа дейност незаконно – в сивия сектор. \n\r\nПо думите на Дамян Маджаров от БГ \"Брокер България\" е една от малкото държави в Европейския съюз, в която бизнеса с имоти не е регулиран.\r\nТой също настоява, ча както има лиценз за застрахователен брокер, лиценз за кредитен консултант, така трябва да се издава и лиценз на брокер на недвижими имоти. Както с много други професии, свързани с материален интерес, трябва да има и задължителна застраховката \"Професионална отговорност\". Сключването на застраховката ще даде сигурност на клиентите, защото така ще се покрият евентуални щети, настъпили вследствие от дейността на брокера.\r\nСъщо така, трябва да има и Камара на брокерите на недвижими имоти. За съжаление в момента на пазара има много фалшиви и некоректни обяви. Това основно може да се види при наемите. Такива случаи има, макар и по-рядко, и при продажбите. Тази практика може да се преустанови с лицензиране на брокерите и задължителна застраховката \"Професионална отговорност\".\r\nСнежана Стойчева от Imoti.net , признава, че \"за нас като платформа, на която повече от 18 години се публикуват обяви за недвижими имоти, ни е трудно да гарантираме на търсещите имоти, че агенцията, брокерите, които рекламират имоти са експерти и работят компетентно и коректно\".\r\nНяма изисквания, няма правила, няма контрол и т.н., за да бъде определена една агенция или един брокер за способен да извършва посредническа дейност в областта на недвижимите имоти. \"Imoti.net от доста години наложи изискването агенциите, които рекламират имоти да имат легитимна фирмена регистрация в Търговския регистър. В помощ на потребителите е и секцията ДОВЕРЕН БРОКЕР в сайта, където се представят съвети от експерти в бранша. Основната цел на Годишните награди на imoti.net е всяка година да се отличат най-добрите в бранша. Това е стъпка към създаване на необходимост от действаща регулация на бизнеса с имоти\", обощава тя.\r\nИлиана Рашкова, Сдружение Брокери на Имоти, припомня, че през изминалите над 25 години са правени много опити в сектор \"Недвижими имоти” за създаване на браншова структура и организация, но това не е било успешно. И в момента се работи без ясни и точни правила. Това е причината толкова често казуси от нашия бранш да попадат в определението \"сив сектор\", а секторът да се определя като \"рисков\".\r\nОще коментари и предложения от брокери по темата четете в \r\n ", "date": "2018.10.02", "title": "Нужна ли е регулация на имотния пазар? Говорят брокерите"}
{"url": "https://www.dnes.bg/stranata/2018/10/02/unishtojiha-otkritiia-boepripas-krai-ruse.389435", "text": "Модулно формирование от Националния военен университет е унищожило невзривения боеприпас, намерен в Русе, съобщиха от Министерството на отбраната.\n\r\nВоеннослужещи са разузнали и извлекли стара противотанкова мина, която е транспортирана на 10 км. от Русе, в район определен от служители на МВР, където боеприпасът е бил унищожен. \r\nМодулното формирование за разузнаване и неутрализиране на невзривени боеприпаси от Националния военен университет е в състав от 7 военнослужещи с три броя техника. \r\nРъководител на групата е подполковник Йордан Терзиев.\r\n ", "date": "2018.10.02", "title": "Унищожиха открития боеприпас край Русе "}
{"url": "https://www.dnes.bg/stranata/2018/10/02/bejanci-na-pyt-14-myje-i-4-deca-v-gora-krai-trakiia.389390", "text": "18 нелегални мигранти са задържани на автомагистрала \"Тракия\", съобщиха от МВР.\r\nРано тази сутрин местен жител сигнализирал, че е забелязал група чужденци в гориста местност близо до 64-ти километър на автомагистралата в посока за София.\r\nНатам бил насочен екип на сектор \"Пътна полиция\" при ОДМВР - Пазарджик, патрулирал наблизо. Униформените установили на място 18 чужденци – 14 мъже и 4 деца, които се придвижвали без документи за самоличност.\r\nКъм района били насочени и служители на РУ - Септември и група \"Миграция\".\r\nЧуждите граждани са отведени в ОДМВР - Пазарджик за установяване на тяхната самоличност, от коя държава идват и как са влезли у нас.\r\nЩе им бъде извършен и първичен медицински преглед. По случая е образувано полицейско производство.", "date": "2018.10.02", "title": "Бежанци на път: 14 мъже и 4 деца в гора край \"Тракия\""}
