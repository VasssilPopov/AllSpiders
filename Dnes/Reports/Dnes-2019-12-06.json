{"url": "https://www.dnes.bg/eu/2019/12/06/krainodesnite-v-italiia-ne-hapvat-nutela-izpolzva-turski-leshnici.432103", "text": "Италианският крайнодесен опозиционен лидер Матео Салвини заяви, че ще бойкотира шоколадовите продукти Нутела (Nutella), защото съставките им не са 100 процента италиански, предаде ДПА.\n\n\n\r\n\"Открих, че Нутела използва турски лешници, а аз предпочитам да подпомагам компании, използващи италиански продукти\", каза Салвини на митинг снощи. \"Предпочитам да ям италианското, ако мога да го подпомогна по този начин и да подпомогна италианските фермери\", добави той.\n\r\nЧетирийсет и шест годишният Салвини обича да дава публичност хранителните си навици като част от своята стратегия в социалните мрежи, а Нутела често присъства в снимките на храна на страниците му в Туитър и Фейсбук, отбелязва ДПА.\n                    \n                    \n                \n                \n                \n                \r\nТой е начело на националистическата партия \"Лига\", която използва лозунга \"италианците на първо място\". Тя води в социологическите проучвания с подкрепа от около 32 процента.\r\nПроизводителят на Нутела, Фереро (Ferrero), е най-големият купувач на лешници в света. Италианската реколта обаче не може да задоволи производствените нужди на компанията.\r\nПо данни на Организацията на ООН по прехрана и земеделие (ФАО) Турция дава 70 процента от световния добив на лешници, следвана от Италия с близо 20 процента, пише БТА.", "date": "2019.12.06", "title": "Крайнодесните в Италия не хапват Нутела, използва турски лешници! "}
{"url": "https://www.dnes.bg/index/2019/12/06/deniat-v-snimki-6-dekemvri.432123", "text": "\n", "date": "2019.12.06", "title": "Денят в снимки - 6 декември"}
{"url": "https://www.dnes.bg/obshtestvo/2019/12/06/kakva-e-tainata-na-vkusniia-sharan.432076", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЕдно от най-традиционните ястия за Никулден е пълненият шаран. За много домакини обаче приготвянето му се оказва сериозно изпитание. Главният готвач шеф Жоро Иванов дава няколко съвета как може да се приготви бързо и лесно рибата. \n\r\n\"Има няколко стъпки. Най-важното е шаранът да е пресен. След това да бъде маринован добре\", . \n\r\nГлавният готвач препоръчва използването на зелев сок за мариноване на рибата, защото той променя вкуса на месото и го прави много вкусно. И добави, че могат да се използват зеленчуци като целина, лук, моркови и чесън, а празът давал богат аромат на ястието.\n                    \n                    \n                \n                \n                \n                \r\nДомакините могат да приготвят и други видове риба, а не само да се ограничават до традиционния шаран. \n\r\n\"Ние сме подготвили и филе от треска и черноморски сафрид. Обичам наситения вкус на по-малките риби\", сподели главният готвач за зрителите на \"България сутрин\". \n\r\n\"Изключително важно е рибата да бъде добре овкусена\", подчерта Иванов и допълни, че хората се страхуват да експериментират с подправки. \n\r\nА едни от най-честите грешки при приготвянето на рибата е готвенето на висока температура и прекаленото изсушаване на месото.", "date": "2019.12.06", "title": "Каква е тайната на вкусния шаран?"}
{"url": "https://www.dnes.bg/obshtestvo/2019/12/06/blysnatatata-na-spirka-simona-izleze-ot-koma-dviji-se-sama.432132", "text": "14-годишната Симона, която пострада тежко при ПТП на спирката на кино \"Тракия\" на 4 ноември тази година, вече не е пациент на Отделението по анестезиология, реанимация и интензивно лечение /ОАРИЛ/ в МБАЛ \"Света Анна - Варна\", съобщиха от лечебното заведение.\r\nСлед едномесечна битка за живота й, която реаниматорите проведоха, и след рехабилитационни процедури, проведени в ОАРИЛ, преди няколко часа Симона бе настанена за рехабилитация и възстановяване в Клиниката по неврохирургия на спешната варненска болница.\n\n\n\n\n\r\nСимона напусна реанимацията, след като беше в продължителна кома. Тя вече е в състояние да се движи и самостоятелно, в ясно съзнание е, адекватна, контактна и усмихната.\n                    \n                    \n                \n                \n                \n                \r\nВ клиниката по неврохирургия тя няма да бъде подлагана на оперативни интервенции.\r\n“Симона се движи много добре след рехабилитацията, която й е проведена в Реанимация. При нас предстоят още няколко рехабилитационни дни и изписване”, коментира д-р Ридиан Неделко от клиниката по неврохирургия на МБАЛ “Света Анна - Варна\".\n\r\nДруг млад пациент на МБАЛ “Света Анна\" - Варна, Иван, който през лятото в тежка катастрофа загуби майка си и баба си, продължава да е в състояние на будна кома.\r\nВ резултат на адекватното лечение в клиниката по неврохирургия в рамките на повече от 6 месеца той подлежи на транспортиране до Германия, където да бъдат проведени следващите етапи от възстановяването му.", "date": "2019.12.06", "title": "Блъснататата на спирка Симона излезе от кома, движи се сама"}
{"url": "https://www.dnes.bg/sofia/2019/12/06/zima-e-vreme-e-za-kynki-ledenata-pyrzalka-na-sofiia-zaraboti.432139", "text": "\nСтоличният кмет Йорданка Фандъкова откри новия сезон на ледената пързалка. \r\n\r\nТя е част от съоръженията на открития многофункционален спортен комплекс “Зона Б-5”, с площ от 800 кв. м. и капацитет до 100 ползватели едновременно. \r\n\r\nЗа желаещите да се докоснат до магията на кънките и леденото поле, както и за доброто настроение на пързалката се грижи персонал от инструктори, както и служители за поддръжка на спортното съоръжение.\r\n\r\nЛедената пързалка е за всички възрастови групи. \r\n\r\n ", "date": "2019.12.06", "title": "Зима е, време е за кънки, ледената пързалка на София заработи"}
{"url": "https://www.dnes.bg/akoshtete-vqrvaite/2019/12/06/chanel-predstavi-metiers-d-art.432125", "text": "Виржини Виар представи първата си колекция Mеtiers d’Art, откакто пое креативното ръководство на Chanel.\r\nСлед Ню Йорк и Хамбург, Виар реши да върне модната къща обратно там, където е родена, създавайки емблематично завръщане в Париж.\r\n \r\nИ не само това.\r\n \r\nЦялостната колекция се явява истинска симбиоза между майсторството на Карл Лагерфелд и духът и вдъхновението на Габриел Шанел.\r\n \r\nКолекцията носи тематично името „Paris – 31 rue Cambon” – кръстено на улицата, където Габриел Шанел открива първия си бутик и с времето създава централата, сърцето на Chanel.\r\n \r\nСамата колекция е „нещата, които харесваме, микс от Карл и Шанел – кодовете“, според Виар.\r\n \r\nАпартаментът на Коко Шанел е пресъздаден в декорации, а цели елементи от него са имплементирани като детайли в отделните компоненти на визиите. \r\n \r\n", "date": "2019.12.06", "title": "Chanel представи Mеtiers d’Art"}
{"url": "https://www.dnes.bg/obshtestvo/2019/12/06/satirichniiat-teatyr-skyrbi-za-stoianka-mutafova.432153", "text": "Пред входа на Сатиричния театър „Алеко Константинов“ бе спуснат черен флаг в знак на траур след смъртта на Стоянка Мутафова. \n\r\n\r\nТя почина тази сутрин тя почина в болница след боледуване.\r\n\r\nВеликата актриса е сред основателите на Държавния сатиричен театър \"Алеко Константинов\". През да се присъедини към екипа му през 1956 г. беше в трупата на Народния театър.\r\n\r\nСтоянка Мутафова бе на сцената до последно. \r\n\r\nСамо преди две години тя отбеляза своя юбилей по повод 95-ата си годишнина на сцената с постановката \"Столетие мое\", а пет години по-рано тя отново празнува голям рожден ден - 90-и - с публиката и превърналото се в нарицателно за нея самата \"Госпожа Стихийно бедствие\".\r\n ", "date": "2019.12.06", "title": "Сатиричният театър скърби за Стоянка Мутафова "}
{"url": "https://www.dnes.bg/stranata/2019/12/06/predkoledni-globi-2000-lv-za-rakidjiinica-3000-lv-za-avtomorgi.432057", "text": "Две автоморги на територията на областите Хасково и Кърджали са санкционирани с по 3000 лева за нерегламентирано събиране, съхранение и разкомплектоване на излезли от употреба моторни превозни средства, съобщи РИОСВ - Хасково. Площадките за разкомплектоване на автомобили са били в кърджалийското село Кьосево и в землището на Свиленград, а техните собственици не са изпълнили предписанията на екоинспекцията.\n\n\r\nПрез месец ноември т. г. РИОСВ е извършила 104 проверки на 103 обекта, гласи отчетът на институцията. Дадени са били 59 предписания за отстраняване на констатирани нарушения. Съставени са били 16 акта и са били издадени са 7 наказателни постановления на обща стойност 10 650 лева.\n                    \n                    \n                \n                \n                \n                \r\nС 2000 лева е бил глобен ракиен казан в с. Злато поле, община Димитровград за заустване на отпадни води в дере без издадено разрешително за заустване. С 2000 лева е била глобена и община Симеоновград за неизпълнение на предписание за почистване на нерегламентирано сметище. Винарска изба в Ивайловград е била глобена с 500 лева за неподдържане на пречиствателното съоръжение в техническа и експлоатационна изправност, са други наложени санкции, пише БТА. \n\r\nПрез месеца са били и почистени 12 нерегламентирани сметища в територията на обхват на екоинспекцията. Ликвидирани са били складовете за съхранение на негодни за употреба препарати в с. Горски извор, община Димитровград и с. Стойково, община Хасково, с което опасността от замърсяване на компонентите на околната среда е изцяло премахната.", "date": "2019.12.06", "title": "Предколедни глоби: 2000 лв. за ракиджийница, 3000 лв. за автоморги "}
{"url": "https://www.dnes.bg/obshtestvo/2019/12/06/v-aresta-ostavat-trima-ot-narkodilyrite-ot-elin-pelin.432083", "text": "Специализираният наказателен съд остави в ареста трима от обвинените за участие в организирана престъпна група за разпространение на наркотици в Елин Пелин. Дилърите бяха задържани на 3 декември. \r\n\r\nПо време на разследването бяха намерени и иззети 1,8 кг канабис и 1,2 кг амфетамини. Наркотичните вещества са били опаковани в различни разфасовки готови за разпространяване на черния пазар. \r\nНамерени бяха още електрони везни, мобилни телефони и пари в брой. Участниците в групата бяха задържани точно след сделка с доставчици на наркотични вещества на едро. \r\n\r\nРешението на Специализирания наказателен съд не е окончателно и може да се обжалва.", "date": "2019.12.06", "title": "В ареста остават трима от наркодилърите от Елин Пелин"}
{"url": "https://www.dnes.bg/business/2019/12/06/pomaga-li-internet-na-kompaniite-da-stanat-monopolisti.432075", "text": "Много експерти по темата и политици смятат, че монополът е голям проблем за икономиката, който идва в резултат на правителствена намеса, от ефектите на цифровите мрежи или от естествените тенденции при капиталистическата система, съобщава . \n\r\nНякои икономисти обръщат внимание на вероятността големите доминиращи компании да са спечелили пазарен дял заради продуктивността си, а не заради нестабилността на системата. Ако някои компании имат по-голяма печалба, то е защото продуктите, които произвеждат са по-добри или защото са намерили начин да свият разходите си.\r\nПаралелно с това има и друга идея. Повечето икономисти се съсредоточават въру това как технологиите се отразяват на производителността, но вероятността новите технологии да променят начините на конкуренция също не се изключва.\r\n                    \n                    \n                \n                \n                \n                Цялата статия можете да прочетете ", "date": "2019.12.06", "title": "Помага ли интернет на компаниите да станат монополисти? "}
{"url": "https://www.dnes.bg/zvezdi/2019/12/06/andrea-painera-e-alchen-chovek-otgovoryt-miasto-za-teb-v-painer-niama.432165", "text": "Фолкпевицата Андреа използва социалните мрежи за поредните си нападки към \"Пайнер\", фирмата, с която се разделиха преди години. Тя атакува и собственика на музикалната компания – инж. Митко Димитров. \n\r\nВсичко започна с годишния концерт на \"Планета\" в Пловдив, по времето на който тя влезе в спор с колегата си Галин. А по-късно се \"изля\" във Facebook, което публикуваме без редакторска намеса:\n\r\n\"Без да казваме истината, няма как да се развиваме. Жалко, но още не сме се развили като музикално общество дотолкова, че основните поп фолк изпълнители да проумеят, че не трябва да ги е страх да се откачат от някаква си фирма, която им определя нейните си правила и си гледа само нейните интереси. Един алчен човек, който ги манипулира и всячески драпа да държи монопола над всички заведения именно чрез тях, които той ограбва с 30,40, 50 дори 60 процента от хонорарите от участия и 100 процента от авторските права и дигиталните продажби, а те милите дори не осъзнават и едвам намират пари за песни и клипове. Понеже взимат минимално от музиката, някои дори намират мъже, които да им дават срещу нещо си. Жалко, много жалко за колегите, звездите, които са идоли на много хора. Страхът български, робското мислене. А сме в 21-и век. Много жалко за България, много жалко за българската музика и този уникален жанр поп фолк. Хора, колеги, фенове, родители.. жалко за нас. Никой не е виновен\".\n                    \n                    \n                \n                \n                \n                \r\nПотърсихме и отсрещната страна, като от \"Пайнер\" разпространиха отворено писмо по повод нападките на Андреа.\n\r\n\"В дните около концерта \"Планета на 18\" бивша певица от каталога на фирмата заля мрежата с измислиците си. Длъжни сме да внесем малко реалност и нормалност. Заради нас, заради всички изпълнители, с които работиим, заради хилядите непредубедени фенове, а и заради българската музика\", съобщиха от компанията. \n\r\nЕто отвореното писмо на музикалната компания, също без редакция:\n\r\n\"Андреа, Андреа... Защо ли вероятната реалност да си бъдеш отново само Теодора Анреева толкова те плаши? Сега вече разбра, че славата също има срок на годност.\n\r\nПо принцип ние във фирмата избягваме да се занимаваме с бивши наши изпълнители, на първо място от уважение към самите нас и към съвместната ни дейност и постижения.\n\r\nДа оплюваш и да лъжеш за хората, с които до вчера си делил трудности и радости, е белег на пълно отчаяние или на неудържима ярост. Не го прави повече. Грозно е. \n\r\nТи се раздели с фирма \"Пайнер\" преди 4 години по свое собствено желание. Пожелахме ти успех по избрания път и престанахме да се занимаваме с теб.\r\nЕкипът на \"Пайнер\" има  предостатъчно работа с актуалните имена от каталога на фирмата.\n\r\nТи обаче не се умори да се занимаваш с нас. Периодично плисваше измислиците си по нас.\n\r\nЗащо винаги в устата ти бе името на фирма \"Пайнер\"? Защо? Нали приключихме? Твори, развивай се, живей...\n\r\nЧовек би могъл да си направи извода, че по-отмъстителна от отхвърлената жена е само отхвърлената певица. \n\r\nПоследния изблик на онова, което клокочи в тебе, избълва по концерта \"Планета на 18\". Твърде горещи емоции за нещо, което изобщо не те засяга.\n\r\nИзненадващо е, че успехът на този концерт толкова те е развълнувал. Интернет пространството се превърна в твоята арена, а страстта ти - в твоето оръжие.\n\r\nГалин се опита да ти помогне. Напразно. Ти така и не разбра, че той се опита да ти направи услуга. В последните си писания твърдиш, че за тебе най-важното е развитието на истината. Добре да я развием тогава.\n\r\nОт две години пишеш SМS-и с извинения и молби да те приемем обратно в \"Пайнер\". Какви ли не начини опита. Какви ли не посредници използва да ходатайстват за тебе. Само и само да се върнеш. Последният ти SМS е само отпреди 2 седмици. \n\r\nИзвиняваш се... Признаваш грешката си... Признаваш вината за предателствата си...\n\r\nПитаме се как ще намериш думи да се извиняваш за омразата, която изливаш сега? Търсим обяснение за твоята неистова страст да обругаваш и фирмата, и хората, с които допреди 4 години си била в екип! Очевидният извод е - завистта.\n\r\nЗавистта към успеха на всички нови имена, които вече те изпревариха, а другите пък са вече недостижимо далече напред. Прави каквото моралът ти и съвестта ти смятат за допустимо.\n\r\nМясто за теб в \"Пайнер\" няма!\".", "date": "2019.12.06", "title": "Андреа: Пайнера е алчен човек... Отговорът: Място за теб в \"Пайнер\" няма! "}
{"url": "https://www.dnes.bg/health/2019/12/06/kak-emociite-ni-razboliavat.431935", "text": "Нашите емоции, страхове, винаги се проявяват по един или друг начин. Така например, болките във врата са показател, че изпитваме трудности да се изправим срещу дадена ситуация, защото не можем да се контролираме така, както бихме желали.\r\nДнес от рубриката нa Az-jenata.bg  „Здраве и красота“ споделяме с вас връзката между някои физически състояния и емоциите, които ги провокират. Статията е изготвена по материали от книгата „Твоето тяло казва: Обичай се!“ от Лиз Бурбо.\r\n\r\nАко имате проблеми с вените, това е показател, че това, което идва отвън, се преживява зле. Засегнатите от този проблем, обикновено смятат, че нямат късмет. Емоционалните причини за проблемите с артериите са блокираните желания. Вероятно не позволявате на радостта да проникне в живота ви. Тялото ви кара да се запитате следното: „Имате ли активен социален живот?“, „Вашите мисли изпълнени ли са с радост?“. Сърцето ви желае повече ситуации, които могат да ви донесат радост и добро настроение.\r\n                    \n                    \n                \n                \n                \n                \r\nЕмоционалните причини, които биха могли да провокират тези проблеми са голям шок, твърде силна реакция на отчаяние, тревоги.\r\nПомислете дали материалната страна не доминира над духовната ви. Вероятно се съмнявате във вашата сила и в това, че може да изградите живота си такъв, какъвто ви се иска. Появата на косопад например е послание, че трябва да възвърнем контакта с нашето Аз и да знаем, че винаги имаме защитата на своя вътрешен БОГ. Помислете дали си позволявате да изразите своите страхове на глас (осмелете се да го направите).\r\n", "date": "2019.12.06", "title": "Как емоциите ни разболяват? "}
{"url": "https://www.dnes.bg/obshtestvo/2019/12/06/aleks-pochinal-ot-pnevmoniia-niamalo-propuski-v-lechenieto-mu.432167", "text": "Тригодишният Алекс е починал от тежка двустранна хеморагична пневмония (двустранни масивни кръвоизливи в  белите дробове), причинена от вирусна инфекция. Това показва окончателният доклад по случая, получен от здравния министър Кирил Ананиев.\r\nПроверката беше възложена на Изпълнителната агенция \"Медицински надзор\" (ИАМН).\n\nВъзникнали са и допълнителни усложнения – тежки двустранни кръвоизливи, полиорганна  недостатъчност в надбъбречните жлези. Последните са от съществено  значение за изключително бързото развитие на болестта. Проверката на  ИАМН не е констатирала пропуски в диагностично-лечебния процес, съобщиха от МЗ.\r\n                    \n                    \n                \n                \n                \n                В трите болници, през които премина детето, от днес директорите на лечебните заведения са възстановени на работа. Те бяха временно отстранени по разпореждане на премиера Бойко Борисов до приключване на проверката от Медицинския надзор. Борисов се срещна с родителите, които настояваха, че забавяне на лечението е причина за смъртта на детето им.\r\nВ Министерството на здравеопазването са постъпили и констативните протоколи както от проверките в лечебните заведения СБАЛДБ „Проф. д-р Иван Митев“, УМБАЛСМ „Н.И.Пирогов“ и УБ „Лозенец“, така и в практиката на личния лекар на детето.\r\nВсички получени от ИАМН доклади – два предварителни и един окончателен, както и съпътстващите протоколи, независими експертизи и документи от хода на проверката, ще бъдат предоставени на Прокуратурата, която също се сезира по случая.\r\nЦелта е да бъде оказано пълно съдействие на компетентните органи в хода на разследването.", "date": "2019.12.06", "title": "Алекс починал от пневмония, нямало пропуски в лечението му"}
{"url": "https://www.dnes.bg/obshtestvo/2019/12/06/slavi-se-zakani-ako-triabva-shte-registrira-nova-partiia-s-drugi-cvetove.432168", "text": "Шоуменът Слави Трифонов определи като \"измислена причина\" решението на Софийския градски съд да отхвърли регистрацията на \"Няма такава държава\" като партия заради цветовете на националното знаме.\n\"Да оставим настрани факта, че цветовете бяло, зелено, червено присъстват в символите на три парламентарно представени партии - БСП, НФСБ и АТАКА. Да оставим настрани факта, че за БСП, НФСБ и АТАКА – може, а за \"Няма такава държава\" - не може. И да погледнем обективно – това е просто измислена причина\", заявява Трифонов в профила си във Facebook.\r\n\"Ако не беше това, щеше да е името на партията. Ако не беше символът или името на партията, щеше да е името на лидера на партията. Ако не беше името на лидера на партията, щеше да е името на родния град на лидера на партията. Нека бъдем наясно – Те не щат да има референдум, Те не щат да има пряка демокрация, Те не щат да има партия, която защитава гласа на хората, референдумите, пряката демокрация.\r\n                    \n                    \n                \n                \n                \n                Скъпи Те, наистина ли мислите, че така ще ни спрете? С цветове и с имена? Не може да ни спрете, защото не са важни цветовете и имената, а е важно съдържанието\", пише още Трифонов.\r\nТой заявява, че ако следващата инстанция потвърди това \"безумно и незаконно решение\", ще регистрира нова партия с друго име и с други цветове.\r\nНо ще бъде със същите граждански и политически цели – нещо, което никой съд не може да забрани, заканва се Трифонов.\r\n ", "date": "2019.12.06", "title": "Слави се закани: Ако трябва, ще регистрира нова партия с други цветове!"}
{"url": "https://www.dnes.bg/akoshtete-vqrvaite/2019/12/06/3-hita-pri-grima-za-kolednoto-parti.432117", "text": "Дойде сезонът на коледните партита, тържества и на многобройните събирания с приятели и роднини. Ако искате да блеснете на партито, трябва да внимавате не само с избора на официален тоалет и прическа, но и с гримирането.\r\nПрез декември навсякъде е пълно с блестяща коледна украса, лампични, светлини. Затова е хубаво и вашият грим да е с бляскав акцент - за да сте в тон с празниците. Ето и на какви гримове да заложите.\r\n\r\n \r\nЧервеното червило е вечна класика, но може да го използвате по всяко време на годината - сега заложете на нещо по-смело и сияйно! Най-добре е да нанесете тъмнорозово или цикламено червило с отблясък, за да изглежате изкусителни, игриви, но и стилни. Така изглеждате като принцеса от приказките. Розовото е празничен цвят, а и е цветът на флирта - ще съберете погледите.\r\n \r\n", "date": "2019.12.06", "title": "3 хита при грима за коледното парти"}
{"url": "https://www.dnes.bg/stranata/2019/12/06/trima-raneni-pri-eksploziia-v-ceh-v-iambolsko.432169", "text": "Трима мъже са ранени при експлозия в цех за производство на биогаз, съобщиха от полицията в Ямбол.\r\n\r\nЦехът, в който обработвали тор за производство на биогаз - метан, се намира в с. Симеоново, община Тунджа.\r\nЕдиният от пострадалите е със сериозни наранявания. Тримата са транспортирани в Ямболската болница.\r\nСлед експлозията не е възникнал пожар. Няма опасност за населението в района, допълват от полицията.\r\nПричините за инцидента се разследват, образувано е досъдебно производство.", "date": "2019.12.06", "title": "Трима ранени при експлозия в цех в Ямболско"}
{"url": "https://www.dnes.bg/zvezdi/2019/12/06/jenata-do-kianu-riivs-ne-se-sramuva-ot-belite-kosi.432134", "text": "Александра Грант стана известна преди няколко седмици, когато се появи заедно с Киану Рийвс на светско събитие. 46-годишната художничка и 55-годишният актьор най-накрая признаха че са двойка пред света, на червения килим в Лос Анджелис, където демонстрираха своята близост.\r\nИ тъй като Рийвс ревностно пази личния си живот и рядко разкрива нещо за себе си, Александра Грант се превърна в истинско събитие. Феновете на актьора веднага започнаха да се интересуват от нея и защо не си боядисва косата. Художничката се сдобива със сивия си цвят още докато е на 20 години и признава, че е преминала през много цветове, но вече не крие себе си.\r\n \r\nСега тя споделя в Инстаграм за решението си. В своя профил тя публикува снимка от статия в Newsweek, от която става ясно, че жени, които често се боядисват, имат 60% повече риск да се разболеят от рак на гърдата. В проучването са участвали близо 47 хиляди жени на възраст между 35 и 74 години. Резултатите показали, че „химикалите в козметичните продукти за коса, могат да причинят рак на гърдата“.\r\n \r\n\r\n ", "date": "2019.12.06", "title": "Жената до Киану Рийвс не се срамува от белите коси "}
{"url": "https://www.dnes.bg/politika/2019/12/06/bylgariia-iska-ravnopostaven-i-vzaimnoizgoden-dialog-s-rusiia.432087", "text": "България има интерес да води равнопоставен и взаимноизгоден двустранен политически диалог с Руската федерация, при който страната ни се ръководи от националните си интереси и се придържа към общите европейски и евроатлантически политики. Това е заявил премиерът Бойко Борисов, който се срещна с посланика на Русия у нас Анатолий Макаров.\n\n\n\n\r\nДвамата са обсъдили двустранните отношения, като е било изразено съгласие, че не съществуват предпоставки, които да възпрепятстват тяхното развитие в прагматичен и добронамерен дух и занапред, съобщи правителствената пресслужба.\r\n\r\nСпоред министър-председателя Борисов, както България, така и Русия са заинтересовани да си сътрудничат в редица сфери като икономика, енергетика, туризъм, транспорт, образование, наука и култура, социална политика.\r\n ", "date": "2019.12.06", "title": "България иска равнопоставен и взаимноизгоден диалог с Русия"}
{"url": "https://www.dnes.bg/stranata/2019/12/06/piian-shofior-predizvika-katastrofa-v-kavarna.432077", "text": "Катастрофа с материални щети е станала около 21:45 часа в четвъртък. Тя е възникнала между лек автомобил \"Рено\" и лек автомобил \"Мерцедес\", съобщават от Областната дирекция на МВР в Добрич. \r\n\r\nПри извършената проверка за употреба на алкохол с техническо средство на водача на френския автомобил, цифровата индикация отчита наличието на 1,96 промила. \r\n\r\nС полицейска мярка за срок от 24 часа е задържан 43-годишна жена от град Каварна. По случая е образувано бързо полицейско производство.", "date": "2019.12.06", "title": "Пиян шофьор предизвика катастрофа в Каварна"}
{"url": "https://www.dnes.bg/akoshtete-vqrvaite/2019/12/06/ryanair-otkazva-da-kachi-invalidna-kolichka-zaradi-razmer.432088", "text": "Белен Хуесо, която има рядко заболяване, което причинява обездвижване, прикова вниманието в Испания след сблъсък с Ryanair, съобщава bTV. \n\r\nПричината е, че авиокомпанията отказала да качи инвалидната й количка. Причината - параметрите й надвишавали изискванията за размер на багажа посочени от компанията. \n\r\nХуесо е трябвало да лети от Севиля до Валенсия на 9 декември. Жената е закупила билета си и след това онлайн регистрирала размерите на инвалидната си количка. От авиокомпанията я информирали, че електрическата количката надвишава позволените размери за багаж и отказали да я качат.\r\nПредложили на жената да използва обикновена инвалидна количка, но заради заболяването си Хуесо се нуждае от специализирана електрическа количка. \n                    \n                    \n                \n                \n                \n                \r\nПървоначално от Ryanair дори отказали да върнат парите за билета, който Хуесо закупила, но след като жената привлякла медийното внимание, бързо размислили. \n\r\nОт авиокомпанията се извинили на жената, но подчертали, че не могат да направят изключение, когато багажа надвишава посочените размери.", "date": "2019.12.06", "title": "Ryanair отказва да качи инвалидна количка заради... размер"}
{"url": "https://www.dnes.bg/stranata/2019/12/06/kmetyt-na-nai-bednata-obshtina-poluchava-zaplata-kato-deputat.432093", "text": "Кметската заплата в най-бедната община у нас – Ружинци, е 3414 лв. Там живеят малко над 3 хил. жители, което е под минималното изискване от 6 хил. души по закон, за да има община, съобщава bTV.\n\n\r\nПо данни на Националния статистически институт общината е и една от трите в България, в която над 50% от хората живеят под прага на бедността. Освен това от 265 общини у нас, близо 50 не попадат в изискванията за община.\n\r\nВъзнаграждението на кмета Александър Александров е гласувано след преизбирането му за втори мандат. Преди актуализацията той е получавал 2551 лв. Общината има и 11 общински съветници.\n\r\nПо думите на Александров, той заема ръководна позиция, която предразполага за висока заплата. Освен това обясни, че тези пари не отиват само в неговия джоб и често дава от средствата за благотворителност.\n                    \n                    \n                \n                \n                \n                \r\nМестните разказват, че кметът работи за селото, но като се вземат предвид ниските доходи, жителите на Ружинци смятат, че кметското възнаграждение е несправедливо.\n\r\nКметът на Ружинци се хвали с безплатен обяд за 700 души, 30 км асфалтирани улици и ремонт на детска градина в съседно село. Освен това председателят на общинския съвет, който получава 1800 лв., както и шефовете на комисии, ще разпределят част от заплатата си за дарения.", "date": "2019.12.06", "title": "Кметът на най-бедната община получава заплата като депутат"}
{"url": "https://www.dnes.bg/sport/2019/12/06/sreshtame-belarus-v-podgotovka-za-evro-2020.432094", "text": "Националният отбор на България по футбол ще играе контрола с Беларус в началото на 2020 г. Проверката е насрочена за 26 февруари.\r\n\r\nМачът е част от подготовката на държавния ни тим за баража с Унгария за Евро 2020, който трябва да се играе на 26 март в София.\r\nСъставът на Георги Дерменджиев ще бъде домакин на приятелския мач, като детайли относно часа и локацията ще бъдат оповестени допълнително. Възможно е и контролата да не се играе в София.\r\n\r\nГостите от Беларус също ще проведат тренировъчен лагер преди баража си с Грузия, включващ среща с Узбекистан в Обединените арабски емирства на 23 февруари. След първата си контрола играчите на Михаил Мархел ще пътуват за България, за да срещнат нашите национали.\r\n", "date": "2019.12.06", "title": "Срещаме Беларус в подготовка за Евро 2020"}
{"url": "https://www.dnes.bg/notifikacii/2019/12/06/jivotyt-na-jenite-v-turciia-niama-stoinost-430-ubiti-t-g.432095", "text": "Най-малко 430 жени са били убити в Турция от началото на годината, съобщават турски опозиционни вестници.\r\n\r\nВ информация, озаглавена \"В деня на жените списъкът е ужасяващ\", в. \"Сьозджу\" пише, че на 85-ата годишнина от въвеждането на правото за жените в Турция да гласуват и да се кандидатират на избори (на 5 декември) е станало ясно, че страната вместо да върви напред върви назад.\r\n\r\nВ Турция животът на жените няма никаква стойност. С последните случаи на брутални убийства на жени броят на убитите достигна 430. \r\n\r\nС всеки изминал ден случаите на насилие над жени в страната се увеличават, посочва изданието, цитирано от БТА.\r\n\r\nПрез 2018 г. в Турция е имало 441 такива убийства спрямо 121 през 2011 г.\r\n ", "date": "2019.12.06", "title": "Животът на жените в Турция няма стойност - 430 убити т.г."}
{"url": "https://www.dnes.bg/stranata/2019/12/06/5-kashona-s-pirotehnika-sa-zalovili-na-macha-arda-cska.432098", "text": "Без нарушения на обществения ред премина вчерашната футболна среща в Кърджали между отборите на „Арда 1924“ и ЦСКА. Това съобщиха от  полицията в Кърджали.\n\n \r\n\r\nВ резултат на строгия контрол служителите на реда са установили и задържали 27-годишен фен от Гълъбово, направил опит да наруши забрана за посещаване на спортно мероприятие. \r\n\r\nПринудителната административна мярка е била наложена през месец ноември тази година. На мъжа е съставен акт по Закона за опазване на обществения ред при провеждането на спортни мероприятия и материалите ще бъдат внесени днес в Районния съд.\r\n\r\nПри предварителния оглед на стадиона полицейските служители са открили и иззели 5 кашона с пиротехнически изделия и над 10 димки, които са на съхранение в РУ - Кърджали.", "date": "2019.12.06", "title": "5 кашона с пиротехника са заловили на мача Арда - ЦСКА"}
{"url": "https://www.dnes.bg/sofia/2019/12/06/fandykova-kani-bivsh-ministyr-da-poeme-transporta-v-sofiia.432092", "text": "Повече ред и контрол в строителството и публичните обекти, по-добър и удобен градски транспорт, по-добро обслужване на гражданите и повече реални електронни услуги, както и подкрепа за по-висок икономически растеж и повече инвестиции в града - това са основните цели, които кметът на София Йорданка Фандъкова залага при разработването на новата структура на Столичната община. Тя бе представена днес пред журналисти.\n\r\nПо думите на кмета изпълнението на тези цели преминава през задължителна промяна в структурата на общината и реформа на общинската администрация. Затова с оглед приоритетите в работата кметът преструктурира по-голямата част от секторите в общината. \n\n\nЗа повече контрол и ред в строителството се създава специално направление \"Обществено строителство\". В него влизат дирекции, които ще отговарят за строителството на транспортната инфраструктура, обществените сгради и ВиК мрежата. Към направлението се създава дирекция, която ще отговаря за планирането, проучването и възлагането на всички публични обекти, по които работи общината, съобщава БТА. \n                    \n                    \n                \n                \n                \n                \r\nЗа да се обезпечи работата на новото направление с повече експерти, Общинското предприятие за проектиране \"Софпроект\" преминава на директно подчинение на зам.- кмета по строителството. Направлението ще бъде оглавено от инженер с доказан опит, който Фандъкова ще представи през следващата седмица.\n\r\nЗа по-удобен и бърз градски транспорт Фандъкова създава отделно направление \"Транспорт и градска мобилност\". Сред първите задачи на зам.-кмета в това направление ще бъде пускането на довеждащия транспорт, актуализация на разписанията на целия градски транспорт, програма за изграждане на спирки, мерки за облекчаване на трафика. Кметът Фандъкова е поканила за този сектор бившия министър на транспорта Кристиан Кръстев. Той беше министър на транспорта, информационните технологии и съобщенията в служебното правителство на Марин Райков през 2013 година. \n\r\nЗа по-бързо и удобно обслужване на гражданите и бизнеса в общинската администрация и активната работа за привличане на нови инвеститори се създава направление \"Дигитализация, иновации и икономическо развитие\" с три ключови задачи, съобщи кметът. По думите й то ще работи на първо място за реформа в сферата на администрацията и за създаване на повече електронни услуги. \n\r\nНа второ място за внедряване на иновативни градски решения с работа с ИТ сектора. Третата задача е привличане на нови инвестиции в града. За това направление кметът Фандъкова е поканила за зам.-кмет досегашния изпълнителен директор на Агенцията по инвестиции към Столичната община Владимир Данаилов. Той доказа, че умее да води активен диалог с гражданите и бизнеса, посочи Фандъкова.\n\r\nЗа удобство на софиянци се удължава работното време на деловодството на Столичната община. В момента то е от 7.30 до 19.30, а вече деловодството ще работи и в събота до 14.00 часа.\n\r\nКметът Фандъкова каза, че останалите промени са преструктуриране във вече съществуващите направления. Към направление \"Финанси\" официално кметът включва направление \"Здравеопазване\". Това е добър модел, защото общинското здравеопазване - това са търговски дружества, коментира Фандъкова. Към направлението преминават и дирекциите \"Общинска собственост\", както и \"Обществени поръчки и концесии\" с цел по-добра координация и по-добър контрол при обществените поръчки. \n\r\nКметът обяви, че СО ще бъде една от първите с пълна готовност от 1 януари да премине към изцяло електронни обществени поръчки. За да гарантира активната работа по привличане на европейски средства и поставянето на специален акцент в развитието на туризма, кметът създава направление \"Европейски политики, международна дейност и туризъм\". Направлението е преструктурирано от съществуващото в момента \"Инвестиции и строителство\" и също ще бъде оглавено от Ирина Савина.\n\r\nЗа гарантиране на координирането на големите инфраструктурни проекти дирекция \"Инвестиционно отчуждаване\" преминава на пряко подчинение на главния архитект на София. Засилва се и юридическият капацитет на всяко едно направление, съобщи столичният кмет. \n\r\nСъществуващата дирекция \"Спорт и превенции\" се разделя на два отдела. Единият ще бъде с фокус спорт, а другият с фокус младежки дейности, обяви кметът.\n\r\nДокладът за структурните промени ще бъде внесен на 9 декември в СОС, а на 19 декември кметът Фандъкова очаква новата структура да бъде приета, за да влезе в сила от 1 януари 2020 година.", "date": "2019.12.06", "title": "Фандъкова кани бивш министър да поеме транспорта в София"}
{"url": "https://www.dnes.bg/sofia/2019/12/06/sharanyt-izmesti-skumriiata-prevze-jenskiia-pazar.432100", "text": "\n\r\nОпашки се извика още от сутринта на Женския пазар в София заради Никулден. Десетки столичани търпеливо чакаха реда си, за да си закупят традиционната за трапезата на днешния ден риба.\r\n\r\nОчаквано най-голям интерес имаше към шарана, но освен него не липсваше и разнообразие от друга риба. \r\n\r\nОще за празничния пазар на Никулден вижте в следващата галерия на фотографа ни Димитър Кьосемарлиев.", "date": "2019.12.06", "title": "Шаранът измести скумрията, превзе Женския пазар"}
{"url": "https://www.dnes.bg/balkani/2019/12/06/bylgarka-na-60-g-pribrala-150-000-ot-alo-izmami-v-gyrciia.432101", "text": "Българска гражданка е арестувана в Гърция за участие в телефонни измами. Тя е била \"касиерка\" на престъпна група и събирала парите от измамените възрастни хора, предаде БНР.\n\r\nС разрешение на прокуратурата в град Янина гръцките медии публикуваха снимката и личните данни на арестуваната българка. Това е Русанка Христова Ангелова, на 60 години.\n\r\nТя е участвала в група на \"ало измамници\", като е събирала парите от жертвите. Досега са доказани измами за 146 500 евро, извършени само за три месеца от 9 души.\n\r\nУстановени са още 30 опита за телефонна измама по познатата схема с подвеждане на жертвите с лъжлива информация за близък човек, пострадал при катастрофа. \n                    \n                    \n                \n                \n                \n                \r\nАрестът на Ангелова е извършен в момент на получаване на пари от възрастна жена, която предварително е информирала полицията за случая. Полицията призовава за съдействие, ако има още измамени лица от арестуваната.\n\r\nНа Ангелова е наложена мярка „задържане под стража“. Срещу нея е повдигнато обвинение за участие в престъпна група за телефонни измами.\n\r\n\r\n ", "date": "2019.12.06", "title": "Българка на 60 г. прибрала €150 000 от ало измами в Гърция"}
{"url": "https://www.dnes.bg/kino/2019/12/06/mulan-legendata-za-momicheto-voin-ojiviava-otnovo.431990", "text": "След \"Цар Лъв\", \"Аладин\" Дисни се готвят и за следващата тяхна анимация, която оживява на големия екран в игрална версия. \"Мулан\" е вдъхновена от древната китайска поема \"Баладата за Мулан\" и може да я гледаме от 27 март 2020 г.\r\nПриказката за момичето, което за да защити честта на семейството и народа си, заблуждава всички, че е мъж и самоотвержено влиза в битка със завоевателите на Китай, превръщайки се в легендарен воин, пленява вниманието и въображението едновременно със своята интимна човешка история и впечатляващ, пищен и епичен размах.\r\nНовият зашеметяващ, още по-емоционален и красив трейлър на Мулан предлага завладяващ  поглед към всичко, което зрителите могат да очакват от филма – грабваща приказна история, вълнуваща епоха и култура, страхотни ефекти и напрегнат екшън.\r\n                    \n                    \n                \n                \n                \n                Но най-вече трейлърът разкрива една изключителна героиня и нейната трансформация, която ще вдъхнови малки и големи.\r\n\r\nКогато Китай е нападнат от нашественици от севера, предвождани от безмилостния Бори Хан, императорът издава указ, че по един мъж от всяко семейство трябва да служи в армията и да защитава страната си. В семейството на Хуа Мулан единственият мъж е възрастният ѝ баща, който някога е бил уважаван воин, но сега е прекалено немощен и не би оцелял в още една битка.\r\nЗа да освободи баща си от дълга му към родината и императора, Мулан решава да се престори на мъж и заминава вместо него да се подготви за предстоящия сблъсък с Хан и страховитата  вещица, която го съпътства. Ако някой разбере тайната на Мулан, наказанието ще бъде твърде сурово, но едва след като разкрие истинската си същност, тя би могла да достигне пълния си потенциал и да се превърне в легенда.\r\nВ актьорския състав на Мулан се включват Лиу Ифей (Забраненото кралство, Имало едно време) като Мулан, Джет Ли (Герой, Непобедимите) като императора, Дони Йен (Rogue One: История от Междузвездни войни) като командира Тунг, Джейсън Скот Лий (Тигър и Дракон) в ролята на Бори Хан, Гонг Лик (Проклятието на златното цвете) като вещицата и др. Режисьор на филма е Ники Каро (Whale Rider), а сценаристи са Рик Джафа и Аманда Силвър, Елизабет Мартин и Лорън Хайнек.\r\nМулан оживява на 27 март в кината на 2D, 3D, IMAX 3D и 4DX в дублирана и субтитрирана версия.", "date": "2019.12.06", "title": "\"Мулан\" - легендата за момичето  воин оживява отново"}
{"url": "https://www.dnes.bg/mish-mash/2019/12/06/bang-olufsen-predstavi-dvata-si-nai-novi-revoliucionni-produkta-v-sofiia.432115", "text": "Най-новите продукти от портфолиото на световноизвестната датска звуко-технологична компания Bang & Olufsen вече са в София. На официално представяне на 5 декември, в елегантната и стилна атмосфера на шоурума на Bang & Olufsen Bulgaria, за пръв път българските почитатели на безкомпромисния звук и картина имаха възможност да се докоснат до първия саундбар на компанията - Beosound Stage, както и до изключителния телевизиор BeoVision Harmony.\n\r\nВерни на философията си да създават не просто революционни продукти, но и дизайнерски шедьоври, за проектирането първия си саундбар  BeoSound Stage Bang&Olufsen използват Norm derm архитекти. Минималистичният дизайнерски подход е вдъхновен от японската естетика, а звуковата мощ е неоспорима.\n                    \n                    \n                \n                \n                \n                \r\nСаундбарът разполага с впечатляваща самостоятелна аудио система с пикова мощност 550 Вата и 11 бр. усилватели.  Използва и 3-канална звукова система, която е допълнена от технологията Dolby Atmos и превръща аудио атмосферата в помещението в триизмерна.\n\r\nBeosound Stage разполага с високоефективни решения, присъщи за устройства от типа All in one, а нещото, което допринася за уникалността му, е технологията за контрол на звука Tone-Touch. Интуитивният сензорен интерфейс на саундбара позволява да увеличавате или намалявате звука само с едно докосване. Той може да се използва като напълно индивидуална аудио система, благодарение на вградените стрийминг технологии Chromecast, Apple AirPlay 2, Bluetooth, Tune In радио и Deezer.\n\r\nНе по-малко впечатляващo е и второто ново попълнение в портфолиото на Bang&Olufsen – 77-инчовият OLED 4K телевизор . С него за пореден път датската компания доказва безкомпромисния си подход в дизайна, качествената изработка и звуковите характеристики. Телевизорът е проектиран, така че да реши големия проблем за редица брандове – да изглежда стилен и да е в елегантно допълнение към интериора, дори когато е изгасен. Вдъхновен от красивите движения на пеперудите, дизайнерът  Торстен Вальор е въплътил най-смелата идея, карайки огромен телевизор да \"пърха\" точно като пеперуда всеки път когато се включи. За целта са изградени специални панели, които чрез механично движение трансформират телевизиора в красива мебел. Концепцията е изградена заедно с инженерите на Bang&Olufsen.\n\r\nАко телевизорът е толкова впечатляващ изгасен, то когато работи е още по-изключителен. Космическото звучене и живата картина на BeoVision Harmony се съчетават перфектно, за да осигурят пълно кинематографично изжияване. Зад предните капаци на телевизора е разположен мощен звуков център с вградена 3-канална акустична система от 6 говорителя, с мощност 450 Вата и висококачествен процесор със 7.1 стерео звучене. Революционната 4К OLED технология от LG с Dolby Vision HDR пък предоставят ненадмината картина, с невероятна дълбочина и безупречно черно. BeoVision Harmony поддържа Multiroom режим, Airplay 2, Chromecast, Deezer и към него могат да се свържат до 8 бр. тонколони BeoLab.\n\r\nДвата нови продукта вече са налични в шоурума на Bang&Olufsen в София – на втория етаж на „М Кар София“ на бул. „Черни връх“ 53. Домът на датската марка в България разполага и със специална стая, където всеки може да изживее истинското Bang&Olufsen преживяване. Всичко актуално около Bang&Olufsen Bulgaria може да откриете на  на компанията.", "date": "2019.12.06", "title": "Bang & Olufsen представи двата си най-нови революционни продукта в София"}
{"url": "https://www.dnes.bg/politika/2019/12/06/pileshko-meso-sys-salmonela-ne-e-stigalo-do-potrebitelite.432106", "text": "Нито един килограм от охладеното пилешко месо от Полша не е стигнало да потребителите, увери земеделският министър Десислава Танева.\n\nТо е закупено от различни оператори за термична обработка. \n\r\nНито един килограм не е продаден, нито е стигал до търговските мрежи, а контролът върху вноса на пилшеко от Полша е завишен. Танева съобщи, че първата нотификация по общоевропейска система за бързо уведомяване за наличие на салмонела е получена в края на март.\r\nПонеже става въпрос за продукт, който не е за директна консумация, БАБХ няма задължението да уведоми потребителите.Танева обаче съобщи, че по нейна преценка оттук нататък БАБХ ще публикува съобщение, ако се установят зарази, дори и при стоки за недиректна консумация.\n                    \n                    \n                \n                \n                \n                \r\nА от въпросното пилешко, 109 тона са били иззети от БАБХ. Останалото е било купено от различни оператори, които или са го изнесли извън страната, или са го преработили термично и няма никакъв риск за здравето.\n\r\nОт края на март до момента са получени 17 нотификации за пилешко със салмонела, като 15 от тях касаят един производител. Заради това БАБХ контролира всяка една партида, която влиза в страната от него. Общото количество, което е внесено от производителя е 544 тона. България не е единствената страна, в която той продава. Същото месо е достигнало до още 7-8 европейски страни, уточни Танева.\n\r\nТя допълни, че България не може да изнесе информация за името на производителя и за имената на българските оператори, които са купили заразеното месо, защото има специална разпоредба от Брюксел, която забранява това.\n\r\nНационалната мониторингова програма също е засякла положителни проби. 2 в наши кланици и 12 при преработватели за първите 11 месеца на година. Партидите от тях обаче въобще не са стигнали до пазара, допълни Танева.", "date": "2019.12.06", "title": "Пилешко месо със салмонела не е стигало до потребителите "}
{"url": "https://www.dnes.bg/stranata/2019/12/06/helpbook-alarmira-opasen-uchastyk-ot-hemus-se-nujdae-ot-remont.432078", "text": "От сигналите, постъпили в платформата на Helpbook.info през последните дни, започваме с молба към община Варна.\r\nСигналът е за нуждата от   при входа в града. Надлъжният разрез на асфалта и в трите ленти е с  ширина 25 см и дълбочина поне 10 см, който създава предпоставка за ПТП поради високата натовареност и опита на водачите на  автомобили да избягват дълбоките дупки, се констатира в сигнала.\r\nПреминаваме към жалба от наш потребител за наглото и редовно навлизане в имота му, който се намира в кв. \"Драгалевци\". Собственикът е подложен на . Въпреки че теренът е на името на фирмата му, същият регулярно се насипва с камъни, отпадъци и го превръщат в незаконно сметище, където ежедневно се паркират автомобили.\r\n                    \n                    \n                \n                \n                \n                Въпреки отделянето с ограда на  имота, с цел прекратяването на това незаконно сметище в рамките на границата на парк Витоша, нещата ескалират. Съвсем скоро колчетата на оградата били избити - премахнати или откраднати, а навлизането с коли в имота и ползването му  продължило. Молбата е нарушителите да бъдат санкционирани, насипът и токсичните отпадъци, които са заровени под камъните, да се премахнат, както и да бъде прекратено своеволието, самоуправството, обсебването и разпореждането с този частен имот.\r\nЗа нужда от съдействие ни писа наш потребител. Той се оплаква от : \"Автомобилът е паркиран така, че изцяло блокира участъка за преминаване и пешеходците са принудени да слизат на натоварения булевард, за да заобиколят. На фона на сутрешната мъгла, вероятността за инциденти е в пъти по-висока. Моля за вашата намеса!“, се твърди в оплакването.\n\r\nПродължаваме с проблем в столицата. В квартал \"Западен парк“ са се образували няколко . Животните са постоянно между блоковете и хората се страхуват да минават. \"Често се случва да лаят и тръгват всички заедно към преминаващите“, описва нашият потребител.\r\nЗавършваме днешния обзор с молба за възобновяване на . На спирка в посочения район лампите не работят повече от седмица, а в тъмницата е много вероятно човек да изпадне в неприятни и опасни ситуации.\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в HelpBook! Платформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2019.12.06", "title": "Helpbook алармира: Опасен участък от \"Хемус\" се нуждае от ремонт"}
{"url": "https://www.dnes.bg/obshtestvo/2019/12/06/slab-sezon-za-ribarite-zashto-mrejite-ostanaha-prazni.432059", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТази година рибарските мрежи останаха наполовина празни. Сезонът за рибарите беше изключетилно слаб, съобщи . \r\n\r\n\"Нашият свещеник отец Стилян се шегува с нас и казва, че Свети Никола ни праща изпитание, за да разбере доколко сме му верни и колко го обичаме. Остава надеждата за следващия риболовен сезон. Този приключи изключително слабо\", сподели председателят на сдружението \"Морски сговор\" Димитър Янчев.\r\n\r\nРибарят споделя, че едва ли ще е проблем запълването на трапезата с морски ястия, защото в магазините има голям избор.\n\n\r\nНовият сезон се очаква да започне през април. Председателят на \"Морски сговор\" сподели, че ще започнат сезона с риболов на попчета.", "date": "2019.12.06", "title": "Слаб сезон за рибарите. Защо мрежите останаха празни? "}
{"url": "https://www.dnes.bg/politika/2019/12/06/izpravi-se-bg-maia-manolova-s-nov-grajdanski-proekt.432096", "text": "\n\"Изправи се.БГ\" - така се казва гражданската платформа, която Мая Манолова представи официално днес. Платформата няма да прераства в партия, увери Манолова.\r\nНовата формация ще защитава само граждански права и ще е в обществена полза.\r\nВ понеделник към платформата ще се присъединят граждански движения,  сдружения, инициативни комитети, браншови организации, но всеки ще  запазва своята самостоятелност в защитаването на общи каузи.\r\n\"Изправи се.БГ\" ще се финансира от дарения и няма да работи само в София. Още следващата седмица ще са в Северозападна България.\r\nЗаедно с Манолова учредители стават много от известните лица, които  застанаха зад нея в кметската кампания и представители на много други  граждански структури.\r\n                    \n                    \n                \n                \n                \n                \"Гражданският  натиск е последната надежда за коректив на властта. Гражданите плащат  скъпо на партиите и институциите, а те са най-легитимният, силният, но и  най-подценяваният инструмент на демокрация\", каза Манолова.\n\r\n ", "date": "2019.12.06", "title": "\"Изправи се.БГ\" -  Мая Манолова с нов граждански проект"}
{"url": "https://www.dnes.bg/index/2019/12/06/unikalno-spasiha-jena-sled-6-ch-spriala-syrdechna-deinost.432043", "text": "Испански лекари са върнали към живот британка на 34 години след шестчасов сърдечен арест, съобщи Асошиейтед прес.\r\n\r\nБарселонската болница Вал д'Еброн уточни, че Одри Марш е попаднала в снежна буря в Пиренеите на 3 ноември, изпаднала е в тежка хипотермия, довела до спиране на сърдечната и дихателна дейност. \r\n\r\nШест часа по-късно, след като е спасена с хеликоптер, тя е съживена в болницата.\r\n\r\nМарш е докарана в болницата с температура 20 градуса Целзий. Това рязко спадане обаче може да я е спасило, защото студът е запазил органите й.\r\n\r\nМарш, която живее в Барселона, още не е възстановила чувствителността на ръцете си. От болницата обаче очакват тя да се върне на работа до дни. \r\n/БТА/\r\n ", "date": "2019.12.06", "title": "Уникално: Спасиха жена след 6 ч. спряла сърдечна дейност"}
{"url": "https://www.dnes.bg/obshtestvo/2019/12/06/pochina-aktrisata-stoianka-mutafova-poklon.432054", "text": "Голямата актриса Стоянка Мутафова почина рано тази сутрин. Тъжната вест съобщи нейният личен мениджър Евгени Боянов в профила си.\r\n\"Тази сутрин в 6.15 часа загубихме Стоянка Мутафова. Нейният Нейчо си я прибра на Никулден! Поклон пред светлата й памет!\"\r\nГолямата българска актриса имаше напоследък здравословни проблеми и се намираше в реанимацията на Военномедицинска академия. \n\n\n\r\nДо последно, на 97 години тя играеше на сцената на Сатиричния театър, като я е сред основателите му.\r\nСтоянка Мутафова бе оперирана през октомври от възпалена жлъчка, но получи усложениня и лекарите дълго се бориха за живота й.\r\n                    \n                    \n                \n                \n                \n                Актрисата постъпи в реанимацията на ВМА, където до последно бе и Стефан Данаилов, когото загубихме на 27 ноември.\r\nНа 2 февруари Стоянка Мутафова щеше да навърши 98 години. Родена в София, в семейство на драматург от Народния театър, нейният път е предначертан  да бъде на сцената. И въпреки, че първо завършва филология в Софийския университет, следващото й обучение вече е в Държавната театрална школа към Народния театър \"Иван Вазов\", след което и следва в театралния отдел в Прага.\r\nСтоянка Мутафова участва в повече от 90 театрални постановки. Многобройни са и изявите и в телевизионни продукции и киното. Основен  неин партньор на сцената е Георги Калоянчев, но играе още с Георги Парцалев и Апостол Карамитев.\r\nОстава в историята на българското кино с ролите си в \"Точка първа\", Любимец 13\", \"Специалист по всичко\", \"Бялата стая\", \"Топло\"... В детските спомени няма да забравим и с ролята й на баба Цоцолана в \"Патиланско царство\".\r\nМутафова има три брака - с чешкия режисьор Роберт Роснер, с журналиста Леонид Грубешлиев, от когото е и дъщеря й Мария (Муки) и с артиста Нейчо Попов. За него именно тя споделя, че е любовта на живота й.\r\nЗа професионалните й постижения легендата на българския театър има множество отличия, сред които орден \"Стара планина\", наградите \"Аскеер\", \"Златен век\", \"Златен Кукерикон\", почетна награда \"Принос в културата и обогатяването на световното театрално изкуство\", голяма награда за изключителни постижения в световното театрално изкуство \"Парад на изкуствата\" и много други.\n\r\nПоклон пред светлата ѝ памет!", "date": "2019.12.06", "title": "Почина актрисата Стоянка Мутафова! Поклон!"}
{"url": "https://www.dnes.bg/usa/2019/12/06/amerikanski-voenen-helikopter-se-razbi-zaginaha-trima.432042", "text": "Хеликоптер на Националната гвардия на САЩ се разби в щата Минесота и всички трима войници на борда му загинаха, съобщи Асошиейтед прес.\r\n\r\nХеликоптерът Ю Ейч 60 Блек Хоук се разбил на 25 км югозападно от град Сейнт Клауд.\r\n\r\nНационалната гвардия изгубила контакт с машината малко след излитането й от Сейнт Клауд в 14.15 часа. Девет минути след излитането екипажът подал сигнал за бедствие. Няколко часа по-късно спасителни екипи открили останките от хеликоптера.\r\n\r\nЗапочнало е разследване на причините за катастрофата, пише БТА.", "date": "2019.12.06", "title": "Американски военен хеликоптер се разби, загинаха трима"}
{"url": "https://www.dnes.bg/obshtestvo/2019/12/06/ot-dnes-zasileni-policeiski-proverki-po-pytishtata.432047", "text": "Засилени проверки по пътищата от днес до 9 декември. Пътните полицаи в цялата страна ще следят предимно дали се шофира след употреба на алкохол и наркотици, дали водачите зад волана са правоспособни и дали автомобилите им са технически изправни.\r\n\r\nМерките са заради предстоящия студентски празник. И тази година най-предпочитани дестинации за 8 декември са зимни курорти и хижи, предаде . \r\n\r\nЗаради това и ще бъде засилено полицейското присъствие в такива райони. Екипи ще има и в близост до заведения, резервирани за празника.", "date": "2019.12.06", "title": "От днес: Засилени полицейски проверки по пътищата"}
{"url": "https://www.dnes.bg/obrazovanie/2019/12/06/studenti-s-niski-diplomi-a-s-po-visoki-dohodi-izkliuchenieto-e-za-it-tata.432041", "text": "Студентите, влезли в университет с ниски дипломи за средно образование, се реализират по-добре на пазара на труда и получават по-високи заплати от колегите си, които са били отличници в гимназията. Това става ясно от Рейтинговата система на висшите училища за 2019 г., съобщава \"Монитор\".\n\r\nОбучаващите се в направление \"Проучване, добив и обработка на полезни изкопаеми\", които работят като специалисти по природни и технически науки или водачи на моторни превозни средства, влизат в университет със среден успех от дипломите си добър 4,40, но след като завършат имат среден облагаем доход 2339 лв.\r\nВ същото време преди удръжките възнагражденията на завършилите \"Стоматология\", които са напуснали училище с отличен 5,51, са едва 920 лв. Така излиза, че четворкаджиите в гимназията си докарват по-високи доходи от отличните ученици.\n                    \n                    \n                \n                \n                \n                \r\nСтудентите от направление \"Ветеринарна медицина\" също са залягали над учебниците в гимназията, но след това не получават големи възнаграждения. Средният им успех в дипломите от училище е много добър 5,27, а в същото време те са в дъното на класацията по облагаем доход с 880 лв. \r\nНиска заплата преди удръжките вземат и завършилите направление \"Музикално и танцово изкуство\" - малко над 900 лв. Те също са били приети в университет с висок успех в дипломата за средно образование – средно много добър 5,02. Техните колеги от направление \"Металургия\" обаче имат много по-високи възнаграждения преди удръжките, въпреки че не са показали забележителен успех в школото. Дипломиралите се металурзи вземат средно по 1940 лв. на месец, макар да са с училищен успех добър 4,38.\n\r\nС най-големи заплати преди данъците пък са обучавалите се в направление \"Информатика и компютърни науки\", които оглавяват статистиката със среден доход 2586 лв. Те обаче са се потрудили още от гимназията, за да успеят да влязат в желаната от тях специалност и са имали среден успех много добър 5,27. Най-високи в това направление се оказват възнагражденията на възпитаниците на СУ \"Св. Климент Охридски\". IT- специалистите с диплома от най-стария вуз у нас припечелват средно по 4193 лв.\r\nВ същото време техните колеги от Нов български университет имат среден облагаем доход от 3438 лв. Заплатата на завършилите университета по библиотекознание и информационни технологии в направление \"Информатика и компютърни науки\" пада двойно – на 2129 лв.. Колегите им от Шуменския университет \"Епископ Константин Преславски\" пък вземат едва 1123 лв. което е близо четири пъти по-малко от IT-тата, излезли от СУ.\n\r\nНа второ място по облагаем доход се нареждат студентите от направление „Математика“ с 2435 лв., които също са имали диплома за средно много добър.\n\r\nЗа първи път над 50% от завършилите се реализират на позиция, за която се изисква висше образоване, обясни Георги Стойчев, ръководител на консорциума, който е подготвил новото издание на рейтинговата система. Той открои три типа професионални направления, свързани с реализацията на студентите. При първите има значение в кой университет са завършили студентите. Стойчев даде пример с \"Икономика\", където за заплащането и последващата реализация е важно дали си възпитаник на СУ или Стопанската академия в Свищов. К\r\nъм втория тип направления спада „Медицината“, при която не е от значение в кой университет са следвали студентите, тъй като и в шестте вуза, обучаващи бъдещи лекари, реализацията и заплащането са близки. При последния тип е важна специалността, а не направлението. Пример са обучаващите се в „Архитектура, строителство и геодезия“, където кадрите на Университета по архитектура, строителство и геодезия са предимно архитекти и инженери и не всички намират работа, докато възпитаниците в Академията на МВР имат 100% реализация на пазара на труда.\n\r\nСУ пръв в 21 професионални направления\n\r\nСофийският университет „Св. Климент Охридски“ е пръв по рейтинг в 21 от всичките 52 професионални направления във вузовете. Сред тях са „Педагогика“, „Право“, „Психология“, „Туризъм“, „Химически науки“, „Физически науки“. След Алма матер по брой направления, получили най-висока акредитация, е Технически университет – София. Той е лидер общо в 6 направления, сред които са „Общо инженерство“, „Електротехника, електроника и автоматика“ и „Машинно инженерство“. Медицинският университет в София пък е най-добър в четири направления - „Стоматология“, „Фармация“, „Обществено здраве“, а първото място за „Медицина“ дели с Медицинския в Пловдив. Лидери в по три професионални направления пък са Американският университет в България, Лесотехническият университет и Химикотехнологичният и металургичен университет в София. Тракийският университет в Стара Загора и Аграрният университет в Пловдив водят в две професионални направления, а други 11 висши училища са първи в поне едно професионално направление.\n\r\nПовече педагози и военни за сметка на правистите\n\r\nПовече студенти се обучават за педагози, военни и медици, докато тези в направления икономика, администрация и управление са намалели от 2014 г. В направлението „Медицина“ студентите са се увеличили най-много - със 76%, посочи Георги Стойчев. От рейтинговата система става ясно, че през 2014 г. те са били 6679, докато 2019 г. са 11 737. Така за този период медицината се изкачва от 13-о до 4-то място по брой студенти, които са избрали тази специалност. Обучаващите се във „Военно дело“ са се увеличили с 60%, в „Стоматология“ - с 41%. В „Педагогика“, която е третото най-изучавано направление, пък ръстът е с 36%. Тя вече заема мястото на „Правото“, където студентите намаляват от 11 149 на 9389. От 2014-а насам пък обучаващите се в двете най-масови направления - \"Икономика\" и \"Администрация и управление\", са с близо 31 000 по-малко. Икономистите тази година са 37 909, докато преди пет години са били 59 608. Тези, които следват в направление \"Администрация и управление\", пък вече са 16 584, докато през 2014 г. са били 27 382. \"По-големият брой обучаващи се за учители, лекари и инженери, за сметка на по-малко икономисти и юристи, отговаря на нуждите на пазара на труда\", обобщи Стойчев.\n\r\nСтимули за вузовете със споделени програми\n\r\nМинистерството на образованието и науката ще стимулира университетите, които ще обучават студентите си с общи учебни програми и споделена материална база. Това съобщи просветният министър Красимир Вълчев. Той подчерта, че свързването в университетски мрежи ще осигури по-добро развитие на вузовете ни. \"Насърчаването на мрежовия подход е една от основните политики през следващите години. Това означава общи дипломи, споделени преподаватели, ресурси, материална база, общи програми. Ние ще стимулираме това със средства, които са предвидени в държавния бюджет\", обясни той.\r\nТова ще бъде заложено и в стратегията за висше образование, която просветното министерство готви. \"Висшите училища трябва да са свързани. Малко вероятно е да бъдат конкурентни, ако развиват само собствени школи от преподаватели. Няма висше училище, което да има достатъчно преподаватели по всички дисциплини. Все по-непригодно ще е един вуз да обучава сам\", допълни Вълчев. Учебните програми също трябвало да бъдат все по-комплексни, а бакалавърските програми да подготвят студентите да продължат обучението си в магистратури в различни направления. Причината за това е, че днешните деца ще работят между 3 и 9 професии, посочи просветният министър.\r\n ", "date": "2019.12.06", "title": "Студенти с ниски дипломи, a с по-високи доходи. Изключението е за IT-тата"}
{"url": "https://www.dnes.bg/obshtestvo/2019/12/06/doc-mangyrov-bez-panika-salmonelata-umira-pri-75-gradusa.432056", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Салмонелите са микроби, които живеят в храносмилателния тракт на животните. Няма място за паника, защото това е нещо, с което ние живеем. Инфектиращата доза е много висока. За да се зарази човек със салмонела, трябва да изяде няколко милиона микроби. Салмонелите са чувствителни на термична обработка, загиват при 75 градуса. Това обясни доц. д-р Атанас Мангъров от Инфекциозна болница в София  по. \n\n\r\nВсе още не е ясно как близо 100-те тона пилешко месо от Полша, заразено със салмонела, е стигнало до българския пазар. От началото на годината досега, по системата за бързо оповестяване, страната ни е получила 16 предупреждения за заразено пилешко.\n                    \n                    \n                \n                \n                \n                \r\nПо думите на доц. д-р Мангъров най-голям риск има при децата, защото и по-малки количества са достатъчни те да бъдат заразени със салмонелоза. А замърсяването се получава, когато при процеса на колене на животните съдържимото в червата им, заразени със салмонели, попадне върху месото.\n\r\n\"Яйцата трябва да се варят 13-15 минути, защото почти всички, независимо дали от магазина или домашни, са заразени със салмонели. Не се заразяваме, когато ги ядем, просто защото инфектиращата доза е много висока. Трябва да изядете твърде много яйца, за да се заразите\", уточни доц. д-р Атанас Мангъров.\n\r\nКогато заболяването се появи клинично, то протича с различна по тежест диария, висока температура, стомашни болки и повръщане, стана ясно още от думите му пред екип на Bulgaria ON AIR.", "date": "2019.12.06", "title": "Доц. Мангъров: Без паника, салмонелата умира при 75 градуса"}
{"url": "https://www.dnes.bg/obshtestvo/2019/12/06/borisov-za-mutafova-vinagi-shte-e-simvol-na-bylgarskiia-teatyr.432058", "text": "Стоянка Мутафова винаги ще бъде от символите на българския театър, написа премиерът Бойко Борисов в личния си Facebook профил по повод смъртта на голямата българска актриса. \n\"Светла й памет на Стоянка Мутафова! Отиде си един изключителен мил и добър човек. Тя винаги ще бъде от символите на българския театър. Поклон!\", написа премиерът. \r\n\r\nСтоянка Мутафова почина тази сутрин във ВМА на 97-годишна възраст.", "date": "2019.12.06", "title": "Борисов за Мутафова: Винаги ще е символ на българския театър"}
{"url": "https://www.dnes.bg/obshtestvo/2019/12/06/kilometrichni-opashki-ot-tir-ove-na-granicata-s-turciia.432053", "text": "Километричните опашки по границата ни с Турция предизвикаха недоволство сред жителите на Свиленград. Всеки ден опашката е дълга около 10 км, съобщава Нова ТВ. Много често е блокиран и достъпа до околните села. \r\n\r\n„Разклонът за село Капитан Андреево винаги е задръстен. Има боклуци от превозните средства и неприятна миризма. Шофьорите често си хвърлят фасовете и може да избухне голям пожар. Шумът също е непоносим”, заяви кметът Милен Милушев на село Капитан Андреево. \r\n\r\nНа извънредно заседание на Общинския съвет в Свиленград се прие декларация срещу проблема с опашките. \r\n\r\n„Документът е адресиран към изпълнителната власт. Идеята е да заострим проблема и той да бъде решен по-бързо. Идва зима и е време камионите да спрат да стоят на магистралата с часове”, коментира Георги Еленков, председател на Общинския съвет в Свиленград.", "date": "2019.12.06", "title": "Километрични опашки от ТИР-ове на границата с Турция"}
{"url": "https://www.dnes.bg/muzika-drugi/2019/12/06/italiia-muzikata-e-liubov-v-glavnata-rolia-kamerniiat-orkestyr-na-la-skala.432065", "text": "На 15 декември от 20:00 часа Камерният оркестър на Театър Ла Скала Cameristi della Scala ще открие 33-ото издание на Новогодишния музикален фестивал. \n\r\nВ зала 1 на НДК ще звучат творби от италиански композитори под заглавие \"Италия - музиката е любов\". Концертът ще бъде открит с известната Трета сюита от Антични танци и ария от Оторино Респиги. Публиката ще чуе още популярната Трета Соната \"а куатро\" на Джоакино Росини - свежа музика, с виц и грация, написана за домашно забавление.\nМарко Енрико Босси, известен за времето си органист, композитор и педагог също е сред композиторите, чиито Intermezzi goldoniani, създадени през 1905 г. в почит към Карло Голдони, ще звучат на 15 декември.\n                    \n                    \n                \n                \n                \n                \r\nФиналната пиеса от програмата на концерта е композиция на Емануеле Педрани. Той е известен контрабасист, в момента член на състава на оркестъра на Миланската Скала, женен за българка - флейтистката Десислава Петева. Музиката му е вдъхновена от преживяванията му, породени от природни картини и народните традиции на страната ни, които той с удоволствие и находчивост споделя със слушателите си. Сюитата Walking on the Air (Летя от щастие) за пиано и оркестър е специално аранжирана за предстоящия концерт в зала 1 и ще бъде представена в три части – \"Френетични седем\", \"Валс за Деси\" и \"Нестинарка\".\n\r\nНа 15 декември публиката ще стане част от завладяващо музикално изживяване поднесено с италиански финес и много специално отношение към България, която Педрани посещава често заедно със съпругата си.\n\r\nБилети за концерта можете да закупите от касите на Билетен център – НДК и онлайн на tickets.ndk.bg, на цени от 30 до 80 лв. както и ВИП билети от 90 лв. За ученици, студенти и пенсионери билетите са с 20 % отстъпка.\n\r\nЛюбителите на класическата музика ще могат да зарадват себе си, свой близък или приятел с празничен ваучер за събития от програмата на Фестивала. Ваучерът е подходящ за коледен подарък на цялото семейство и е в две предложения - от 50 и 30 лв. ", "date": "2019.12.06", "title": "\"Италия - музиката е любов\". В главната роля Камерният оркестър на Ла Скала"}
{"url": "https://www.dnes.bg/teatar/2019/12/06/stoianka-mutafova-jivotyt-e-teatyr-koito-ne-go-nosi-e-umrial.432062", "text": "\n Последният рожден ден на Стоянка Мутафова едва побра почитателите й в зала 1 на НДК. Легендарната актриса, известна най-вече с комедийните си роли на сцената отпразнува на 2 февруари тази година 97-ия си рожден ден със спектакъла „Стоянка Мутафова – 70- години на сцена“.\r\nПоздравиха я много артисти, сред които Йорданка Христова, Силвия Кацарова, Мария Сапунджиева, Виктор Калев, Любо Нейков, Ненчо Илчев.\r\nИменно комедията бе жанрът, в който най-силно се разпростираше таланта на Мутафова. За първи път се появява в театъра, когато е едва 13-годишна и изиграва Дуняшка от \"Женитба\". А още с първата си професионална роля през 1945 г. тя играе прислужницата в пиеса на Молиер.\n\n\r\n                    \n                    \n                \n                \n                \n                Кариерата й на сцената бе свързана предимно с Държавния сатиричен театър \"Алеко Константинов\", като тя е сред основателите му и постановки с нейно участие бе в репертоара на театъра до съвсем скоро.  Публиката още помни ролите й в \"Предложение\", \"Сватба\", \"Смъртта на Тарелкин\", \"Чичовци\", \"Суматоха\", \"Януари\", \"Мъртви души\", \"Вражалец\". Както и в по-късните \"Скакалци\", \"Столетие мое\", \"Госпожа Стихийно бедствие\".\r\nИмето й е свързано и с Народния театър с роли във \"В навечерието\", \"Три сестри\", \"Големанов\" ...\r\nВ обикновени разговори, Стоянка Мутафова не криеше чувството си за хумор, но и не пропускаше да коментира, че сцената е нейния живот, а \"Сатирата - всичко\".\r\nПалитрата й от участия е богата. В киното прави незабравими образи в \"Специалист по всичко\", \"Любимец 13\", \"Топло\", \"Бялата стая\", \"Кит\", \"Езоп\", \"Патиланско царство\"...\r\nПред БНТ Стоянка Мутафова споделя: \"Животът е театър, който не носи театър в себе си, е умрял. Аз не говоря за артисти. Всеки човек носи театър в себе си. Всеки. Аз вече си отивам, но ми се иска театърът малко да се извиси\". \r\n ", "date": "2019.12.06", "title": "Стоянка Мутафова: Животът е театър, който не го носи е умрял..."}
{"url": "https://www.dnes.bg/crime/2019/12/06/mvr-spria-nezakonna-prodajba-na-nerazresheni-lekarstva.432060", "text": "Неразрешени за употреба лекарства иззеха икономическите полицаи от ОД на МВР Хасково, съобщиха от Областната дирекция на МВР.\r\nВчера заедно със служители от Изпълнителната агенция по лекарствата те са провели операция с цел установяване и документиране на неправомерно разпространение в интернет на лекарствени продукти, отпускани с рецепта или неразрешени за употреба на територията на страната.\r\nВ дом и склад на булевард \"Раковски\" в областния град са били намерени 463 опаковки с турски лекарствени медикаменти, които са били предадени с протокол от 52-годишния си собственик, който е познат на органите на реда.\r\nНа хасковлията е бил съставен акт по Закона за лекарствените продукти в хуманната медицина.", "date": "2019.12.06", "title": "МВР спря незаконна продажба на неразрешени лекарства"}
{"url": "https://www.dnes.bg/obshtestvo/2019/12/06/radev-za-mutafova-bezgranichen-talant-obichana-ot-publikata.432069", "text": "С голямо прискърбие научих за загубата на Стоянка Мутафова – изключителна личност и творец. Призвана да дарява своя безграничен талант, обичана безрезервно от публиката, написа президентът Румен Радев във Facebook по повод смъртта на великата българска актриса.\n\r\n\"Успяваше да покаже по удивителен начин, че истинският извор на непрекъсващата и ярка човешка енергия е себераздаването.\r\nНадарена с удивителната сила на таланта, изпълнена с обич и уважение към всеки зрител – така десетилетия наред Стоянка Мутафова владееше сцената на голямото изкуство. Тя се превърна в негов символ.\n\n\n\r\nС нея всяка зала и всяка публика ставаше голяма, значима, одухотворена. Тя остава златна епоха в българския театър и кино.\n                    \n                    \n                \n                \n                \n                \r\nДълбок поклон и вечна памет!\", написа президентът.\r\nАктрисата почина рано тази сутрин в реанимацията на ВМА. До последно - на 97 години, тя играеше на сцената на Сатиричния театър, като тя е сред основателите му.", "date": "2019.12.06", "title": "Радев за Мутафова: Безграничен талант, обичана от публиката!"}
{"url": "https://www.dnes.bg/politika/2019/12/06/ot-ns-za-stoianka-mutafova-vselena-ot-talant-i-emblema.432072", "text": "Вселена от талант и емблема на българския театър. Така ще запомнят депутатите актрисата Стоянка Мутафова, която почина тази сутрин в болница.\n\r\nНародните представители почетоха паметта й с минута мълчание, а шефката на НС Цвета Караянчева призна, че Мутафова ще остане в съзнанието на всички с нейното очарователно присъствие, обаяние, талант и артистичност.\n\r\n\"Тя е любима актриса на поколение българи\", допълни Караянчева. \n\n\n\nВежди Рашидов от ГЕРБ, който оглавява Комисията по културата, призна, че е тъжно, че двама големи знакови артисти за нацията си отиват един след друг - в понеделник се простихме със Стефан Данаилов, а сега почина и Мутафова.\n                    \n                    \n                \n                \n                \n                \r\n\"Отива си самочувствието на българската нация, една епоха си отива, въздухът обеднява, все по-малко озон остава в него\", каза Рашидов.\n\r\n\"Много често трябва да се замислим защо хората казват, че изкуството вечно – защото само хората на културата създават идентичността, проповядват хигиената и морала на едно общество, те са лакмусът на това общество и когато големи лакмуси си отиват остава празно след тях\", допълни той.\n\r\nСпоред него младото поколение трябва да запази самочувствието си, пазейки тези свети имена във времето.\n\r\nЗа Нона Йотова от БСП Мутафова е безспорно голям талант. Тя ще я запомни с доброто и човешко отношение към младите артисти.\n\r\n\"Никога на е била от големите звезди, които не се интересуват какво става около тях с другите,тя е емблема на театъра\", обобщи Йотова.", "date": "2019.12.06", "title": "От НС за Стоянка Мутафова: Вселена от талант и емблема"}
{"url": "https://www.dnes.bg/zvezdi/2019/12/06/deo-ne-blizval-alkohol-ot-godina-no-nadigna-rakiiata.432071", "text": "Телевизионният водещ Део бе поредния специален гост, който прекрачи прага на \"Фермата\" този сезон. Той изненада оцелелите участници в шоуто с признанието, че от година не близва алкохол и влиза в графата \"Пълен трезвеник\".\n\r\n\"Жена ми ме направи друг човек. В момента съм най-добрата версия на себе си, най-смислената\", заяви Део. Освен че не надига чашката, той не злоупотребява и с наркотици. От публичните му признания преди години стана ясно, че дълго е влачил лошия навик, но накрая отказал дрогата, благодарение на спорта.\n\r\nВъв \"Фермата\" обаче Део наруши обета си за въздържание, изкушен от ракията, произведена от участниците. \n\r\n\"Ще я опитам. Това ми е първата глътка от миналия септември. Пропих се във \"Фермата\", пошегува се той.\n                    \n                    \n                \n                \n                \n                \r\nДео влезе в стопанството с екранната си партньорка Марина Кискинова. Двамата си напазаруваха биохрани и стоки дни преди големия финал на шоуто, който ще бъде излъчен на живо на 14 декември. Общата сума от продажбите на домашната продукция ще отиде за благотворителност.\r\n ", "date": "2019.12.06", "title": "Део не близвал алкохол от година, но надигна ракията"}
{"url": "https://www.dnes.bg/politika/2019/12/06/agov-rusiia-raboti-sreshtu-es-i-interesa-na-bylgariia.432064", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Русия работи за разбиване на ЕС, което е срещу интереса на България. Това заяви журналистът Асен Агов в студиото на \"България сутрин\", коментирайки покачващото се напрежение между София и Москва.\n\r\nКремъл изгони български представител в Руската федерация и го обяви за персона нон грата. Ден по-рано раздразненият президент Владимир Путин обяви, че България съзнателно бави реализацията на проекта \"Турски поток\" на своя територия.\r\n\"Путин напоследък е доста раздразнителен и реагира доста неразумно. Причините за това трябва да се търсят в Русия. Има недоволство в Русия, спада му рейтингът. Съответно и той е тревожен. Реакцията на Москва, която логично изгони български дипломат, е непремерена. \n\n\n\r\n                    \n                    \n                \n                \n                \n                Тук действа офицер от Главното разузнавателно управление на Русия. Ще дойде тук офицер от ГРУ в България, за разлика от българския дипломат, който ще отиде в Москва\", обясни Агов.\r\nИ подчерта, че напоследък излизат много сериозни данни, че Русия активно работи през България в целия регион и то срещу интересите на страната ни. \n\r\n\"Цинизмът управлява руската политика, няма морални граници. С Русия се преговаря от позиция на силата. Силата на България е в НАТО и ЕС\", посочи журналистът.\r\nКолегата му Валери Тодоров не смята, че отношенията ни с Русия са поставени на карта. На мнение е обаче, че руската реакция с отстраняването на дипломата ни е закъсняла.\r\n\"Ако говорим за реципрочност, българският дипломат се оказа с по-висок ранг. Реакцията от руска страна е с една степен по-висока. Вероятно това е опит да се даде знак България да не се въвлича в ескалацията на шпионските афери. Другият момент е нервността около енергийните проекти и забавянето от наша страна\", коментира Тодоров пред \n\r\nТой добави, че България попада в коридор от интереси. А изявлението на руския президент можело да се изтълкува като опит да се окаже натиск и знак към България да разпознае Русия като друг вид партньор.\n\r\nАсен Агов пък не очаква промяна на руската политика, която по думите му е една и съща от времето на Екатерина Велика. Според него отношенията ни с Русия ще се влошават все повече и ще има по-голям натиск.", "date": "2019.12.06", "title": "Агов: Русия работи срещу ЕС и интереса на България"}
{"url": "https://www.dnes.bg/obshtestvo/2019/12/06/us-kompanii-se-vkliuchvat-v-moderniziraneto-na-armiiata-ni.432031", "text": "Американски компании искат да участват в модернизацията на армията ни. Фирми като “Локхийд Мартин”, “Нортроп Груман”, “Ошкош Дифенс”, “Текстрон” и Ай Би Ем имат интерес към съвместно производство на оръжия и бойна техника с български заводи. И участие в търговете за нова техника на армията. Това стана ясно на втория форум за отбранителна индустрия и киберсигурност, организиран от Американо-централноевропейската бизнес асоциация. Осемте американски компании са на посещение в България, съобщава „Монитор“.\n\n\n\r\n„Благодарение на нашето партньорство с българското правителство те имат над 70 срещи с български фирми! Посланик Мустафа приветства групата, след като посети заедно с тях Министерския съвет“.\n                    \n                    \n                \n                \n                \n                \r\n“Нортроп Груман” имат интерес да продадат на България оръдията “Бушмастер”, а “Ошкош” - бронираните бойни машини MRAP и лека тактическа бронирана техника. “Локхийд Мартин”, от които България вече купи 8 изтребителя F-16,стана ясно от представянията на компаниите. Ай Би Ем има интерес да продаде продукти за киберзащита.\n\r\nМодернизацията на армията с нови техника и оръжие ще продължи поне до 2032 г., каза зам.-министъра на отбраната Атанас Запрянов. През април ще стане готов стратегическият преглед на отбраната и в него ще са записани новите проекти, обясни той пред бизнеса. Засега освен двата големи проекта за нови бронирани машини и патрулни кораби военните предвиждат и сделки за покупка на триизмерни радари за водене на F-16 и радари и нова артилерия за противовъздушната отбрана. Освен това с американска финансова помощ разчитат да закупят и способности за киберзащита.\n\r\n“Значителна част от растящия български износ се дължи на произвеждащите оръжия и военна техника заводи и те стават все по-добри”, коментира на форума и министърът на икономиката Емил Караниколов.\n\r\nМВР пък търси помощта на американския бизнес за възможности за контрол над комуникациите и проследяване при внедряването на 5G мрежата, обясни вътрешният министър Младен Маринов.\n\r\nДо момента американски фирми са инвестирали у нас над 2,5 млрд. долара и са наели над 30 000 български работници, но това е само началото, каза посланичката на САЩ Херо Мустафа.\n\r\nПрез януари предстои първата стратегическа среща между България и САЩ след подписаното от премиера Бойко Борисов и президента Доналд Тръмп споразумение, добави тя.", "date": "2019.12.06", "title": "US-компании се включват в модернизирането на армията ни "}
{"url": "https://www.dnes.bg/index/2019/12/06/prognoza-spad-na-imotnite-sdelki-prez-2020-a.431976", "text": "Спад на броя сключени сделки през 2020 г., при стабилни цени,  прогнозират от Националната асоциация на  строителните предприемачи. Организацията  обединява над 20  строително-инвестиционни компании, опериращи предимно  на територията на  Столичната община.\r\nСтроителните предприемачи очакват  поскъпването на новите жилища да бъде минимално – между 3% и 5%, какъвто  бе и ръстът през отминаващата 2019-а. Въпреки високата активност на  купувачите през последните години, силно вероятно е обемът на покупките  да намалее с до 15%.\n\r\n\"Макар профилът на клиентите да е без съществена разлика - млади  семейства, търсещи първо жилище, виждаме промяна в поведението им.  Процесът по покупка става по-дълъг, провеждат се повече огледи,  преговорите са интензивни. Търсят се различни възможности за  предоговаряне на условията, като отстъпки и гъвкавост в схемите за  изплащане\", уточнява Асен Чавдаров, член на УС.\n                \n                \n                \r\nУвеличават се покупките на жилища с банков кредит, отчитат от НАСП.  Достъпните заеми и изгодните условия привличат клиенти, които не  разполагат с цялата сума, но имат стабилни доходи.\r\n\"Можем да обособим  два типа купувачи с кредит - едните разчитат основно на заема с  минимално самоучастие в сделката около 20%, а другите разполагат с  повече спестявания и покриват над 60% от стойността на имота сами\",  допълва Асен Чавдаров.\n\r\nПрактика на някои от клиентите, които имат собствено жилище и планират  покупката на ново, е да ипотекират стария си апартамент, използвайки  сумата за покриване на част от сделката. След като се настанят в новото  жилище, отдават старото под наем. Средствата от наема използват за  вноската по кредита и след като изплатят ипотеката, вече разполагат с  две жилища.\n\r\nОт Асоциацията настояват за въвеждане на електронно строително  разрешително, като една от най-съществените и належащи стъпки за  облекчаване на административната тежест.\r\nТе искат и собствениците на имоти в междублокови пространства да имат възможност за компенсация или замяна с други терени в съседство или със земеделски земи с възможност за застрояване.\r\nСпоред тях това ще ограничи напрежението между гражданите и строителните предприемачи, като запази правото на притежателите да използват и устроят терените си.\r\nСпоред Александър Ваклин, член на НАСП, е възможен и вариант, при който държавата изплаща на собствениците стойността на проблемните имоти, защото тя е органът, който е върнал правото им на собственост, но не позволява то да бъде реализирано. \n\r\nЧленовете на НАСП искат промени при регламентирането на жилищни и нежилищни сгради. В момента регулацията позволява жилищни имоти в смесени сгради на практика да се изграждат с по-малки отстояния, каквито са позволени при другите типове строителство.\n\r\nСпоред тях сред казусите с належаща нужда от решение е също регламентирането на имотите с изцяло северно изложение. В момента наредбите не позволяват жилища с изложение изцяло на север, североизток или северозапад.", "date": "2019.12.06", "title": "Прогноза: Спад на имотните сделки през 2020-а"}
{"url": "https://www.dnes.bg/obshtestvo/2019/12/06/otbeliazvame-nikulden-praznuvat-moriacite-i-ribarite.432032", "text": "Православната църква почита днес паметта на свети Николай Мирликийски Чудотворец, празникът е наричан от народа Никулден. Свети Николай е един от най-почитаните християнски светци. Покровител е на моряците и рибарите. На Никулден празнуват също банките и банкерите.\n\n\r\nНиколай Мирликийски е роден през 3-и век в Патара, днешна Мала Азия. След праведен монашески живот е избран за архиепископ на град Мир, Ликийска област. Умира през 342 г. Мощите на светеца днес се пазят в италианския град Бари. През целия си живот свети Николай помагал на страдащите, защитавал невинните, укрепвал слабите със словото на истината и вярата.\n\r\nСпоред народните вярвания светецът причинява бурите и ураганите в морето, и затова на Никулден всички гемии спират да се движат. Подрежда се празнична трапеза, на която задължително се поднася специално ястие - рибник, приготвено от прясна риба, най-често шаран, като курбан за преживяно нещастие, избегната беда или просто за здраве и благополучие на къщата, пише БТА. \n                    \n                    \n                \n                \n                \n                \r\nКултът към свети Николай - като покровител на моряците и рибарите, прониква рано в българските земи. В народните вярвания светецът плава на златен кораб, който винаги пристига там, където имат нужда от чудотворната му десница. На него Бог е отредил силата да усмирява бурите и морските стихии, и да спасява изпадналите в беда сиромаси.\n\r\nНа Никулден свършва и сезонът на есенния риболов, който се отбелязва с угощение и почерпка от рибарите и търговците на риба. На този ден ставало разделянето между рибарите на спечеленото през сезона. Като празнували и правели едновременно с това равносметка, те не забравяли да свият венец от бръшлян и да го пуснат в морето - за онези, които не са се върнали на брега.\n\r\nПоверието гласи, че когато се прави нова лодка, в нея трябва да се вгради икона на свети Николай. Вярва се, че тя пази лодката от бурите и ветровете. С иконата на светеца жените на рибарите излизали по време на морска буря на брега и я потапяли до три пъти във водата, като заклинание да се върнат мъжете им живи и здрави. В миналото рибарите не излизали в морето без молитва пред иконата на свети Николай.", "date": "2019.12.06", "title": "Отбелязваме Никулден, празнуват моряците и рибарите "}
{"url": "https://www.dnes.bg/blizak-iztok/2019/12/06/dolinata-na-reka-iordan-shte-byde-aneksirana-ot-izrael.432033", "text": "Израелският премиер Бенямин Нетаняху заяви вчера, че страната му има пълното право да анексира долината на р. Йордан, въпреки отправеното от главния прокурор на Международния наказателен съд предупреждение, предаде Асошиейтед прес.\n\n\r\nНетаняху заяви, че предложението му да анексира стратегическата част от окупирания Западен бряг на р. Йордан е било обсъдено на срещата му в сряда в Лисабон с държавния секретар на САЩ Майк Помпейо, пише БТА. \n\r\nВ доклад вчера главният прокурор на МНС Фату Бенсуда заяви, че нейният офис следи \"с безпокойство\" израелското предложение. Но Нетаняху каза пред журналисти, че Израел \"има пълното право да стори това, ако решим така\". Израелският премиер заяви също, че на срещата с Помпейо са се договорили да продължат с плановете за договор за съвместна отбрана.\n                    \n                    \n                \n                \n                \n                \r\nВ навечерието на парламентарните избори в Израел на 17 септември Нетаняху обеща, че ако бъде преизбран, ще анексира долината на река Йордан и северния бряг на Мъртво море.", "date": "2019.12.06", "title": "Долината на река Йордан ще бъде анексирана от Израел "}
{"url": "https://www.dnes.bg/notifikacii/2019/12/06/norvejki-deputat-nato-zaslujava-nobelova-nagrada.432034", "text": "Норвежки депутат обяви вчера, че е предложил НАТО, най-големия военен съюз в историята, за Нобеловата награда за мир за 2020 г., съобщи Франс прес.\n\n\r\n\"Със своето съществуване НАТО гарантира нашия мир от 70 години. Благодарение на НАТО избегнахме Студената война да стане гореща война\", написа във Фейсбук страницата си Ерлен Виборг, депутат от популистката десница, участваща в управляващата коалиция в Норвегия. \"Понякога ние сме зависими и от военни операции за постигането на мира\", добавя той.\n\r\nНеговото послание беше отправено ден след срещата на върха на алианса в Лондон, където разногласията между САЩ, Франция и Турция излязоха на яве, отбелязва агенцията.\n                \n                \n                \r\nНобеловият комитет приема всички предложения, ако те са изпратени преди крайния срок 31 януари, припомня АФП. Право да номинират имат хиляди парламентаристи и министри от всички държави по света, бивши лауреати, някои университетски професори и бивши и настоящи членове на самия комитет.\n\r\nДруг норвежки депутат обяви през октомври, че предлага за Нобеловата награда за мир \"народа на Хонконг\".\n\r\nТазгодишната Нобелова награда за мир беше присъдена на етиопския министър-председател Абий Ахмед заради усилията му да прекрати 20-годишния граничен конфликт между Етиопия и съседна Еритрея. ", "date": "2019.12.06", "title": "Норвежки депутат: НАТО заслужава нобелова награда"}
{"url": "https://www.dnes.bg/notifikacii/2019/12/06/opek-sys-sporazumenie-da-namaliat-proizvodstvoto-na-neft.432035", "text": "Участниците в срещата на Организацията на страните износителки на петрол (ОПЕК) във Виена постигнаха консенсус за съдбата на сделката по съкращаване на добива след март 2020 г., когато изтича сегашното споразумение, но планират да продължат преговорите днес. Това заяви пред журналисти саудитският министър на енергетиката, промишлеността и минералните ресурси принц Абдулазиз бин Салман в края на срещата на министрите от ОПЕК в австрийската столица, предаде ТАСС.\n\n\r\n\"Постигнахме съгласие с всички участници в ОПЕК\", заяви министърът, според когото министерската среща е протекла успешно. Той отбеляза, че постигнатият консенсус ще бъде обсъден на днешното заседание с министрите във формат ОПЕК+ /петролният картел и няколко държави извън него, включително Русия/. Министърът не уточни параметрите на сделката, за която е била постигната договореност, пише БТА. \n                \n                \n                \r\nСпоред източници вчера енергийни министри, сред които на Саудитска Арабия и Русия, са препоръчали ОПЕК+ да увеличи сегашното свиване на добива, което е 1,2 милиона барела дневно, с още 500 000 барела дневно, предаде Ройтерс. Намаляване на добива с 1,7 милиона барела дневно би означавало свиване на световното предлагане на черно злато с 1,7 на сто.", "date": "2019.12.06", "title": "ОПЕК със споразумение да намалят производството на нефт"}
{"url": "https://www.dnes.bg/eu/2019/12/06/miliarder-dari-1-mln-liri-za-osyshtestviavaneto-na-brexit.432036", "text": "Питър Харгрийвс, един от най-богатите хора във Великобритания и вторият най-щедър донор за кампанията за излизане от ЕС през 2016 г., направи дарение от 1 милион британски лири /1,28 милиона щатски долара/ на премиера Борис Джонсън за предстоящите другата седмица парламентарни избори, предаде Ройтерс.\n\n\n\r\nХаргрийвс, който е съосновател на компанията за финансови услуги Харгрийвс Лансдаун, заяви, че се тревожи от възможността Обединеното кралство да остане в Европейския съюз. \"Избирателите гласуваха да излезем, да излезем, да излезем изцяло\", заяви 73-годишният милиардер пред Ройтерс. \n\r\n\"В референдума не се казваше нищо за дом за временно пребиваване. Хората бяха запитани дали искат да останат или дали искат да напуснат и избирателите гласуваха да напуснат\", добави той.\n                    \n                    \n                \n                \n                \n                \r\nХаргрийвс направи дарението въпреки че миналата година нарече Джонсън \"палячо\", отбелязва агенцията. Джонсън се надява да спечели мнозинство на изборите на 12 декември, за да прокара сделката за Брекзит, която сключи с ЕС след като съюзът се съгласи на трето отлагане на развода, който първоначално трябваше да се състои в края на март, пипе БТА. ", "date": "2019.12.06", "title": "Милиардер дари 1 млн. лири за осъществяването на Brexit"}
{"url": "https://www.dnes.bg/blizak-iztok/2019/12/06/sasht-shte-se-bori-s-iranskata-agresiia-prashtat-do-7000-voenni.432037", "text": "Пентагонът обмисля възможността за изпращане на допълнителни 5 000 до 7 000 военни в Близкия изток за възпиране на агресията на Иран в региона, съобщиха Франс прес и Асошиейтед прес.\n\n\n\r\nЗаместник-министърът на отбраната на САЩ Джон Руд заяви пред сенатори вчера, че шефът на Пентагона Марк Еспър \"възнамерява да направи промени\" в числеността на войските, разположени в региона. Други източници посочиха, че се обсъжда изпращането на 5 000 до 7 000 военни в Близкия изток, но подчертаха, че все още няма окончателно решение.\n\r\nВ изслушване в Конгреса Джон Руд посочи, че САЩ наблюдават с безпокойство поведението на Иран. \"Ние продължаваме да наблюдаваме равнището на заплаха и имаме способността да адаптираме бързо нашето присъствие\", заяви той. Руд беше попитан неколкократно за информацията на в. \"Уолстрийт джърнъл\" за евентуалното прехвърляне на 14 хиляди военни в региона. Той отговори, че Еспър все още не е взел решение, но нито потвърди, нито отрече тази цифра. Говорителката на Пентагона Алиса Фара категорично опроверга информацията на вестника, пише БТА. \n                    \n                    \n                \n                \n                \n                \r\nОбсъждането на изпращане на допълнителни войски последва няколко решения от пролетта насам за засилване на американското присъствие в Близкия изток заради поредица от морски атаки и ракетни нападения срещу Саудитска Арабия, за които САЩ и други страни твърдят, че са извършени от Иран, отбелязва АП.", "date": "2019.12.06", "title": "САЩ ще се бори с иранската агресия, пращат до 7000 военни "}
{"url": "https://www.dnes.bg/video-prognoza/2019/12/06/uikendyt-topyl-za-sezona-shte-se-poiavi-i-slynce.432039", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Уикендът се очертава сравнително топъл за сезона. Въпреки това утрото днес ще бъде студено с температури от минус 7 градуса до минус 1 , по високите западни полета - до минус 8. Преди обед ще бъде мъгливо. Следобед в по-голямата част на страната видимостта ще се подобри и слънцето ще се показва. Максималните температури са от 3 до 8 градуса. \n\r\nТова прогнозира синоптикът на Владимира Илиева за зрителите на \"България сутрин\".\n\r\nОт прогнозата ѝ стана ясно още, че над Черноморието ще бъде предимно слънчево. След пладне ще се появи югозападен вятър. Температурата на въздуха e от 8 до 11 градуса. Морската вода е с температура 11-13 градуса, a вълнението ще бъде слабо.\n                \n                \n                \r\nНад планините и днес се очаква да бъде слънчево. Вятърът ще отслабне и ще се затопля. Следобед от запад ще се заоблачава. \n\r\nВ събота от запад на изток ще се заоблачава и за кратко в сутрешните часове в западните райони ще превали дъжд, отново с условия за поледици. В Пирин и в Рила ще превали мокър сняг. Западен вятър ще подобрява видимостта и ще повишава температурите. \n\r\nВ неделя ще бъде ветровито, с разкъсана и променлива облчаност. Около планините следобед отново ще превали. В началото на следващата седмица ще остане сравнително топло за сезона - преди обед с мъгли в низините, а следобед с постепенно заоблачаване. Във вторник бързо ще премине студена облачна вълна със слаби превалявания от сняг.", "date": "2019.12.06", "title": "Уикендът - топъл за сезона. Ще се появи и слънце"}
{"url": "https://www.dnes.bg/obshtestvo/2019/12/06/vyzduhyt-v-cialata-strana-otnovo-zamyrsen.432038", "text": "Отново мръсен въздух над София тази сутрин. Над допустимите нива са фините прахови частици още във Враца, Пловдив, Кюстендил, Ямбол, Свищов, съобщава bTV. \r\n\r\nДанните са на платформата airbg.info. На места в столицата нормите са над пет пъти по-високи.На уеб страницата си Столичната община също алармира за очаквано замърсяване, но с по-ниски стойности.\r\n\r\nГражданите се призовават да не ползват лични автомобили, а градски транспорт.\r\n\r\nПродължават и проверките за нерагламентирано изграряне на отпадъци. За ноември общината е направила близо 400 поверки,  а съставените  актове са 74.", "date": "2019.12.06", "title": "Въздухът в цялата страна отново замърсен "}
{"url": "https://www.dnes.bg/eu/2019/12/06/vtori-den-na-protesti-vyv-franciia-blokodata-prodyljava.432046", "text": "Предстои втори ден на протести в цяла Франция. Очаква се да бъдат отменени полети и влаковете да не изпълняват разписанията си, съобщи. \r\n\r\nВсички служители на градския транспорт в Париж обявиха, че са в готовност за протести до понеделник. Стачкуват и хората от сферата на образованието. \r\n\r\nНедоволството на французите започна след предложението на Еманюел Макрон за пенсионна реформа. \r\n\r\nВчера, на първия ден от протестите, излязоха повече от 800 хиляди души в 30 френски града. Имаше и сблъсъци между протестиращи и полиция. \r\n ", "date": "2019.12.06", "title": "Втори ден на протести във Франция, блокодата продължава "}
{"url": "https://www.dnes.bg/index/2019/12/06/receptata-dnes-skumriia-s-domaten-sos-za-nikulden.431989", "text": "\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n\r\n", "date": "2019.12.06", "title": "Рецептата Dnes: Скумрия с доматен сос за Никулден "}
{"url": "https://www.dnes.bg/sport/2019/12/06/nov-proval-za-arsenal-padnaha-i-ot-braityn.432048", "text": "Арсенал отново се изложи, след като падна с 1:2 от Брайтън у дома във Висшата лига. Това бе 7-и пореден мач без победа в първенството и 9-и във всички турнири, като определено кризата се задълбочава.\r\n\r\n\"Чайките\" играха добре и със сигурност заслужаваха да вземат нещо от мача, докато Фреди Люнгберг и феновете се убедиха, че ситуацията при Артилеристите е много по-тежка.\r\n\r\nЛипсата на качество и настроение в играта на Артилеристите логично им донесе разочарование и за пореден път те бяха изпратени с освирквания, губейки за първи път на \"Емиратс\" за сезона.\r\nТимът е 10-и, но е по-близо до изпадащите, отколкото до топ 4. Брайтън пък се отдалечи на 4 точки от опасната зона.\r\n\r\n ", "date": "2019.12.06", "title": "Нов провал за Арсенал! Паднаха и от Брайтън"}
{"url": "https://www.dnes.bg/sofia/2019/12/06/bus-udari-tramvai-na-bul-botevgradsko-shose.432049", "text": "Катастрофа тази сутрин усложни трафика на бул. Ботевградско шосе. \r\nПътното-транспортно произшествие е между бус и трамвай, предава Нова тв.\r\nВ момента в в района има голямо задръстване.\r\n \r\n ", "date": "2019.12.06", "title": "Бус удари трамвай на бул. Ботевградско шосе"}
{"url": "https://www.dnes.bg/stranata/2019/12/06/spipaha-shofior-na-avtobus-prevozval-hora-pil.432068", "text": "Шофьор на автобус, който е превозвал от пътници от работното им място, е установен да шофира след употреба на алкохол, съобщават от Областната дирекция на МВР в Хасково.\r\n\r\nПроверката на 62-годишния водач е извършена от служители в РУ - Харманли вчера в 17,30 часа. Тестът е установил наличе на 1,58 промила алкохол у мъжа, който е задържан до 24 часа. \r\n\r\nЗапочнало е и бързо производство. От полицията уточняват, че в автобуса са пътували 10 пасажери, който са се връщали от работа във винарска изба в село Коларово, а автобусът е извършвал курс по направлението Коларово - Харманли.", "date": "2019.12.06", "title": "Спипаха шофьор на автобус, превозвал хора пил"}
{"url": "https://www.dnes.bg/rusia/2019/12/06/rusiia-deistva-kato-po-vreme-na-studenata-voina.432067", "text": "Русия е възвърнала самочувствието си на една от големите сили в световната поритика и се завръща към практиките си от времето на Студената война. \r\n\r\n\"Шпионажът в рамките на Съветския съюз спрямо Европа беше един от основните приоритети на съветските лидери\", коментира политолога Георги Киряков в предаването \"Светът е бизнес\" по . \r\n\r\n\"Русия вече си е възвърнала самочувствието на един от основните играчи на световната политическа сцена\".\r\nСпоред него ще се задълбочат проблемите на Европейския съюз, свързани със зависимостта от руския енергиен ресурс.\r\n\r\n\"Русия държи няколко точки в Близкия изток и Северна Африка в ситуация на замразени конфликти след интервенциите в Чеченската република, Грузия и Украйна\".\r\nЦялото интервю можете да гледате ", "date": "2019.12.06", "title": "Русия действа като по време на Студената война "}
{"url": "https://www.dnes.bg/zvezdi/2019/12/06/proshtavame-se-sys-stoianka-mutafova-na-9-dekemvri.432079", "text": "Близки и почитатели на голямата българска актриса Стоянка Мутафова ще могат да си вземат последно сбогом с нея на 9 декември, съобщава \"\".\n\n\n\n\nПоклонението пред Мутафова ще бъде в Сатиричния театър.\r\n\r\nСтоянка Мутафова почина тази сутрин в 6:15 часа, съобщи личният й мениджър Евгени Боянов.\r\n\r\nПарламентът почете с минута мълчание паметта й на днешното заседание, съболезнования изказаха премиерът на България Бойко Борисов и президентът Румен Радев.\r\n\"Родена аристократка, шут - по призвание... Една от най-големите Дами в българския театър... Жена - история, не само по висотите на своя интелект, а и като творец, спомогнал за създаването на Сатиричния театър и неговия облик\", написаха от Сатиричния театър \"Алеко Константинов\".\r\nПо-късно ще стане ясен и часът на поклонението. ", "date": "2019.12.06", "title": "Прощаваме се със Стоянка Мутафова на 9 декември"}
{"url": "https://www.dnes.bg/stranata/2019/12/06/tragediia-19-godishen-mladej-se-e-obesil-v-smolian.432081", "text": "19-годишен младеж се е обесил в Смолян, като сигналът за трагедията е подаден на 5 декември в 12:07 часа, съобщават от полицията в града. \r\n\r\nМомчето е открито на ул. \"Дичо Петров\" и по първоначални данни няма следи от насилствена смърт.\r\n\r\nТялото е транспортирано за извършване на аутопсия в МБАЛ \"Д-р Братан Шукеров\" в Смолян, а криминалистите изясняват причините на мястото на инцидента.\r\n\r\nПо случая е образувано досъдебно производство.", "date": "2019.12.06", "title": "Трагедия: 19-годишен младеж се е обесил в Смолян"}
{"url": "https://www.dnes.bg/world/2019/12/06/greta-tunberg-pristigna-v-madrid-s-vlak.432080", "text": "Екоактивистката Грета Тунберг пристигна с влак в Мадрид, където в момента се провежда глобална климатична конференция под егидата на ООН, предаде Асошиейтед прес.\n\n\n\r\nОчаква се по-късно днес шведската тийнейджърка да се присъедини към хиляди други младежи, които ще участват в шествие в испанската столица с искания преговарящите и политиците да предприемат реални действия за справяне с повишаващите се температури на планетата.\r\n\r\nТунберг, която предпочита да използва нисковъглероден превоз при пътуванията си, пристигна в Мадрид от Лисабон след нощно пътуване с влак. В португалската столица тя пристигна по-рано през седмицата от САЩ с яхта, с която прекоси Атлантика, припомня БТА.\r\n ", "date": "2019.12.06", "title": "Грета Тунберг пристигна в Мадрид с влак"}
{"url": "https://www.dnes.bg/rusia/2019/12/06/v-rusiia-osydiha-blogyr-za-prizivi-kym-ekstremistka-deinost.432073", "text": "Московски магистрати осъдиха на три години в лагер условно за призиви към екстремизъм Егор Жуков - студент по икономика и блогър, съобщи ТАСС.\n\r\n\"Съдът установи, че Жуков, използвайки интернет, е отправял призиви към екстремистка дейност\", се казва в решението на магистратите.\n\r\nВ залата присъстваха няколкостотин души, сред които журналисти, отбелязва агенцията, като посочва например главния редактор на опозиционния в. \"Новая газета\" Дмитрий Муратов и известния рапър Оксимирон.\n\r\nЖуков бе арестуван на 2 август, обвинен като участник в масови безредици и поставен под домашен арест. После следствието свали това обвинение и повдигна ново - публични призиви към екстремизъм чрез клипове, качвани в YouTube.\n                    \n                    \n                \n                \n                \n                \r\nЕксперт на Федералната служба за сигурност, цитиран в съобщението, признал, че не е открил в думите на студента преки призиви към насилие, но въз основа на \"някои словосъчетания\" е стигнал до извода, че блогърът е подтиквал аудиторията към насилствени действия.\n\r\nОбвинението бе поискало за Жуков четиригодишна ефективна присъда.\n\r\nДнес московски съдилища ще постановят четири решения по получили шумен отзвук дела срещу участници в неразрешения протест на 27 юли в центъра на Москва. Освен Жуков подсъдими са Никита Чирцов, Владимир Емелянов и Павел Новиков.\n\r\nОпозицията протестираше тогава в руската столица срещу недопускането на независими кандидати до местните избори на 8 септември. Веднага след акцията полицията заяви, че в демонстрацията са участвали около 3500 души, сред които около 700 професионални журналисти и блогъри. Тя информира и за 1074 арестувани за различни провинения.\n\r\nПовечето впоследствие бяха освободени, но в рамките на т. нар. московско дело, включващо и участници в други протести, според руски медии вече са осъдени 7 души и близо толкова очакват присъди, пише БТА.\r\n ", "date": "2019.12.06", "title": "В Русия осъдиха блогър за призиви към екстремистка дейност"}
{"url": "https://www.dnes.bg/muzika/2019/12/06/stranichen-nabliudatel-na-grafa-pesen-za-mechtateli.432084", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Владимир Ампов - Графа напомня по най-добрия вокален начин, че не бива да бъдем безучастни към събитията около нас с новата си песен \"Страничен наблюдател\".\n\r\n\"Това е една песен за мечтателите. Казват се доста истини в нея и човек може да намери много неща за себе си\", сподели Графа за посланията на баладата. \n\r\nРежисьор на видеото е Бойко Щонов и той е доразвил посланието на песента, а актрисата Лорина Камбурова е имала трудната задача да изиграе няколко роли, но се е справила успешно с това.\n\r\n\"Направих доста концерти, доста турнета. Посетих градове, в които не толкова често отивам\", сподели изпълнителят пред \n                    \n                    \n                \n                \n                \n                \r\nТой си припомни хубавите емоции, чувствата на хората от малките населени места и техния заряд. А на 10 юни 2020 година предстои невероятен концерт в София на стадион \"Българска армия\". За него вече се продават билети. \n\r\n\"Горя в това, което правя. Обичам много музиката и тя ме зарежда. Такъв човек съм, че не мога да стоя на едно място и не обичам се задоволявам с постигнатото. Винаги искам да стана по-добър, да надскачам себе си\", каза изпълнителят в ефира на \"България сутрин\".", "date": "2019.12.06", "title": "\"Страничен наблюдател\" на Графа - песен за мечтатели "}
{"url": "https://www.dnes.bg/notifikacii/2019/12/06/trus-ot-4-6-po-rihter-na-gryckiia-ostrov-krit.432085", "text": "Земетресение е било усетено тази сутрин на гръцкия остров Крит.\r\n\r\nСпоред първоначалните данни трусът е бил в морето южно от острова и е усетен в много райони, включително и в град Ханя.\n\r\nИнститутът по геодинамика на гръцката Атинска национална обсерватория съобщи, че земетресението е станало в 10,45 часа местно време и е било с магнитуд от 4,6 по скалата на Рихтер. \r\n\r\nЕпицентърът е бил на 309 километра южно от Атина и на 28 километра западно - югозападно от селището Хора Сфакион, пише БТА.\r\n ", "date": "2019.12.06", "title": "Трус от 4,6 по Рихтер на гръцкия остров Крит"}
{"url": "https://www.dnes.bg/rusia/2019/12/06/iadrenoto-kufarche-otvytre-ruska-tv-go-pokaza-za-pyrvi-pyt.432050", "text": "Руският канал \"Звезда\" за първи път в историята на телевизията показа отворено \"ядрено куфарче“. \r\n\r\nЗа устройството на \"ядреното куфарче\" разказа тв водещият Алексей Егоров. \r\n\r\nТой обърна внимание, че копчето \"Пуск\" е бяло на цвят, а не червено, както обикновено се предполага. \r\n\r\n\"Това куфарче е било при офицер, който денонощно се е намирал близо до върховния главнокомандващ. Една от съставните части на куфарчето е флаш карта. Тя е индивидуална. И това е един от ключовете, които се залагат“, разказа водещият.\r\n\r\nТой посочи, че макар и показаното куфарче да е на 50 години, то това все пак е първият случай, когато неговото устройство се показва по телевизията.\r\n \r\n", "date": "2019.12.06", "title": "Ядреното куфарче отвътре – руска тв го показа за първи път"}
{"url": "https://www.dnes.bg/politika/2019/12/06/valeri-simeonov-iska-tavan-na-subsidiite-za-partiite.432086", "text": "За таван на субсидиите за партиите и за ограничаването на финансирането на политическите сили от фирми, се обяви лидерът на НФСБ Валери Симеонов.\r\nСпоред него сега се получава така, че големите партии трупат много пари, които държат в банки, а малките едва оцеляват. Така че трябвало да се мисли за горна граница на субсидиите.\r\nТова предложение ще бъде обсъдено като промени в Закона за политическите партии. В същия закон ОП ще предложи и да се ограничи финансирането от бизнеса.\n\n\n\r\nСимеонов отрече твърденията на ДПС, че Правилникът за дейността на Народното събрание е бил нарушен при вчерашното прегласуване на текста за субсидията в Закона за държавния бюджет.\r\n                    \n                    \n                \n                \n                \n                Първоначално в пленарната зала беше отхвърлено предложението на МС субсидията да е 1 лев, както и това на БСП за 8 лева на действителен глас на последните избори. При това положение реално партиите останаха без субсидии.\r\nСлед совалки между партньорите от управляващата коалиция и финансовият министър Владислав Горанов се стигна до прегласуване на текстовете, при което беше прието искането на левицата за 8 лева на глас.\r\nДепутатите от ДПС обаче не участваха в гласуването и напуснаха пленарната зала, защото според тях се нарушавал правилника на парламента.\r\nСимеонов отсече днес, че не иска да коментира, защото така донякъде ще \"легитимира с техните измишльотини ДПС\".\r\nВсе пак той е категоричен, че прегласуването е било допустимо и всичко е станало по правилата и установения ред на парламента.\r\nСимеонов призна, че ОП винаги са настоявали политическите сили да се финансират от бюджета, за да не бъдат зависими от други субекти.\r\n\"С намалена субсидия от 1 лев, нашите партии загиват и ще останат само едва ли не ГЕРБ и ДПС, което се финансира от обръчи от фирми\", настоя той.\r\nЛидерът на НФСБ отрече и да е оказван натиск над ГЕРБ за приемането на 8 лева субсидия.\r\n\"Ние не сме рекетьори\", отсече той, но от думите на шефката на Парламентарната група на ГЕРБ Даниела Дариткова стана ясно, че ОП са поставили условието да се приеме този размер на субсидията, за да подкрепят останалите разчети в бюджета.\r\n\"Ние не можем да реализираме това управление сами, така ни е подредил избирателят, че управляваме в коалиция, а държавата трябва да има бюджет\", коментира тя.", "date": "2019.12.06", "title": "Валери Симеонов иска: Таван на субсидиите за партиите"}
{"url": "https://www.dnes.bg/obshtestvo/2019/12/06/praznichni-sofri-nazdravici-no-poleka-debnat-ni-aritmii.432044", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДо Коледа остават по-малко от 20 дни, а с това за мнозина нараства и празничната еуфория и консумацията на алкохол. Как да предпазим сърцето и неговата работа в дните на активна консумация на спиртни напитки?\n\r\n\"Точно това е синдромът на празничното или отпускарско сърце. Напълно здрави хора в момент на по-ексцесивен прием на алкохол могат да развият аритмии\", коментира кардиологът д-р Искрен Гарвански в студиото на \"България сутрин\".\n\r\nПо негови думи и прескачанията, и аритмията се усещат от пациентите, като тази неравномерна работа на сърцето притеснява хората и ги кара търсят помощ от специалистите. \n                    \n                    \n                \n                \n                \n                \r\n\"Има много причини и много фактори, не при всеки човек се предизвиква аритмия, когато консумира алкохол\", . \n\r\nТой разясни, че преработването на алкохола зависи от много фактори като например индивидуални способности, телесна маса, пол. \r\n \r\nНеговият съвет е да не неглижираме здравето си и да внимаваме за начина си на живот. Кардиологът даде няколко примера за това как можем да пазим сърцето си -  чрез въздържане от тютюнопушене, правилна диета, здравословно физическо натоварване, намаляване на приема на сол и намаляване на стреса. \n\r\n\"Алкохолът се комбинира с умереност\", пошегува се д-р Искрен Гарвански за финал на разговора.", "date": "2019.12.06", "title": "Празнични софри, наздравици... Но полека, дебнат ни аритмии"}
{"url": "https://www.dnes.bg/zvezdi/2019/12/06/ema-stoun-veche-e-sgodena-pokaza-prystena.431961", "text": "Ема Стоун се сгоди. 31-годишната актриса ще стане съпруга на режисьор на \"Saturday Night Live\" - Дейв Маккари.\r\nДвамата са заедно от малко повече от 2 години. Дейв публикува в социалната мрежа Instagram селфи с Ема, на което тя показва годежния пръстен.\r\n \r\nЗвездите бяха забелязани заедно за първи път през октомври 2017 г., а се говори, че са се запознали през декември 2016 г.\r\n \r\nАктрисата скоро призна, че иска да се омъжи и да има деца.\r\n \r\n\"Моето виждане за децата се промени, откакто пораснах. Като тийнейджърка си казвах, че никога няма да се омъжа и никога няма да имам деца. А като пораснах си казах, че наистина искам да се омъжа и да имам деца\", посочи тя.\r\n \r\nЕма Стоун преди имаше дълга връзка с актьора Андрю Гарфийлд.\r\n\r\n", "date": "2019.12.06", "title": "Ема Стоун вече е сгодена, показа пръстена"}
{"url": "https://www.dnes.bg/notifikacii/2019/12/06/spipaha-dva-tona-kokain-za-470-mln-smesili-go-s-tebeshir.432040", "text": "Почти два тона кокаин от Колумбия на стойност 470 милиона долара бяха заловени в Полша, съобщи полският премиер Матеуш Моравецки, цитиран от Франс прес.\r\n\r\n\"Осуетихме най-голямата контрабанда от последните години\" в Полша, заяви Моравецки.\r\n\r\nСмята се, че кокаинът е бил предназначен за страните от ЕС. \r\n\r\nТой бил превозван в контейнер, където бил смесен с тебешир. \r\n\r\nОткрит е от митничари в северното пристанище Гдиня. Полицията го проследила до лаборатория в Западна Полша. Задържани са четирима колумбийци, двама поляци и един пребиваващ в Германия иранец, пише БТА.", "date": "2019.12.06", "title": "Спипаха два тона кокаин за $470 млн., смесили го с тебешир "}
{"url": "https://www.dnes.bg/muzika-drugi/2019/12/06/premiera-na-pesenta-na-vetrovete-v-teatyr-azarian.432090", "text": "В навечерието на Коледа, театър \"Азарян\" е подготвил специален подарък за своите зрители – премиерата на авторския концерт–спектакъл \"Песента на ветровете\" на композитора Петър Дундаков. Първата му среща с публиката ще бъде на 23 декември от 19:00 ч., а събитието е част от програмата на 33-тото издание на Новогодишния музикален фестивал в НДК.\n\r\n\"Песента на ветровете\" представлява цикъл от пиеси за струнен оркестър, сопрано, флюгелхорн и фонограма, вдъхновени от метафората на \"вятъра\". Представлението обединява съвременна класическа музика, джаз, фолклор, \"narrative music\" - театрална и филмова музика, представени като различни състояния и картини в рамките на една музикална цялост.\n                    \n                    \n                \n                \n                \n                \r\nСпектакълът ще срещне на сцената великолепни интерпретатори на класическата музика, сред които Камерен ансамбъл \"Софийски солисти\" под диригентството на проф. Пламен Джуров и майсторските изпълнения на познатите от съвременната музикална сцена джаз тромпетист Росен Захариев и сопраното Гергана Димитрова, солист на \"Мистерия на българските гласове\" и \"Ева квартет\". \n\r\nБилети за \"Песента на ветровете\" на 23 декември в Театър Азарян могат да бъдат закупети от касите на Билетен център – НДК и онлайн .", "date": "2019.12.06", "title": "Премиера на \"Песента на ветровете\" в театър \"Азарян\""}
{"url": "https://www.dnes.bg/zvezdi/2019/12/06/shte-ima-li-svatba-keiti-i-orlando-pak-ia-otlojiha.432111", "text": "Кейти Пери и Орландо Блум са отложили сватбата си.\r\nТвърдеше се, че двамата трябва да сключат брак в края на тази година. Но сега звездите решили, че е най-добре сватбата да се състои в първите месеци на 2020 г., за да може да е перфектна.  Те са много заети с кариерите си и искат да имат време да планират всичко за големия ден.\r\n \r\n\"Те искаха да се оженят бързо, но правенето на планове и захващането с всичко беше трудно за тях. Сватбата първо трябваше да е през септември, после - през декември, а сега е отложена за началото на следващата година. Те трябваше да променят някои неща, защото Кейти има грандиозни идеи за това как иска да се направят нещата и къде да се проведе сватбата\", обяснил е източник на \"E! News\".\r\n \r\nДвойката планирала да направи 2 сватби.\r\n \r\n", "date": "2019.12.06", "title": "Ще има ли сватба? Кейти и Орландо пак я отложиха"}
{"url": "https://www.dnes.bg/sofia/2019/12/06/mestnite-iskat-obshtinata-izpylniava-zelena-zona-v-dva-stolichni-kvartala.432045", "text": "Нови места в зелена зона ще бъдат разкрити в столичните квартали \"Иван Вазов\" и \"Яворов\" по искане на гражданите. За готовността да бъдат обособени места за платено паркиране съобщи и.д. директора на Центъра за градска мобилност (ЦГМ) Румяна Милова пред \"Монитор\".\n\r\nТя обясни, че става въпрос за два малки участъка в районите \"Слатина\" и \"Триадица\". За \"Слатина\" новите места попадат в карето, заключено между улиците \"Шипченски проход\", \"Цариградско шосе\" и \"Акад. Людмил Стоянов\", а за \"Триадица\" - в участъка между бул. \"България\" и улиците \"Петко Каравелов\", \"Балша\" и \"Бяла черква\".\r\n                    \n                    \n                \n                \n                \n                \"От живущите в двата района получаваме сигнали за искане на разкриване на зона от година. Когато разширявахме зелената зона последния път, те се забавиха с исканията си и в крайна сметка районните кметове не внесоха докладите си в Столичния общински съвет (СОС)\", коментира Милова. Новите районни кметове на \"Слатина\" и „Триадица“ вече подготвят обществени обсъждания, след което се очаква да въведат и конкретни доклади за гласуване в СОС. В \"Триадица\" още следващата седмица ще бъде проведена дискусия с гражданите.\n\r\nМилова обясни също, че след решение на общинския съвет на ЦГМ ще е нужен около месец, за да разчертае новите места. Тя обаче подчерта, че от дружеството продължават инициативата за ремонти на тротоарите в зоните за платено паркиране, което би забавило въвеждането на новите места.\n\r\nВ началото на ноември миналата годината зелената зона в София бе разширена с 5500 места в “Оборище“, \"Лозенец\", \"Възраждане\" и \"Красно село\". През 2017г. в район \"Средец\" бяха разкрити 1193 платени паркоместа, а  в \"Лозенец“ - 3500.\r\n ", "date": "2019.12.06", "title": "Местните искат - общината изпълнява: Зелена зона в два столични квартала"}
{"url": "https://www.dnes.bg/world/2019/12/06/merkel-za-pyrvi-pyt-v-nacistkiia-lager-na-smyrtta-aushvic.432119", "text": "Германският канцлер Ангела Меркел пристигна в бившия нацистки лагер на смъртта Аушвиц на първото си посещение в най-известното място на масови убийства, извършени в Европа от режима на Адолф Хитлер, предаде Асошиейтед прес.\n\r\nМеркел донесе дарение от 60 млн. евро за лагера, който днес е музей на жертвите на Холокоста. Парите ще влязат във фонд за поддържане на физическите останки на лагера - сгради, бараки, огради, наблюдателни кули и лични вещи като обувки и куфари на убитите тук.\n\r\nВсички тези веществени обекти са запазени като свидетелство за германските зверства и като един от най-разпознаваемите символи на способността на човечеството да извършва злодеяния. Състоянието им обаче се влошава под тежестта на годините и на многомилионния поток от туристи от цял свят, което налага дългосрочни консервационни мерки.\n                    \n                    \n                \n                \n                \n                \r\nДарението за фондацията \"Аушвиц\" идва в добавка към вече дарените от Германия 60 млн. евро преди 10 г., когато фондът бе създаден, съобщиха от държавния музей \"Аушвиц-Биркенау\".\n\r\nТака общият принос на Германия в него е вече 120 млн. евро - далече над всички останали дарения от общо 38 страни. Както и предишното дарение, половината от сегашното идва от федералното правителство, а другата половина - от германските провинции, като признание за отговорността на германската нация.\n\r\nСлед като стана канцлер през 2005 г., Меркел отдаде почит към жертвите в редица други нацистки концлагери, като е била пет пъти и в израелския музей на Холокоста и мемориала \"Яд Вашем\". В Аушвиц, край днешния полски град Освиенцим, обаче тя идва за първи път.\n\r\nПолското външно министерство нарече посещението й \"историческо\", което е явно признание за уникалния статут на Аушвиц в световната колективна памет, отбелязва АП, цитирана от БТА. Министерството посочва, че това е едва третата визита на действащ ръководител на германско правителство в това световно място на почит към жертвите на нацизма.\n\r\nНацистка Германия унищожи около 1,1 млн. души в затворническия комплекс Аушвиц-Биркенау по време на окупацията на Полша през Втората световна война. Повечето от жертвите бяха евреи, докарани тук от цяла Европа, за да бъдат умъртвени в газови камери. Убити обаче бяха и десетки хиляди други хора, включително поляци, съветски военнопленници, роми (цигани). Лагерът бе освободен от Съветската армия на 27 януари 1945 г.\r\n ", "date": "2019.12.06", "title": "Меркел за първи път в нацисткия лагер на смъртта \"Аушвиц\""}
{"url": "https://www.dnes.bg/akoshtete-vqrvaite/2019/12/06/3-dvoiki-zodii-koito-tu-se-razdeliat-tu-se-sybirat.432118", "text": " Някои хора се събират и разделят постоянно. Те са от двойките, които постоянно се карат и имат много проблеми, но едновременно с това много се обичат и не могат един без друг. Ето кои зодиакални двойки са такива.\r\n \r\n\r\n \r\nТе са земни знаци и имат подобни ценности, затова много се ценят един друг. Дори да прекъснат връзката, при тях наистина страта любов ръжда не хваща. И пак се събират. И двата знака са земни, отговорни, знаят какво искат. Дават втори шанс на тази връзка, защото знаят, че си струва. \r\n \r\nИ Девите, и Телците искат стабилна и продължителна връзка, както и спокойствие. Карат се, защото Телците са големи инати и не отстъпват, а Девите са супер критични и непрекъснато намират за какво да се хванат. Но после се сдобряват.\r\n \r\n", "date": "2019.12.06", "title": "3 двойки зодии, които ту се разделят, ту се събират"}
{"url": "https://www.dnes.bg/pop/2019/12/06/joro-ot-ostava-namigva-kym-80-te-s-pretenciozen.432063", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nГеорги Георгиев от група \"Остава\" развълнува меломаните с поп-рок намигване в стилистиката на 80-те години, наречено \"Претенциозен\".  \n\r\n\"Да, посланието касае именно иронията и даже самоиронията. Във времето, в което живеем, искаме да излеждаме перфектни\", каза за \"България сутрин\" музикантът. \n\r\n\"Текстът е мой и на Елин Рахнев - мой голям приятел, с когото работим по много други проекти\", допълни той.\n\r\nПо думите му песента си имала свой таргет, но не и конкретни хора. \n\r\n\"Отвращавам се от арогантността в някои хора и тяхната безцеремонност, това ме съсипва. Не бива да позволяваме съвременният меркантилен живот да доминира\", . \n                    \n                    \n                \n                \n                \n                \r\nПредстои нов албум през 2020 г., а идеята била той да се появи през пролетта или есента, да е много градски и много прям.", "date": "2019.12.06", "title": "Жоро от \"Остава\" намигва към 80-те с \"Претенциозен\""}
{"url": "https://www.dnes.bg/rusia/2019/12/06/razhodite-na-nato-10-pyti-nad-parite-na-rusiia-za-otbrana.432055", "text": "Юбилейният лидерски форум на НАТО, приключил в сряда, донесе няколко изненади, пише \"Независимая газета\".\n\r\nПърво, Анкара реши да одобри натовския план за защита на балтийските страни и Полша от Русия. При все че по-рано отказваше, докато съюзниците й в блока не признаят за терористични организациите, застрашаващи Турция. Второ, освен алианса собствена ефективна отбрана в Европа ще създаде и ЕС, напомня вестникът.\n\r\n\"Преждевременно е, разбира се, да говорим, че НАТО може да се разпадне\", прави заключение той.\n\r\n\"Ако бъдат създадени единен военен щаб и общи военни съединения и части на Евросъюза, те ще представляват твърде мощна отбранителна инфраструктура и сила - коментира военният експерт полковник Шамил Гареев. - Страните от ЕС разполагат с третия по големина арсенал от ядрени оръжия след САЩ и Русия. При което Франция и Великобритания (формално все още членка на ЕС) имат собствени видове ядрени оръжия, а Белгия, Германия, Италия и Холандия разполагат американски ядрени боеприпаси по договорености с Пентагона.\"\n                    \n                    \n                \n                \n                \n                \r\nПрезидентът на САЩ Доналд Тръмп обеща на срещата \"за три години разходите на страните от НАТО като цяло да нараснат с 400 милиарда долара. А САЩ планират в близките години да похарчат за отбрана 2,5 трилиона долара\". С голяма част от тези средства ще бъде укрепен бойният потенциал на НАТО, събран край границите на Русия, пише изданието, цитирано от БТА.\n\n\n\r\nКонкретен принос тук дава и Евросъюзът, задействал вече план, който \"облекчава прехвърлянето на войски и военна техника през държавните граници в ЕС в рамките на Общата му политика за сигурност и отбрана\". Практически това значи, че военните подразделения на НАТО, които редовно се прехвърлят например в балтийските страни за решаване на отбранителни задачи по границите с Русия, правят това бързо, без някакви административни и митнически процедури, се казва в материала. Всекидневникът припомня ред очаквани финансови мерки на общността с цел облекчаване на военните й операции - \"и това е само началото\", добавя \"Независимая газета\".\n\r\n\"Ведомости\" цитира генералния секретар на НАТО Йенс Столтенберг, представил пред журналисти плановете на пакта за увеличаване на военните разходи, и вижда в тях \"разбираем лайтмотив: неназовани врагове, зад които ясно прозира сянката на Русия, Китай и Иран, укрепват, превъоръжават се и съответно заплашват стабилността на съюзниците от НАТО\".\n\r\nТова допуска само един отговор: ответни действия, които естествено няма да бъдат (и априори няма как да бъдат) евтини, но ще осигурят защита от покушения срещу сегашния световен ред. На този фон помръкват всички вътрешни разногласия по повод приноса на всяка страна за съществуването на алианса, допълва вестникът.\n\r\nРуският външен министър Сергей Лавров заяви, че Москва има отговор на заплахите от страна на НАТО. По думите му Русия ще гарантира своята сигурност, без да се включва в оръжейна надпревара, пише \"Московский комсомолец\".\n\r\nЛавров говори вчера в Братислава след заседание на Съвета на външните министри на страните от Организацията за сигурност и сътрудничество в Европа (ОССЕ). Той припомни, че Северноатлантическият съюз директно нарича \"цел на заплахите си\" Русия и Китай. Освен това изтъкна, че Москва ще вземе предвид решението на алианса да включи космоса в оперативната си сфера, отбелязва изданието.\n\r\nРекордното увеличаване на бюджета на НАТО показва стремежа на алианса да доминира не само в Европа, но и в Близкия изток, цитира думи на Лавров \"Росийская газета\".\n\r\nРуският външен министър подчерта, че дори без последните увеличения на бюджета разходите на алианса надхвърлят над 10 пъти отбранителния бюджет на Русия, посочва московският официоз.\n\r\nПо думите на Лавров разширяването на НАТО, придвижването на нейната инфраструктура към границите на Русия, стремително нарастващите военни потенциали в Източна Европа, рекордният растеж на военните разходи \"са довели до напрежение, каквото не помним от времето на студената война\". Според него трябва да се сложи край на тази опасна тенденция и да се заложи на диалог, без въпросът да се политизира, пише \"Росийская газета\".\n\r\nАко Русия влезе в НАТО, може да се отвори перспектива за нови преговори за ядрено разоръжаване и да бъде установен тристранен диалог между Вашингтон, Москва и Пекин. Това мнение изрази тези дни германското издание \"Ханделсблат\", информира \"Известия\".\n\r\nСпоред авторите на статията в \"Ханделсблат\" членството на Русия ще превърне алианса в трансатлантическа организация за сигурност от Владивосток до Лисабон.\n\r\nВсекидневникът смята, че поканата до Русия за членство в пакта трябва да бъде отправена от президента на САЩ Доналд Тръмп. Това ще му даде шанс да разработи нова \"източна политика\".\n\r\nФормирането на този \"нов алианс за сигурност\" ще укрепи НАТО, тъй като Москва вече няма да бъде възприемана като \"противник\", а ще стане гарант на европейската сигурност, твърди германското издание. И уточнява: новият договор трябва да съдържа уговорка, че САЩ, Русия и европейските страни могат да имат различни мнения по въпроси, засягащи сигурността извън Европа. Авторите допускат Брюксел да остане столица на \"новия алианс за сигурност\", но добавят, че може да бъде открита и втора главна квартира в Русия.\r\n ", "date": "2019.12.06", "title": "Разходите на НАТО 10 пъти над парите на Русия за отбрана"}
{"url": "https://www.dnes.bg/zvezdi/2019/12/06/vokalistyt-na-d2-shte-stava-tatko.432124", "text": "Вокалистът на група D2 ще става татко. Приятелката на Деян Каменов – Юлия Кулиш, е в напреднала бременност.\r\n \r\nНа снимките на бъдещата майка в Instagram си личи, че тя има голямо коремче.\r\n \r\nДоскоро двойката, която пази строго личния си живот, криеше хубавата новина. Иначе по-рано изпълнителят коментира в интервю, че иска да има наследници.\r\n \r\nСпоред близки до Дидо и Юлия, бебето трябва да се роди през пролетта на 2020 г. \r\n \r\nМанекенката има 10-годишен син – Игор, от предишния си брак, за когото музикантът се грижи като за негов. \r\n \r\nКаменов и Кулиш сключиха брак през 2016 г. Двамата се венчаха в бяло на морето – в стария град Несебър. \r\n \r\n\r\n ", "date": "2019.12.06", "title": "Вокалистът на D2 ще става татко "}
{"url": "https://www.dnes.bg/politika/2019/12/06/petkova-uveriava-rabotata-po-turski-potok-vyrvi-v-srok.432128", "text": "На критиките на президента на Русия Владимир Путин, че България бави \"Турски поток\", енергийният министър Теменужка Петкова отговори, че работата по проекта върви в срок. \n\n\n\"Това, което ние правим, е да си вършим съвестно работата, проектът не е под заплаха\", увери тя и допълни, че първите 308 км трябва да са готови в края на май 2020 г. по договор.\n\r\nВсе пак тя призна, че процедурите за старта на проекта според нормативната уредба отнемат време, а и освен това е имало обжалване на обществената поръчка за избор на изпълнител, което се е отразило на времето.\n\r\n\"Изпълняваме своите ангажименти, от деня на подписването на договора, досега се работи непрекъснато и в момента се извършат дейности по трасе от 150 км, доставени са тръбите, разчистен е хумусният слой\", каза Теменужка Петкова.\n                    \n                    \n                \n                \n                \n                \r\nТя увери, че \"Турски поток\" е стратегически за България и това е записано и в актуализираната енергийна стратегия.", "date": "2019.12.06", "title": "Петкова уверява: Работата по \"Турски поток\" върви в срок"}
{"url": "https://www.dnes.bg/notifikacii/2019/12/06/vzriv-na-gaz-v-13-etajen-blok-v-slovakiia-ima-jertvi.432127", "text": "Експлозия на газ стана в 13-етажен блок в град Прешов, Източна Словакия, съобщи Словашкото радио, цитирано от ТАСС.\r\n\r\nПо предварителни данни има жертви, като броят им се установява.\r\n\r\nВзривът е станал между 10-ия и 13-ия етаж. \r\n\r\nПо сведения на радиото има опасност от рухване на сградата, в която се намират много от обитателите й.\r\n\r\nВ града е обявено извънредно положение.\r\n\r\nНа място работят пожарникари, екипи на \"Бърза помощ\" и спасители.\r\n ", "date": "2019.12.06", "title": "Взрив на газ в 13-етажен блок в Словакия, има жертви"}
{"url": "https://www.dnes.bg/akoshtete-vqrvaite/2019/12/06/vodopadyt-viktoriia-e-zastrashen-ot-presyhvane.432131", "text": "Водопадът Виктория се намира на границата между Замбия и Зимбабве и е един от най- внушителните и красиви водопади в света. Природното чудо е застрашено от пресъхване заради сушата, която измъчва Южна Африка, съобщи БТА. \n\r\nОглушителният шум от разпенена падаща вода е почти изчезнал. Нивото на водата е спаднало на половина и е най- ниското ниво от 40 години. Под скалите могат да се видят няколко малки езерца. \n\r\nКато причина за изсъхването се посочват климатичните промени. Президентът на Замбия Едгар Лунгу призова западните държави да вземат по- сериозни мерки за опазването на околната среда и изтъкна щетите от глобалното затопляне. \n\r\n\"Те са сериозен проблем, истински проблем\" - каза Едгар Лунгу пред Скай нюз. - \"Изненадващо е, че хората го омаловажават и казват, че климатичните промени не са действителни\".\n                    \n                    \n                \n                \n                \n                \r\nМестната агенция по туризма омаловажава притесненията за съществуването на водопада. \n\r\n\"Нормално е по това време на годината водите да се ниски, но водопадът няма да пресъхне, докато сме живи. Водата не е колкото през предишните години, но водопадът не е пресъхнал\" - заяви неин представител.\n\r\nВодопадът е висок 100 м и привлича хиляди туристи в района. Изсъхването не е пагубно само за икономиката на страната, но и за дивия живот в околните национални паркове. \n\r\nСнимките показват как буйната зеленина е заменена от кафеникави посърнали треви. В река Замбези, една от най- големите и впечатляващи в Африка, сега преобладават скалите.", "date": "2019.12.06", "title": "Водопадът Виктория е застрашен от пресъхване "}
{"url": "https://www.dnes.bg/world/2019/12/06/zapodozreni-za-grupovo-iznasilvane-zastreliani-ot-policai-v-indiia.432082", "text": "Индийската полиция застреля четирима мъже, заподозрени в изнасилването и убийството на жена в южната част на страната, предаде Асошиейтед прес.\n\r\nНякои изразиха задоволство от смъртта им, приемайки я като правосъдие в случая, който доведе до протести в Индия.\n\r\nМъжете бяха арестувани от полицията, но не им бяха повдигнати обвинения. Те са били отведени на местопрестъплението, където се смята, че са били извършени изнасилването и убийството, и на мястото, където е било изгорено тялото на жената, съобщи представител на полицията. \n\r\nСпоред пожелал анонимност полицейски служител заподозрените опитали да отнемат оръжието на полицай и да избягат. Тогава те били застреляни.\n                    \n                    \n                \n                \n                \n                \r\nИзгореното тяло на 27-годишната жена беше открито миналата седмица в подлез близо до град Хайдерабад, припомня БТА. Случаят привлече общественото внимание и предизвика протести в Индия.\n\r\nОколо 300 души се събраха на местопрестъплението, за да поздравят полицаите за ликвидирането на заподозрените. Някои от тях ги прегърнаха и вдигнаха служителите на реда във въздуха, а други ги обсипваха с цветя.\n\r\nВ столицата Делхи обаче някои наблюдатели осъдиха ликвидирането на заподозрените.\n\r\n\"Това е фалшиво правосъдие\", заяви Кавита Кришнан, секретар на Общоиндийската асоциация на прогресивните жени. \"Убийствата са заговор, за да се спре нашето искане за отчетност от властите, съда и полицията, както и за справедливост и достойнство. Искаме подробно разследване\", подчерта тя.\r\n ", "date": "2019.12.06", "title": "Заподозрени за групово изнасилване застреляни от полицаи в Индия "}
{"url": "https://www.dnes.bg/politika/2019/12/06/sydyt-rezna-slavi-niama-da-ima-niama-takava-dyrjava-zasega.432148", "text": "Софийски градски съд отхвърли молбата за регистрация на политическа партия „Няма такава държава“,.  Причината е емблемата на организацията, а не името й.\n\r\nСпоред съдебния състав представеното графично изображение засилва извода, че \"интегрираните цветове бяло, зелено, червено\" биха могли да внушават за използване на флага. \n\n\nОтносно името на партията съдът приема, че \"използваното в настоящия случай наименование съставлява съчетание между придобилия гражданственост израз \"няма такава/няма такъв\" и съществителното име „държава“.\r\n                    \n                    \n                \n                \n                \n                Противно на изразеното от процесуалните представители на молителя становище, съдът счита, че изразът \"няма такава/няма такъв\" трябва да бъде изследван не само в позитивното му звучене, но и с възможната отрицателна конотация – тъй като по делото не са събрани никакви доказателства, от които да се направи извод, че вложеният в израза смисъл е единствено позитивният\".\r\nРазгледан в светлината на отрицателното внушение, изразът \"няма такава/няма такъв …\" би могъл да е противен на добрите нрави, само когато се отнася до държавността, схваната като комплекс от държавни органи и институции. Когато обаче той окачествява не държавността, а състоянието на държавата, изразът се явява по-скоро оценка, а не обида. Гражданите са свободни да дават оценка на заобикалящата ги действителност, стига използваните изрази за тази оценка да не са обидни. В настоящия случай сам по себе си изразът „няма такава/такъв“ не е обиден, а съчетанието му с „държава“ изразява не незачитане на държавността, а оценка относно обществено-политическия живот такъв, какъвто той е видян от учредителите на партията\", отчитат в мотивите си магистратите.\r\n\"Изложените съображения мотивират съда да приеме, че наименованието на партията не следва да се разглежда като противно на добрите нрави и да е основание за отказ за регистрация. Този извод е обоснован и от разбирането, че когато съдът поставя пречка пред участието на един субект в политическия живот, това трябва да е крайна мярка – само тогава, когато императивната норма е нарушена по начин, който изключва всякакво съмнение за нарушението\", пишат в мотивите си съдиите. \n\r\nРешението може да се обжалва или протестира пред Върховния касационен съд в седемдневен срок.", "date": "2019.12.06", "title": "Съдът резна Слави: Няма да има \"Няма такава държава\". Засега"}
{"url": "https://www.dnes.bg/snimka-na-denia/2019/12/06/sybotniiat-den-oblaci-na-otdelni-mesta-valeji-pochti-tiho.432116", "text": "В съботния ден ще има променлива облачност,  често значителна и на отделни места ще има слаби превалявания от дъжд.\r\nТази нощ от запад облачността ще се увеличава и вплътнява и на отделни места в югозападните райони ще превали. В низините и по поречието на река Дунав ще се задържи мъгливо.\r\nУтре ще е почти тихо, в Източна България със слаб вятър от юг-югозапад. Минималните температури ще са от минус 5 градуса до 0 градуса, а максималните - между 5 и 10 градуса.\r\nПо Черноморието облачността ще е променлива, често значителна и на отделни места ще има слаби превалявания от дъжд. Ще духа слаб до умерен вятър от юг-югозапад. Максималните температури ще са между 8 и 10 градуса. Температурата на морската вода ще е 12-13 градуса. Вълнението на морето ще е 1-2 бала.\r\n                \n                \n                В планините облачността ще е значителна, с превалявания от сняг, под 1700 метра - от дъжд. Ще духа слаб до умерен вятър от запад-северозапад. Максималната температура на височина 1200 метра ще е около 5 градуса, на 2000 метра - около 0 градуса.\r\nАтмосферното налягане ще е по-високо от средното за месеца и бавно ще се понижава.\r\nВ неделя ще се усили вятърът от запад-северозапад, ще бъде предимно умерен. Облачността ще е променлива, почти без валежи. Минималните температури в по-голямата част от страната ще са над нулата; ще се повишат още малко и дневните, и преобладаващите максимални ще бъдат между 10 и 15 градуса.\r\nВ понеделник вятърът отново ще се ориентира от югозапад и в източната половина от страната, и в районите, разположени в близост до северните склонове на планините, ще се усили. Облачността от запад ще се увеличава и вплътнява, но все още ще е без валежи.", "date": "2019.12.06", "title": "Съботният ден: Облаци, на отделни места валежи, почти тихо"}
{"url": "https://www.dnes.bg/index/2019/12/06/u-licata-s-mihaela-ot-uganda-do-bylgariia-i-horata-v-risk.431870", "text": "\r\nИма хора, които истински се вълнуват от живота на другите. И не на кои да е, а на онези, имащи реална нужда от закрила. Точно от тях е Михаела Стойкова – младо момиче, завършило образованието си в Лондон. Потребността й да помага на беззащитните я връща в родната България, а също така и я  води чак към Африка. Именно там Михаела изкарва три лета, в които помага на изоставени деца в Уганда. \"Това беше нещо, което винаги съм искала да направя – разказва Михаела Стойкова пред Dnes.bg - Баща ми е бил моряк и съм отраснала с истории за Африка.\r\nВъзможността да сбъдне мечтата си се появява през 2016 г. Михаела започва работа в кризисен център, където първата година работи като учител на деца в предучилищна група. Втората година работата й вече е свързана с изоставени новородени, а третата - се занимава с бизнес частта и опитите да реализира проект, за самофинансиране на кризисния център, с който хората да си стъпят на краката и да се самоиздържат. До този момент това е процес, който не е лесно осъществим, но Михаела се надява, че ще успее да го реализира.  \"Това е дело на много хора. В Уганда условията на живот са твърде тежки и наистина положението е на живот и смърт.\", разказва момичето, а за нея самото пътуване до Африка й отваря нова гледна точка:  За това колко добре живеят хората в България и  колко лек и спокоен е животът  на децата тук за разлика от съществуването на много други по света, на които ако не им  се подаде ръка, може и да не оцелеят.\r\n                \n                \n                \"Тези деца имат благодарността и щастието, че са живи всеки ден. Това чувство, да се радват и на малкото, което имат е невероятно вълнуващо, а ние като че ли по-често се оплакваме, отколкото да сме благодарни.\", отчита разликите между нашата и културата на Африка Михаела. Тя е сигурна: Няма да забрави детските усмивки и това как хората там не си губят времето да се оплакват и самосъжаляват.\r\nМихаела Стойкова всъщност винаги е притежавала тази частица от Африка: \"Така съм възпитана, това е бил моделът в семейството ми.\", категорична е тя. Надява се отново да се завърне там, а до тогава помага на кризисния център от разстояние. Животът й в България е изцяло насочен към работа с деца и младежи в неравностойно положение - тя ръководи неправителствената организация Операция \"Плюшено мече\".\r\n\r\nВече 12 години Сдружение Операция „Плюшено Мече\"  сбъдва детски коледни мечти на деца и младежи в неравностойно положение. Екипът целогодишно работи с талантливи младежи в риск, включени в другата инициатива на организацията – менторската програма „Скритите таланти на България“. За да продължи съществуването на Програмата, спонтанно се ражда и бизнес идеята за създаването на продукти, брандирани с творби на младите таланти.  По този начин организацията се и само-финансира, което й позволява да не разчита само на дарения. \"Те са  преходни и  и често са недостатъчни, за да се развие една кампания по пътя, който искаме\", обяснява Михаела Стойкова.\r\nКерамична чаша, тефтер органайзер и платнена торбичка са първите брандирани продукти с картината \"Африканката\" на талантливата 18-годишна Дани от Варна. Те могат да бъдат поръчани от новата онлайн платформа за продукти и услуги с кауза darpazar.bg на Български център за нестопанско право и Аксенчър България, която официално стартира на 4 декември. \"Те са художници и поети – млади хора, които са лишени от родителска грижа или живеят в рискова среда. Някои са настанени в социални домове, а други живеят на ръба на бедността - с баба, дядо, леля.\" обяснява още Михаела.\r\nСъс стартиралата преди две години менторска програма организацията поема грижата за младежи, които искат тепърва да се реализират, да влязат в университет и да си намерят работа и стаж. \"Нужно им е някой да им подаде ръка. Те имат талант, но нямат финансиране да го реализират, което е жалко.\", уточнява Стойкова.\r\nМакар и нова, през менторска програма вече са минали 21 деца. В момента  в нея са включени 14 младежи. \"Предлагаме им доста сериозна финансова подкрепа под формата на стипендии, участия в семинари, работилници, конкурси, ежеседмични уроци при специалисти, работа с ментор, подготовка за кандидатстване.“, изброява Михаела. Усилията не остават без резултат. Вече има и  две реализирани самостоятелни изложби на тийнейджъри. Картините им са разпродадени и младите артисти имат нови поръчки за изработка на картини. Единият от тях тази година е кандидат-студент и се подготвя за изпити. \"Надяваме се успешно да влезе и да учи\", коментира още  Стойкова.\r\nЩо се отнася до ДарПазар, в платформата се предлагат чудесни продукти и на други граждански организации и социални предприятия, чиито продажби са в подкрепа на хора в неравностойно положение, опазване на природата, съхраняване на традиции и други значими каузи. Сега е времето, в което на платформата могат да се намерят и Коледни подаръци с кауза. По думите на Михаела, такъв подарък има двояк смисъл: \"Ще даде радост на някого, но и ще помогне на друг човек в неравностойно положение да се измъкне от ситуацията, в която е в момента.\"\r\n\r\nИ ако преди време хората се сещаха да помагат повече по празници, то вече обществото ни е отворено и съдейства не само с пари, а и с усилия, и време.  Самата тя никога не се чувствала доброволец. В началото  става въпрос просто за гражданска инициатива и  Михаела винаги е била организатор и лицето, което е движело процеса. През годините хората, които започват да подкрепят инициативата, се увеличават. \"Минахме на национално ниво и това за мен е призвание.  - спомня си момичето.\r\nА причината да я влече идеята да помага на другите сигурно се крие в семейството й, белязано от някои важни факта: – баба й е била сирак, а баща й е бил осиновен. \"Имам сериозен афинитет към работа с изоставени деца. Категорично чувствам това, с което се занимавам за призвание, а не за професия. Откакто регистрирахме организацията като сдружение, съм на пълен работен ден, благодарение на менторската програма.\", обяснява още Михаела.\r\nПо думите й, в момента имат много дарители, които целогодишно се включват да помагат. А организацията има изградено силно доверие с тях. \"Хората се зарадваха, че ще финансираме проект за образование, насочено към деца в риск. Имаме корпоративни ангели, които застават зад конкретни деца и поемат разходите за обучението за цялата година. Те, обаче искат да виждат, че има реализация за това, което влагат време и финанси.\", отбелязва Михаела.\n\r\nБъдещето\r\nМихаела вижда бъдещето си, продължавайки да следва потребността си да помага на онези, които имат нужда. В момента е залисана от Коледната кампания, но особено силно я вълнува новата менторска програма. Надява се до 20 години през нея да са преминали стотина деца и ако поне половината са приети в университет, това ще е личен успех за нея. Не мисли как би възпитавала своите деца. Предполага, обаче, че нещото, на което иска да ги научи е да се отнасят с достойнство към другите. \"Всеки трябва да е уважаван като човешко същество без значение в какви отношения сте.“, категорична е Михаела.\r\nА уважението се изразява в много неща като това да се изслушваме, да не се нагрубяваме и дори като сме на различни позиции да намираме общи точки и да уважаваме мнението на другите. \"Това вече се случва – сигурна е Михаела Стойкова -  Особено при младите хора. Те са самокритични и си правят самоанализ. Обръщат внимание на това как се държат към другите. Поне моят обсег от хора е такъв и виждам, че хората около мен  събуждат сетивата си в тази посока.\"\n\r\n", "date": "2019.12.06", "title": "У-лицата с Михаела - От Уганда до България и хората в риск"}
{"url": "https://www.dnes.bg/obshtestvo/2019/12/06/globa-za-pyrjolata-s-igla-spored-babh-sluchaen-incident.432166", "text": "Агенцията по храните ще наложи административно наказание на търговския обект в София, продал свинската пържола с игла.\r\nГлобата е за допусната опасна храна на пазара, съобщиха от пресцентъра на БАБХ.\nИглата попаднала в пържолата на дете. За случая сигнализира фотографът Васил Къркеланов, който публикува снимки в страницата си в социалната мрежа Facebook.\r\n\"Този път не ми е никак забавно. Пържолата беше в чинията на дъщеря ми... Детето е добре. Откри иглата в парчето, преди да го яде, защото й направи впечатление странният цвят на месото в тази част\", написа той.\n\r\nАгенцията е проверила всички обекти, през които е преминало месото от кланицата, в която са заклани свинете, предприятието, където трупното месо е транжирано на едри разфасовки и търговския обект, в чиято транжорна едрата разфасовка е нарязана под формата на пържоли и реализирана до краен потребител.\r\n                    \n                    \n                \n                \n                \n                Никъде не са открити видими признаци за наличие на чуждо тяло.\n\r\nУстановено е, че свинското месо не е претърпяло допълнителна обработка (като например осоляване, мариноване, шприцоване, тумблиране и др.), а е предлагано като прясноохладена разфасовка. Технологията на добив и обработка на месото за производство на месни разфасовки (пържоли) не предполага използването на каквито и да е инжекционни пособия, в това число и игли.\n\r\nПоради тази причина агенцията определя този случай като случаен инцидент, вероятно при ветеринарномедицинска манипулация на съответното животно.\n\r\nВ БАБХ не са постъпвали други подобни сигнали. Предприети са мерки за по-стриктно изпълнение на задълженията на всички ангажирани по веригата за недопускане на подобни инциденти в бъдеще.\r\n ", "date": "2019.12.06", "title": "Глоба за пържолата с игла, според БАБХ - случаен инцидент"}
{"url": "https://www.dnes.bg/notifikacii/2019/12/06/chetirima-ubiti-sled-strelba-vyv-voenna-baza-na-sasht.432170", "text": "Нападател с огнестрелно оръжие откри огън в американската военноморска база в Пенсакола, щата Флорида Убити са четирима души, включително нападателия, предаде Асошиейтед прес, цитирайки полицията. 11 души са били простреляни, включително двама заместник-шерифи,. Единият от тях е убил нападателя.\r\nСтрелбата, открита в една от учебните сгради на базата, е предизвикала масивен отговор от страна на правоохранителните сили, при което базата е била затворена. Обстоятелствата не са ясни, не се съобщава дали стрелецът е бил военен.\r\nВ базата работят над 16 000 военни и 7400 цивилни. Тя е една от най-големите и най-известните бази на ВМС на САЩ. Заема обширна територия по крайбрежието на Мексиканския залив в най-северозападния район на Флорида, близо до границата с щата Алабама.\r\n                \n                \n                Играе ключова роля в местната икономика. Там е базиран и прочутият въздушен демонстрационен екип \"Сините ангели\" на американските въоръжени сили, там се намира и Националният музей на военноморската авиация на САЩ - популярна туристическа атракция в тази част на Флорида.\r\nДнешната стрелба в Пенсакола е втората във военноморска база на САЩ тази седмица. Моряк от американска подводница в Пърл Харбър, на Хаваите, откри огън срещу трима цивилни служители в сряда, като уби двама, преди да се самоубие. (БТА)", "date": "2019.12.06", "title": "Четирима убити след стрелба във военна база на САЩ "}
{"url": "https://www.dnes.bg/akoshtete-vqrvaite/2019/12/06/kakvo-da-ochakvat-zodiite-na-koleda.432130", "text": "Коледните празници бързо наближават и това е времето, в което всичко ни се струва магическо. Един от най-хубавите моменти е, когато намериш нещо под елхата и знаеш, че има човек, който мисли за теб и те цени. \n\r\nИ ако подаръците остават загадка до коледната сутрин, то астрологията може да ви каже какво да очаквате този празничен сезон.\n\r\n\r\nОвни, пригответе се нещо романтично тази Коледа. Тези дни се чувствате щастливи и уверени, което привлича хората към вас. Ако сте необвързани, бъдете внимателни на коледното парти, тъй като има вероятност вашата любов да е точно там. \n\r\nОсвен романтика, този коледен сезон ви е приготвил и още позитивни емоции. Не се притеснявайте да се съгласите с предложенията, които застават пред вас. Може да ви се наложи да излезете от комфортната си зона, но скоро след това ще разберете, че си е заслужавало.\n                    \n                    \n                \n                \n                \n                \r\n\r\nПредставителите на този знак трябва много добре да контролират емоциите си по време на празниците. Въпреки че ще бъдете заобиколени от приятели и роднини, може да се почувствате некомфортно и дори да ви стане скучно. Причината за това може да се крие у вас и в невъзможността ви да внимавате в разговора, а и често не забелязвате какво се случва около вас. \n\r\nНови възможностни ще се отворят пред вас, но някои Телци могат да ги пропуснат заради своята разсеяност. Слезте на земята и внимавайте повече в събитията, които се случват сега. Не знаете точно коя оферта може да преобърне живота ви.\r\nВижте за останалите зодии в ", "date": "2019.12.06", "title": "Какво да очакват зодиите на Коледа..."}
{"url": "https://www.dnes.bg/obshtestvo/2019/12/06/za-24-chasa-mvr-spipa-1330-vodachi-spreli-na-invalidni-mesta.432091", "text": "Общо 1330 нарушения са установени при полицейска операцията за контрол над водачи, използвали места за спиране, предназначени за хора с трайни увреждания. Проверени са общо 4788 водачи на МПС, съобщиха от МВР.\r\n\r\nАкцията е проведена от 6 часа на 3 декември до 6 часа на 4 декември на територията на всички държави-членки на ЕС.\r\n\r\nПо време на операцията са констатирани и други нарушения. Имало е 36 случая на липса на задължителната застраховка \"Гражданска отговорност\", отнети са 60 шофьорски книжки заради неплатени глоби, връчени са 575 електронни фиша на водачи за различни техни нарушения, както и на 39 пътници.\r\n\r\nНай-много нарушения са установени в ОДМВР Пазарджик - 193, ОДМВР Добрич - 192 и ОДМВР Бургас - 184.", "date": "2019.12.06", "title": "За 24 часа: МВР спипа 1330 водачи, спрели на инвалидни места"}
{"url": "https://www.dnes.bg/index/2019/12/06/kak-da-spasim-zemiata-po-malko-meso-drehi-vtora-ryka-kolelo.432061", "text": "Какво са готови да изоставят хората, за да се борят с климатичните промени? По време на срещата COP25 на ООН в Мадрид, BBC задава този въпрос на хора от различни делегации.\r\n\"Не използвам лекарства от аптеките. Използвам само натурални лекарства. Ценя и растенията ни, които са изложени на риск заради обезлесяването“, казва Тайли Терена от Бразилия.\r\n\"Изключвам си телефона, когато нямам нужда от него. Опитвам се да го използвам за по-малко от час или половин ден“, твърди Джейкъб Уелнц от САЩ.\r\nТелия Фреуен от Самоа твърди, че практикува само минимализъм, което означава да консумира по-малко.\r\n\"Купувам дрехи втора ръка и подобни неща“, каза тя.\r\n                \n                \n                \"Ходете повече по магазини за дрехи втора ръка и яжте по-малко месо. Използвам само градския транспорт и се опитвам да карам колелото си повече“, съветва Хана Брунс от САЩ.\r\n\"Дъщеря ми стана вегетарианка. Това лято се преместихме в нов дом, за да можем да вървим, да караме колело или да хванем влака за работа“, казва Софи Хебден, Великобритания.\r\nСпоред Аденике Оладосу от Нигерия, хората обичат да държат лампите около себе си цъкнати. Тя съветва всеки да се опитва да изключва лампите, дори и да е сумрак навън.\r\n\"Карайте по-малки коли. Аз следя винаги колко гориво гори колата ми. Какво количество боклук се генерира от това, което правя“, казва Албулрахаман Али Ал Мустафа от Катар.\r\nГабриел Гуарна от САЩ пък се опитва да използва възможно най-малко пластмаса.\r\n\"Трудно е. Това е промяна изцяло на начина на живот, но е важна промяна, за да спасим планетата си“, твърди тя.\r\n\"Трябва да виждаме планетата като наш дом. Ако мислиш индивидуално, никога няма да постигнем нищо. Като родители, ние трябва да научим децата си, да са отговорни към опазването на околната среда“, съветва Франсиско да Силва Пиярно от Бразилия. \r\n ", "date": "2019.12.06", "title": "Как да спасим Земята? По-малко месо, дрехи втора ръка, колело..."}
{"url": "https://www.dnes.bg/politika/2019/12/06/fainenshyl-taims-bylgariia-s-rekordni-investicii-v-tehnologichniia-sektor.432121", "text": "България, най-бедната страна в ЕС, привлича голям обем чуждестранни инвестиции \"на зелено\" в сферата на информационните и комуникационните технологии (ИКТ). Така тя допринася за по-мащабно увеличение на трансграничния приток на инвестиции, пише в. \"Файненшъл таймс\".\n\r\nИзданието изтъква и своя принос с откриването през април 2019 година на технологичен център в София със 110 служители. Сред другите неотдавнашни инвеститори се нареждат Facebook и Световната банка, които отвориха офиси в българската столица, предлагайки услуги в областта на ИКТ.\n\r\nБългария е получила рекордна сума чуждестранни инвестиции в областта на софтуерните услуги и ИКТ през 2018 година с най-малко 16 проекта на стойност 240 милиона долара, основно в София, посочва вестникът.\n                    \n                    \n                \n                \n                \n                \r\nЧуждестранните инвестиции в сектора непрекъснато нарастват от 2015 година, според информация на fDi Markets и базата данни на \"Файненшъл таймс\", която отчита съобщенията на чуждестранни компании за инвестиции чрез създаване на филиал в съответната страна и отварянето на работни места (т. нар. инвестициии на зелено).\n\r\nЗа петте години преди 2015-а трансграничното инвестиране към българския сектор на ИКТ се е свеждало до пет проекта годишно. Оттогава страната се е превърнала в основна цел за чуждестранни инвестиции, привличайки 30 процента от всички проекти за миналата година, сочат данните fDi Markets.\n\r\nВ публикацията се отбелязва, че България още от комунистическо време има традиция в ИКТ и електрониката. ИКТ секторът е отчел продажби за 3,2 милиарда долара през 2018 година, което е увеличение от 45 процента на годишна основа, според International Data Corporation. В стрaната има над 12 000 компании, от които 90 процента са в София и в тях работят 50 000 души, сочат данни на Столична общинска агенция за приватизация и инвестиции, цитирани от \"Файненшъл таймс\". Около 70 процента от компаниите работят за износ, според статистика на американското министерство на търговията.\n\r\nБлизо половината от инвестициите \"на зелено\" в България от 2018 година са използвани за разширяване на съществуващи съоръжения, особено за проекти с висока добавена стойност за научноизследователска и развойна дейност. Най-голям тласък на инвестициите са дали наличната квалифицирана работна сила и икономическия растеж на страната, показва анализът на fDi Markets.\r\nБългария предлага високоскоростни интернет услуги, които са сред най-бързите в Европа, плосък данък от 10 процента върху корпоративните приходи и личните доходи, както и конкурентни разходи за труд и живот.\n\r\nСтраната е на второ място в ЕС по брой на жените в ИКТ сектора - около 45 процента в началото на 2018 година, законите й улесняват издаването на лицензи за компании в сектора на информационните технологии, отбелязва още вестникът.\n\r\nПо-голяма част от чуждестранните инвестиции в българския технологичен сектор през последните две години идват от ЕС и САЩ, цитира изданието данни на fDi Markets.\n\r\nСтраната освен това е облагодетелствана от близостта си до Румъния и Сърбия, образувайки технологичен триъгълник, който е наричан Силициевата долина на Югоизточна Европа. Инвестициите към технологичния сектор в Букурещ също са нараснали пропорционално от 2015 година, пише вестникът.\n\r\nСпоред регионалния икономист в Европейската банка за възстановяване и развитие Яков Милатович България обаче има още работа за вършене в сравнение с някои държави от ЕС. България е слязла 25 места надолу в класацията на Световната банка \"Да правиш бизнес\" за последните пет години, а други страни бележат подобрение, припомня в.\"Файненшъл таймс\". \r\n \r\n/БТА/\r\n ", "date": "2019.12.06", "title": "\"Файненшъл таймс\": България с рекордни инвестиции в технологичния сектор"}
{"url": "https://www.dnes.bg/za-da-se-razbirame/2019/12/06/6-myjki-repliki-pri-koito-da-vi-svetne-lampata.431934", "text": "„Стига си мрънкала“, „Нещо си се занемарила“, „Бившата ми би постъпила по друг начин“... Познати ли са ви тези реплики? Вероятно сте чували нещо подобно от партньора си. Тези думи съвсем не са безобидни, а са червената светлина, която подсказва, че е по-добре да приключите връзката. Кои други мъжки фрази сигнализират, че сте попаднали на грешния партньор?\r\n\r\nРеплика на типичния манипулатор, който никога няма да се промени и да започне да ви уважава. Този тип мъже често поставят и ултиматуми, възползвайки се от слабите страни на партньорката си. Ако сте чували тази реплика от вашата половинка, дали се нуждаете от връзка с него?\r\n                    \n                    \n                \n                \n                \n                \r\nТова, което се крие зад тези думи е „ти си никоя без мен“. Реплика, която цели отново да манипулира, да понижи самочувствието на партньора си за сметка на собственото си. Един джентълмен никога не би поставил в ситуация любимата си, в която тя да се чувства малоценна.\r\n\r\nЧуете ли тези думи, не ви остава нищо друго, освен да благодарите за откровеността на партньора си и след това да продължите напред без него. За него очевидно мъжките изневери са нещо нормално и още повече – никога няма да сте единствената.\r\n", "date": "2019.12.06", "title": "6 мъжки реплики, при които да ви светне лампата"}
{"url": "https://www.dnes.bg/sport/2019/12/06/vdignaha-transfernoto-embargo-na-chelsi.432164", "text": "Лондонският клуб Челси ще може да привлича нови играчи още от 1 януари 2020 година, реши окончателно Спортният арбитражен съд в Лозана.\r\n\r\n\"Сините\" бяха наказани от ФИФА за два трансферни прозореца заради неправомерно привличане на непълнолетни играчи, но КАС редуцира санкцията на половина.\r\n\r\nЧелси вече изтърпя първата част от наказанието, след като \"сините\" нямаха право да картотекират играчи през летния трансферен прозорец на тази година, но с настъпването на новата ще бъдат свободни да усилват състава си.\r\n\r\n", "date": "2019.12.06", "title": "Вдигнаха трансферното ембарго на Челси"}
{"url": "https://www.dnes.bg/obshtestvo/2019/12/06/bezplatni-pregledi-za-tuberkuloza-v-cialata-strana.432159", "text": "Безплатни прегледи за туберкулоза в лечебни заведения в цялата страна ще се проведат от 9 до 13 декември, съобщиха от Министерството на здравеопазването.\n\r\nЗа 2019 г. това е четвъртата кампанията „Седмица на отворените врати”, която се осъществява в изпълнение на Националната програма за превенция и контрол на туберкулозата в Република България. През годините проявата е доказала своята ефективност за повишаване обществената информираност по отношение на заболяването и за предоставяне на безплатен достъп до медицински услуги, отчитат от здравното министерство.\n\r\nПо време на проведени кампании през месеците март, юни и септември 2019 г. общо анкетирани за туберкулоза са 6 793 лица, а на 4 654 в риск от туберкулоза са извършени медицински прегледи и допълнителни изследвания. \n                    \n                    \n                \n                \n                \n                \r\nОткрити са 69 лица с туберкулоза и 185 лица с латентна туберкулозна инфекция. На всички се прилага безплатно лечение и химиопрофилактика. \n\r\nНай-много лица са преминали в СБАЛПФЗ „Д-р Димитър Граматиков - Русе“, „СБАЛПФЗ - Пазарджик“, УМБАЛ „Свети Георги“, МБАЛ „Д-р Иван Селимински” - Сливен, „СБАЛПФЗ - Бургас“, „СБАЛББ - Габрово“ и „СБАЛПФЗ – Враца“.\n\r\nПо време на проведените за периода 2009 г. - септември 2019 г. кампании \"Седмица на отворени врати\"  анкетираните за туберкулоза са 121 523 лица. Диагностицираните и насочени за лечение от туберкулоза са 1 311 лица. Други 4 643 лица са открити с латентна туберкулозна инфекция и са обхванати с химиопрофилактика.\n\r\nПо време на „Седмицата на отворените врати“ на всеки желаещ се предлага скрининг за риска от туберкулоза чрез анкета и консултации. На лицата, които са в риск, се провеждат допълнителни прегледи и изследвания. \n\r\nПри откриването на случаи на туберкулоза своевременно се предприемат мерки за хоспитализация и лечение, в резултат на което се прекъсва веригата за предаване на инфекцията.", "date": "2019.12.06", "title": "Безплатни прегледи за туберкулоза в цялата страна"}
{"url": "https://www.dnes.bg/rusia/2019/12/06/vnedriava-li-moskva-naemnici-vyv-voinata-v-libiia.432102", "text": "Представители на подкрепяното от ООН либийско правителство казват, че смятат да се противопоставят на Москва заради съобщенията за разполагане на руски наемници, които се бият редом с техните опоненти в гражданската война в тази страна.\n\r\nЛибийски и американски официални лица обвиняват Русия, че през последните месеци е изпратила бойци в ключови райони на сраженията в Либия посредством частна охранителна фирма - Вагнер груп. Те твърдят, че руските бойци подкрепят командира Халифа Хафтар, чиито сили от месеци се опитват да завладеят столицата Триполи, където е базирано подкрепяното от ООН правителство на националното съгласие (ПНС), пише  Асошиейтед прес.\n\r\nПНС е документирало присъствието в Либия на между 600 и 800 руски бойци и събира техните имена в списък, който ще бъде представен на руското правителство, казва Халед ал Мешри, който оглавява Висшия държавен съвет на правителството в Триполи.\n                    \n                    \n                \n                \n                \n                \r\n\"След като съберем всички доказателства, ние ще отидем в Русия и ще ги представим на властите там, за да видим какво ще кажат те\", каза Мешри пред АП миналата седмица. Той не уточни кога се предвижда това посещение.\n\r\nМосква неведнъж е отричала да има каквато и да било роля в боевете в Либия.\n\n\r\nСамозваната Либийска национална армия (ЛНА) на Хафтар - съставена от военни части, ултраконсервативни салафити и племенни групи - предприе офанзива срещу Триполи през април, след като завзе голяма част от Източна Либия от ислямски екстремисти и от други съперници през последните години. Хафтар е подкрепян от Обединените арабски емирства и Египет, както и от Франция и Русия, а базираното в Триполи правителство получава помощ от Турция, Катар и Италия.\n\r\nЛибия потъна в хаос, след като подкрепено от НАТО въстание свали дългогодишния диктатор Муамар Кадафи през 2011 г. Сега страната е разделена между едно правителство в източната й част, което е в съюз с Хафтар, и ПНС в Триполи на запад. И двете паралелни властови структури са подкрепяни от въоръжени милиции. Сраженията през последните седмици позатихнаха, като двете страни са се окопали на позициите си и се обстрелват взаимно в южните покрайнини на Триполи.\n\r\nАмериканският помощник-държавен секретар за Близкия изток Дейвид Шенкър заяви пред репортери миналата седмица, че Държавният департамент работи с европейските партньори за налагане на санкции срещу руската (частна) военна компания, отговорна за изпращането на бойци в Триполи. \"Начинът, по който тази руска организация е действала по-рано, създава опасност от многобройни жертви сред цивилното население\", каза той.\n\r\nИзявленията на Шенкър бяха предшествани от среща на представители на американските власти с Хафтар, на която те настояха за прекратяване на огъня и и изразиха \"сериозна тревога\" от руската намеса в конфликта.\n\r\nПрезидентът на САЩ Доналд Тръмп обаче изпраща твърде смесени послания към Хафтар. Той изрази подкрепа за Хафтар, когато последният предприе опита си да превземе Триполи, като в телефонен разговор похвали \"антитерористичните усилия\" на командира. Този разговор представляваше рязко скъсване с американската политика на подкрепа за базирания в Триполи премиер Файез ел Сарадж.\n\r\nОфанзивата на Хафтар беше удар по опитите на ООН да помири воюващите страни. Ал Мешри призова за мерки за изграждане на доверие и усилия към провеждане на президентски и парламентарни избори. \"От свалянето на Кадафи не е имало президентски избори. На хората им е дошло до гуша\", каза той.\n\r\nРуското присъствие затлачи още повече и без това сложния конфликт. Ал Мешри твърди, че неговата администрация има солидни доказателства, че на терен в Либия има руски бойци. Той каза, че правителствените сили са намирали мобилни телефони, прехващали са комуникации и са залавяли лични вещи, оставени (от тях) в хаоса на сраженията. Полетни данни показват дати и имена на руснаци, придвижващи се от Сирия към Египет, а после към йорданската столица Аман, преди да отлетят към източния либийски град Бенгази - бастиона на Хафтар, заяви още Ал Мешр. Той не даде подробности, нито пък показа такива документи или предмети пред АП.\n\r\nСмята се, че Вагнер груп е пращала наемници в многобройни конфликти, включително Сирия, Украйна и другаде, което поражда обвинения, че Москва я използва за разпространяване на влиянието си. Военната компания се управлява от Евгений Пригожин - бизнесмен с тесни връзки с Кремъл. Руски официални лица в миналото са отказвали да коментират действията на групата.\n\r\nРазполагайки бойци в Либия, Русия се замесва в още един конфликт в Близкия изток. Руската армия участва в гражданската война в Сирия, като нанася въздушни удари и е разположила на терен войници и военни полицаи. Тази операция успешно закрепи на власт сирийския президент Башар Асад и на сравнително скромна цена помогна на Москва да разшири влиянието си в региона.\n\r\nАнализатори смятат, че руският президент Владимир Путин се опитва да подели влиянието със западните сили в богатата на петрол Либия. Те казват също, че той разбира значението на страната като врата за много мигранти, опитващи се да достигнат бреговете на Европа.\n\r\n\"В повечето случаи (тези действия на Русия) са димна завеса, която има за цел да внуши страх, - заяви Анас Гамати, основател на Института Садек в Триполи. - Руското влияние постигна само две неща: да създаде преувеличена представа за тяхната сила и влияние в Либия. Те не са ангажирани позитивно, нито опитват да играят конструктивна роля, която има дипломатическа или политическа стойност.\"\n\r\nОфициално Русия продължава да поддържа диалог с двете страни (в конфликта). Хафтар посети Москва няколко пъти през последните години, а делегация на базираното в Триполи правителство се срещна с Путин по време на икономическия форум на високо равнище Русия-Африка през октомври в Сочи.\n\r\nОбвиненията за руска намеса идват на фона на подновените усилия на международните играчи за постигане на консенсус за Либия.\n\r\nГермания работи с ООН, за да стане домакин на конференция за Либия в началото на 2020 г. Наблюдатели се надяват, че международните играчи могат да окажат достатъчен натиск за спиране на сраженията.\n\r\nДруги обаче се безпокоят, че апетитът на Хафтар за територия и власт може да се окаже твърде ненаситен. Бившият министър на отбраната в ПНС Махди ал Баргати, който напусна кабинета през юли, казва, че единственият път към мира е Хафтар да бъде лишен от мощни приятели, и нищо друго. В противен случай според Ал Баргати Хафтар ще бъде на път да се превърне във втори Кадафи. \"Не искаме да се върнем на изходна позиция\", каза той.\n\r\nДокато международните сили остават разделени, има риск конфликтът в Либия да бъде просто поредната \"война с протежета\", предупреждават някои наблюдатели.\n\r\n\"Путин не би желал нищо повече от това да държи Европа ангажирана и разделена за Либия, страхуваща се от нелегалната имиграция, парализирана от десния популизъм, който застрашава самата същност на Европейския съюз\", каза Мохамед Елджарех, анализатор, който оглавява Либия Аутлук (Libya Outlook) - консултантска компания по либийските въпроси.\n\r\n\"Всичко това е музика за ушите на Путин\", добави той.\r\n/БТА/\r\n ", "date": "2019.12.06", "title": "Внедрява ли Москва наемници във войната в Либия?"}
{"url": "https://www.dnes.bg/zvezdi/2019/12/06/ar-keli-daval-podkup-iskal-da-se-ojeni-taino-za-15-godishna.432104", "text": "Федерален прокурори обвиниха певеца Ар Кели, че е уредил да бъде платен подкуп на държавен служител през 1994 г., за да получи фалшиво разрешително за брак, един ден преди да се ожени тайно за 15-годишната Алия, съобщиха БТА и световните информационни агенции.\r\nОбвинението е заведено в Ню Йорк. Инцидентът е от 1994 г., когато Кели е бил на 27 години. Певецът е накарал друг да плати за фалшива лична карта, в която се посочва, че Алия е 18-годишна.\r\nВ обвинението не се казва дали подкупът наистина е платен, нито дали документът е издаден. Няма и обвинение Кели да е злоупотребил сексуално с момичето, чието име не се посочва.\r\nСрещу музиканта, който е на 52 години, са повдигнати няколко обвинения, че използва известността си, за да набира момичета и млади жени за сексуални услуги. Той е задържан в Чикаго от юли без право да бъде пуснат под гаранция. Подобни обвинения срещу него са повдигнати и в Ню Йорк. Делото му в Чикаго е насрочено за април догодина.\r\n                    \n                    \n                \n                \n                \n                Бракът с Алия е анулиран след месеци именно заради възрастта й. Тя е ар ен би певица. Загива през 2001 г. в самолетна катастрофа. Най-известният хит на Ар Кели е \"I Believe I Can Fly\"", "date": "2019.12.06", "title": "Ар Кели давал подкуп: Искал да се ожени тайно за 15-годишна"}
{"url": "https://www.dnes.bg/mish-mash/2019/12/06/the-fosse-dionne-misteriozniiat-izvor-otnel-jivoti.432074", "text": "Още от Средновековието красивите тюркоазени води на извора The Fosse Dionne се намират във френският град Тонере. Тогава се зараждат първите митове и легенди за него.\r\nThe Fosse Dionne е обгърнат в мистерия. Всеки, който се е опитал да проследи от къде идват водите, които го пълнят, е загинал. Сега нова експедиция от водолази ще се опита да стигне там, където никой никога не е бил преди. Дали ще успеят да разгадаят тайната на извора?\r\nВсъщност изворът е много, много стар. Толкова, колкото е старо и човечеството.\r\n\"Не знаем какъв е източникът му, защото всеки, който е слизал до дъното му не се е върнал, за да ни даде информация, какво има там“, казва Доминик Агюлар, кмет на Тенере.\r\n                    \n                    \n                \n                \n                \n                331 литра вода всяка секунда се вливат в The Fosse Dionne. По думите на Агюлар, изворът е много важен за града й, тъй като се променя всеки ден, според времето, небето и притокът на вода.\r\n\"Цветовете му варират от синьо до зелено, дори кафяво“, казва тя.\r\nПрез средновековието изворът е използван като пералня от жените в града. От тяхната уста тръгвала мълвата, че един ден свещеникът трябвало да дойде, за да прогони опасно създание от водите. В църквата наблизо има уникален предмет, който допринася към легендата.\r\n\"Статуята тук е съставена от два елемента – свещеникът на църквата и известният базилиск. Монахът дошъл тук през 635 година. Работата му била да прочисти  The Fosse Dionne“, разказва историкът Пиер Милат.\r\nПрез 1974 година двама души се гмуркат, за да проверят откъде идва този невероятен приток на вода. Но нещо се случва и двамата умират. През 1996 година се провежда и последното гмуркане в The Fosse Dionne. То също завършва фатално. От тогава влизането в извора е забранено. Когато Доминик Агюлар става кмет на града през 2014 г., решава да позволи още едно гмуркане.\r\nЗаедно с водолаза Пиер-Ерик Дизейн те разчистват The Fosse Dionne, правят много проучвания и създават техническа скица на гмуркането.\r\nНа 79 метра достигаш \"непознатата зона“. Дотам всяка една извивка на извора е добре картографирана.\r\n\"Чувствах се много щастлив да съм там. Помислих си: \"Светлината никога не е достигала до тук. Аз съм първият човек, който вижда това.“ Забелязах, че галерията продължава и напред и не е блокирана по никакъв начин. Това дава надежда за бъдещето“, казва  Пиер-Ерик Дизейн пред BBC. Ала и той не успява да разбере откъде идва водата, която захранва мистериозния извор. По думите му едва ли скоро някой ще успее да разгадае загадката.\r\nВодолазът стига 9 метра по-навътре в The Fosse Dionne и се връща. Твърди, че галериите и проходите на извора не са лесни за преминаване и изправят пред краен предел човешките и технологичните ни възможности.\r\nКакво има отвъд вече позната зона? Мистерията остава.", "date": "2019.12.06", "title": "The Fosse Dionne – мистериозният извор, отнел животи "}
{"url": "https://www.dnes.bg/rusia/2019/12/06/belarus-ne-e-rusiia-shte-ia-pogylne-li-obache-kremyl.432112", "text": "Сценарии за поетапно развитие на \"задълбочената интеграция\" между Русия и Беларус разгледа в четвъртък политическият клуб на РОСБАЛТ на кръгла маса в московския пресцентър на агенцията.\n\r\nСвоеобразен фон бяха поредните упреци на беларуския лидер Александър Лукашенко към Москва. Той констатира по-специално, че Русия отново прави спънки на вноса от Беларус, а не е решен и въпросът Минск да получи обезщетение за попадналия в негова рафинерия \"мръсен\" петрол от руския тръбопровод. \"Ние пресмятаме, решаваме нещо. А те се правят, че не е имало мръсен петрол. Ние обаче провалихме своя БВП главно заради петролни проблеми. Защото нефтопреработването у нас е обвързано и с нефтохимията\", каза беларуският президент.\n                    \n                    \n                \n                \n                \n                \r\nЕкспертите направиха опит да отговорят на някои въпроси. Каква интеграция търсят Москва и Минск? Ще склони ли Лукашенко руската рубла да стане обща валута и да бъдат създадени наднационални политически органи на Единната държава (Съюзната държава между Русия и Беларус, б. пр.)? Какво трябва да е нивото на интеграция с Русия според беларуското общество?\n\r\nПавел Кудюкин - социолог и политолог, заяви, че от гледище на Кремъл основният въпрос на интеграцията между двете страни е предимно геополитически, но има и икономически интерес, пише Александър Желенин от РОСБАЛТ.\n\r\n\"Руският капитал отдавна мечтае да започне сериозна приватизация в Беларус и да се включи в тези процеси\", каза той. И посочи, че засега капиталът от Русия не е постигнал тук особен успех. \"Засега е успял само частично да приватизира петроло- и газопроводите през територията на Беларус, да създаде съвместни предприятия в тази сфера. Там обаче има още много сочни парчета от нефтопреработвателната и нефтохимическата промишленост, машиностроенето, хранителната промишленост. Но точно тях не ги пуска беларуската страна\", отбеляза експертът.\n\r\nВ очите на част от руските военни \"Беларус е удобен плацдарм\", заяви Кудюкин. Но в днешния политически контекст географското положение на страната съвсем не е еднозначно - въпросният \"плацдарм\" може да бъде насочен не към отбранителни, а към нападателни действия, \"доколкото тази силно изтеглена на запад издатина с оголен ляв и десен фланг е твърде неудобна и неизгодна за отбрана\". Подобни планове обаче има, \"както потвърждават и току подновяваните приказки за създаване на руска военновъздушна база в Беларус, отхвърляни от беларуското ръководство, впрочем в твърде учтива форма\".\n\r\nСпомените сред обществото в Беларус за военните нашествия, минавали на вълни през страната столетия наред, са \"много болезнени\", смята Кудюкин. И вижда тук една от причините Беларус \"да не желае превръщане в руски плацдарм, макар че Русия много иска да го придобие\".\n\r\nРазсъждавайки доколко е готов Минск да се интегрира с Москва, експертът посочи, че Беларус все още е \"доста\" рускоезична страна, чието население гледа руски телевизии, но има развито национално самосъзнание - и преобладаващият между беларусите език \"не е пречка за това\". \"Също както повечето ирландци във Великобритания говорят английски, но я елате им кажете, че са англичани\", даде пример социологът.\n\r\nБеларуската власт силно насърчава тези нагласи в обществото, като пропагандира идеята за суверенитет, убеждението, че \"Беларус не е Русия\", каза експертът. Според Кудюкин \"днес беларусите се осъзнават като отделен народ и отделна страна доста по-силно, отколкото в началото на 90-те\".\n\r\nКакто потвърждават и социологическите анкети. Беларусите, каза той, искат сътрудничество по всички вектори - и по източния, и по западния, и по южния, но същевременно смятат страната си за успешна независима държава \"и като цяло държат да останат независими\".\n\r\nКудюкин смята за малко вероятно Минск да приеме и руската рубла като обща валута за двете страни, тъй като икономическата политика на Беларус \"има кейнсиански черти\" - за да я води и занапред, беларуското ръководство трябва да държи в ръцете си печатния стан.\n\r\nУчастниците в сбирката обаче констатираха, че в руското общество и елитите все още доминира съвсем различна визия за Беларус. Там преобладава мнението, подхранвано и от руските медии, че Беларус е част от Русия, а беларусите - само част от руския народ.\n\r\nСпоред Игор Минтусов, президент на Европейската асоциация на политконсултантите, \"Беларус в лицето на Александър Лукашенко би желала по-тясна икономическа интеграция с Русия\". По думите му такава интеграция според Лукашенко \"включва разнообразни отстъпки и преференции, той иска да стане фактически част от вътрешния руски пазар\". Такъв е стратегическият интерес на Минск, казва експертът, защото такава интеграция \"може да предпази Беларус от фрустрации на международните пазари\". А в тактически аспект беларуското ръководство използва риториката на Лукашенко за интеграция с Русия.\n\r\nКолкото до стратегията на Москва спрямо Беларус, Кремъл според Минтусов \"на първо място се стреми към геополитическа и военнополитическа интеграция с нея\". Докато участието на руския бизнес в приватизацията в съседната страна е вече тактически въпрос за руското ръководство.\n\r\nНа известна част от политическия елит и повечето хора в Русия е присъщ \"скрит неоимперски синдром\", според който за Беларус е по-добре да бъде с Русия - Русия и Беларус практически са едно и също, отбелязва политологът. \n\r\nМосква обаче би предприела по-сурови мерки за задълбочена интеграция, само \"ако с политиката си Минск прекрачи една \"червена черта\". Например ако изведнъж реши да присъедини страната към НАТО. Впрочем, самият Минтусов смята този сценарий за фантастичен.\n\r\nНа кръглата маса бе споделено и мнение, че Кремъл цели да погълне Беларус - една твърде стабилна политика. Защото през последните 20 години Москва се е убедила: Русия не може да се развива интензивно, например да се откаже от суровинната икономика и да укрепва промишлеността си. Съответно е поет курс единствено към екстензивно развитие - Русия да присъединява нови територии, активи, намиращи се там, и така да увеличава данъчно облагаемото си население.\r\n/БТА/\n\r\n ", "date": "2019.12.06", "title": "Беларус не е Русия! Ще я погълне ли обаче Кремъл?"}
