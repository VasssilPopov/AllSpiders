{"url": "https://www.dnes.bg/usa/2019/02/01/kremaciiata-ostava-v-minaloto-prevryshtame-trupovete-v-pochva.400843", "text": "Както всичко в съвременното общество, така и начина по който тъгуваме се променя и адаптира. Начина по който се справяме с тема като смъртта също еволюира. Така например, някои болни вече избират да си отидат спокойно у дома, отколкото в болница. Все повече хора предпочитат да кремират близките си, пред това да ги погребат в студената земя. И все повече предпочитат да страдат в социалните медии, отколкото в църквата.\r\nА сега, в щата Вашингтон са готови да легализират нов вид погребение – естествено.\r\nПредставете си – вътрешна градина, стените й имат структура на медена пита. А във всяка клетка... се разлага човешко тяло. Когато процеса приключи, близките отнасят със себе си гърне с почва, а не с пепел.\r\n                    \n                    \n                Това е един иновативен и по екологичен начин да си отидеш от този свят. Но какво всъщност представлява?\r\nПрофесор Уесткот от университета в Тексас отделя години да изследва разлагането на човешките тела в различни условия. Според данните, ако имаме добра бактериална активност, на един труп му отнема близо месец да се разложи напълно и да стане едно с природата. Ако климата е по-сух, може да се мумифицира с години, а ако е по-влажен, от тялото може да останат само кости за около седмица. Но не това рядко е съдбата на един труп в съвременното общество.\r\nЗа сметка на това те биват изгаряни, отделяйки тонове въглероден двуокис или пък погребвани, поглъщайки дърво, земя и други ресурси със себе си.\r\nНо множество активисти вече се опълчват на това. \"Природата много добре знае как да превръща телата ни в почва“, казва Нина Шоен, на 38 години, живееща в Сиатъл. Тя, както и голяма част от обкръжението й, търсят „по-зелени начини“ да бъдеш погребан.\r\n\"За мен е много важно, когато умра, тялото да даде на Земята, която ме е отгледала нов живот“, допълва тя. Това е и идеята на превръщането на умрелите в почва, вместо в пепел.\r\nВъв Вашингтон Катрина Спейд създава фирмата Recompose, която ако получи лиценз, ще има право да превръща труповете в почва, която близките им ще могат да използват както искат – да посадят дърво, цвете или каквото и да било растение.\r\n\"Това е ускорителен процес на естественото разлагане“, казва Нора Менкин, директор на фондацията People's Memorial.\r\nУслугата, която Recompose предлага е да превърне тялото на умрелия в почва за 30 дни, като използва методи, които са социално приемливи. Трупът се поставя в смес от дървени стърготини и подобни разлагащи се материали, които позволяват на обичащите топлината термофилни микроби да започнат работа. Също така, останките се нагряват на 55 градуса, за да се убият всички зарази и почвата да стане безопасна за употреба.\r\n\"Имаме толкова енергия и потенциал, които са или заровени в ковчег, или изгорени, а всъщност могат да бъдат използвани за да се продължи живота“, допълва Менкин.\r\nПодобни естествени и екологични погребения вече се практикуват на много места по света, но методите им са различни. Някои включват тялото да бъде поставено в биоразградим ковчег, други – просто да бъде покрито с парче плат.\r\nПроблемът, който стои пред новия метод е факта, че погребването на човешки останки на държавна земя се смята за престъпление. Ако все пак някой има желание  близките му да почиват в държавна земя – трябва да търси разрешение от от властите.\r\nАла промяната на мисленето на хората, навежда собствениците на Recompose на мисълта, че правителството ще е склонно да легализира новия метод. Пред Pacific Standard, Катрина Спейд казва, че най-голямата й мечта е да превърне градските изоставени складове в огромни градини, където всеки може да види пътя на близките си от човек в почва и от почва в красиво растение. \r\n ", "date": "2019.02.01", "title": "Кремацията остава в миналото. Превръщаме труповете в почва?  "}
{"url": "https://www.dnes.bg/notifikacii/2019/02/01/ludogorec-osvobodi-ot-otbora-brazilec.400962", "text": "Бразилецът Густаво Кампаняро вече официално не е играч на Лудогорец. Той бе освободен от разградчани и си взе емоционално довиждане с \"орлите\". Кампаняро публикува съобщение в профила си в Инстаграм, в което благодари на всички в Лудогорец.\r\n\"Бяха три сезона на много работа, постижения и много радост. В България се сдобих с много нови приятели. Научих се да уважавам нова култура\", написа халфът.\r\n\"Днес аз съм освободен от Лудогорец, убеден, че съм направил всичко по силите си и съм дал всичко от себе си за доброто на този клуб.\r\nПочитах тази фланелка от началото до края. Преминавам към нови предизвикателства в моята кариера сега още по-мотивиран. Благодаря, Лудогорец! Аз ще съм твой фен, където и да отида\", написа Кампаняро.\r\n ", "date": "2019.02.01", "title": "Лудогорец освободи от отбора бразилец"}
{"url": "https://www.dnes.bg/index/2019/02/01/na-antarktida-bylgari-otkriha-fosili-na-90-mln-godini.400926", "text": "След приключване на двумесечните биоложки изследвания от Националната програма за полярни изследвания (НППИ), в оставащите два месеца от антарктическото лято, проучванията продължават в областта на Науките за Земята. \n\n\r\nСлед проведения едноседмичен полеви палатъчен лагер на нос Хана, о-в Ливингстън, геолозите д-р Стефан Велев и д-р Камен Бонев и техните колежки бразилката д-р Кристин Тревисан от Чилйския антарктически институт и проф. Шафак Алтънкайнак от Техническия университет в Истанбул, откриха пет нови за Антарктида фосилизирани флористични останки. \n\r\nТе са с възраст около 90 млн, год., което е началото на кредната епоха, когато на сега заледения континент са расли субтропични гори и са господствали динозаврите. Те са мигрирали от Патагония до Антарктическия полуостров по временен островен мост, който тогава е съществувал на мястото на пролива на Дрейк. По този мост от Антарктида, някои от растителните видове, появили се за пръв път там са достигнали до Южна Америка. \n                \n                \r\nВ края на мезозойската ера Антарктида е бил един зелен континент, пълен с живот.\n\r\nИзследванията на българските геолози и чуждестранните им колеги спомагат за решаване на глобални научни проблеми като връзката на най-южният континент с Патагония и миграцията на растителните и животински видове в края на мезозойската ера, когато е най-топлия период в цялата фанерозойска история на Земята.", "date": "2019.02.01", "title": "На Антарктида: Българи откриха фосили на 90 млн. години!"}
{"url": "https://www.dnes.bg/index/2019/02/01/myj-si-podremva-dokato-tesla-go-vozi-sybudete-se-glupaci.400933", "text": "За никого не е тайна, че новите коли ни правят по-мързеливи и много невнимателни на пътя. От тях очакваме да паркират сами или да не се разбият в някоя стена, благодарение на множеството си сензори. Но някои хора, очевидно вярват на автомобилите си повече, отколкото трябва.\r\nВидео, публикувано от Jalopnik (сайт за ревюта на коли) показва как мъж спокойно си спи, докато неговата полуавтоматична Tesla Model X го вози незнайно къде.\r\nШофьорът или по-скоро спящият, комфортно се е облегнал на седалката и е затворил очи, а ръката му дори не е на волана.\r\nАвтопилотът на Tesla не е разработен, за да спи водача на колата. Всъщност, той изисква постоянното внимание на шофьора за да реагира при възникване на опасна ситуация и не се включва, ако ръката ви не засечена на волана.\r\n                \n                Но и за това \"хитрите“ американци са измислили решение. Няколко фирми пуснаха в продажба устройство, наречено Autopilot Buddy, струващо близо 200 долара, което да заблуди датчиците, че шофьорът на колата обръща внимание на пътя. Ако волана не засече длан, то колата започва да пищи... и едва ли има нормален човек, който може да пренебрегне всички тези предупреждения и да продължи да спи спокойно.\r\n\r\n“Всеки водач на Tesla е отговорен и трябва да запази пълното си внимание, докато използва автопилота, за да може да реагира ако е нужно“, пише на сайта на автомобилната компания. Но хората или не искат, или не могат да четат. Множество катастрофи с участието на Tesla в режим на автопилот са станали през последните месеци. Много хора са били заснети как си довършват сутрешната дрямка или си почиват след работа.\r\nМиналият март кола се блъсна в бариера и уби шофьора си. А няколко месеца по-късно 45-годишен мъж е арестуван, след като колата му не спира при сигнал на полицаи. Разбира се, той спи, а Tesla-та му не е програмирана да се закове на място, когато види палка пред себе си. Сигурно се питате, как са успели да я спрат, след като шофьорът е потънал в дълбок сън? Органите на реда изпреварили колата и дълго, но упорито набивали спирачки пред нея, докато най-накрая тя не намалила достатъчно и спряла.\r\nЗа щастие този поспаланко не претърпява инцидент, но все пак следващият път може би трябва да обръща повече внимание на пътя.\r\nОт автомобилния сайт Jalopnik пък са категорични: \"Събудете се, глупаци! Колите ви не се карат сами!“\r\n ", "date": "2019.02.01", "title": "Мъж си подремва, докато Tesla го вози... Събудете се, глупаци!"}
{"url": "https://www.dnes.bg/notifikacii/2019/02/01/pri-specoperaciia-zadyrjaha-devetima-s-kriminalni-registracii.400966", "text": "Девет души са задържани за 24 часа при специализирана полицейска операция в село Новачане. Задържаните са с криминални регистрации за кражби, грабежи и склоняване към проституция, съобщиха от ОДМВР- София.\r\nСпециализираната полицейска операция за предотвратяване, пресичане и разкриване на извършени криминални престъпления е проведена вчера.\r\nПолицейските действия са били съвместно със служители на дирекция \"Жандармерия\" по повод извършени на територията на селото кражби и палежи на лично имущество.\r\nВ рамките на операцията са съставени 30 акта и 15 фиша, на двама от задържаните са връчени наказателни постановления.\r\nДопълнително в РУ- Ботевград са образувани и четири досъдебни производства по повод нерегламентирани присъединявания към електроразпределителната мрежа, констатирани в частни имоти в града.", "date": "2019.02.01", "title": "При спецоперация: Задържаха деветима с криминални регистрации"}
{"url": "https://www.dnes.bg/zvezdi/2019/02/01/koi-zodii-se-otlichavat-s-nisko-samochuvstvie.400963", "text": "Има няколко знака в зодиака, които се нуждаят от допълнителен тласък, за да им се покаже, че вършат нещата правилно. Представителите на тези зодии често се съмняват в себе си и в способностите си. Те демонстрират липса на самочувствие повече от представителите на другите 9 зодии. Наличието на тази черта нерядко ги кара да страдат.\r\n \r\nВсяка от тези три зодии притежава уникални черти и характеристики, но общото помежду им е, че обикновено хората, родени под тези три знака са сравнително срамежливи..\r\n \r\nПрепоръчва се представителите на тези знаци да си намерят човек в живота (партньор, родител, шеф, приятел), който да бъде в състояние да ги подкрепя по време на несигурност.\r\n \r\nЕто и кои са тези знаци:\r\n \r\n\r\n \r\nХората, родени под този зодиакален знак, са добре познати като много упорити индивиди, които понякога прикриват силните си емоции зад маска. Известно е, че Ракът е интуитивен знак, който обаче има трудности при изразяването на самия себе си. Представителите на тази зодия са много скромни и рядко ще наберат смелост да поискат помощ от друг човек.\r\n\r\n\r\n\r\n\r\n\r\n\r\n\r\n", "date": "2019.02.01", "title": "Кои зодии се отличават с ниско самочувствие?"}
{"url": "https://www.dnes.bg/eu/2019/02/01/2-5-tona-meso-ot-bolni-kravi-izneseno-v-es.400974", "text": "2500 килограма месо от болни крави е изнесено от Полша в 13 европейски държави, без задължителните ветеринарни проверки. За това съобщи самата Варшава, която задейства европейската система за предупреждение за опасни храни. \n\n\n\r\n9,5 тона от месото е било изпратено в 20 града в Полша, а 2,5 тона е изнесено в Румъния, Чехия, Естония, Финландия, Франция, Германия, Унгария, Латвия, Литва, Португалия, Словакия, Испания и Швеция.\n\r\nВластите съобщават, че месото е изтеглено от търговската мрежа в Полша. Те са предупредили на 30 януари засегнатите европейски държави да информират получателите му да сторят същото. Става дума за малки количества от по няколко стотин килограма експортирани за направа на местни продукти.\n                    \n                    \n                \r\nЕвропейската система за предупреждения за опасни храни не посочва какъв е рискът от консумация на месото.\n\r\nНо директорът на полската ветеринарна служба Павел Ниемчук съобщи, че животните са умъртвени, защото са били болни. В кланиците не са присъствали ветеринари и задължителните проверки за безопасност на продукта не са били направени, макар че по документи всичко изглеждало според изискванията. Властите са отнели лиценза на кланицата и тя е затворена.\n\r\nЕвропейската комисия съобщи, че изпраща експерти, които да помогнат на полските власти в разследването на случая.Скандалът се разрази, след като разследващ журналист публикува видео, което показва видимо болни крави, теглени към кланицата.\n\r\nПолша произвежда над 500 000 тона годишно. 85% от него се изнася за Великобритания, Испания, Италия и Германия.", "date": "2019.02.01", "title": "2,5 тона месо от болни крави изнесено в ЕС"}
{"url": "https://www.dnes.bg/cars/2019/02/01/i-ot-porsche-poslygvali-za-vrednite-emisii-na-911.400928", "text": "Концернът Volkswagen е съобщил на Федералната автомобилна агеция на Германия (KBA) за потенциални проблеми с данните за вредните емисии, предоставени от марката Porsche. Уведомени са още Агенцията за опазване на околната среда на САЩ (EPA) и Съвета за въздушни ресурси на Калифорния (CARB), съобщава агенция Reuters.\n\r\nИсторията е започнала да се разплита след публикация в списание Der Spiegel, което съобщава за неверни данни за разход на гориво при Porsche 911. Компанията-производител е реагирала незабавно, като е започнала собствено разследване. Засега става дума само за модела 911, при който реалният разход на гориво и на вредни емисии (СО2) е с 10% по-висок от посочения.\n\r\nОт Porsche са се оправдали с данните от стенда, на който е проведено измерването. То се прави в закрити помещение, като липсва въздушно съпротивление и съответно нивата за разход на гориво и вредни емисии са по-ниски.\n                    \n                    \n                \r\nПоследствията за германския автомобилен производител могат да бъдат доста сериозни, тъй като са подобни нарушение властите в Германия и САЩ налага по 5000 евро глоба за всеки автомобил. Отделно от това, съответните регулаторни органи също могат да имат претенции към компанията. Същото важи и за клиентите, които вече са си купили автомобили с неверни данни.\n\r\nОчаква се Porsche да организира сервизна акция, която ще е за сметка на производителя и никак няма да бъде евтина.\r\n", "date": "2019.02.01", "title": "И от Porsche послъгвали за вредните емисии на 911"}
{"url": "https://www.dnes.bg/blizak-iztok/2019/02/01/40-godini-po-kysno-iran-vse-oshte-jivee-s-obraza-na-aiatolah-homeini.400939", "text": "\nНеговият лик е на банкнотите и в учебниците в Иран, често като черно-бяло въплъщение на ислямската революция от 1979 г., помела иранския шах и променила завинаги нацията. Но за разлика от други държави, управлявани от семейни династии, децата и внуците на аятолах Рухола Хомейни никога не са влизали напълно в иранския политически живот. Донякъде причина за това са самите заповеди на Хомейни, след като стана първият върховен лидер на Иран. Останалото вероятно е свързано с подозрение към самата система, въведена от Хомейни, макар че името му и днес има тежест.\n\r\n\"Иска ми се да бях живял в епохата на Хомейни\", каза 27-годишният Махбубех Рамазани, който наскоро посетил джамията към жилището на аятолаха, която сега е туристическа атракция в северен Техеран. \"Той още ми е любимец, защото никога не е искал нищо за себе си и за членовете на семейството си\".\n                    \n                    \n                \r\nСпоменът за Хомейни, починал през 1989 г. на 86 години, днес буквално е надвиснал мощно над Техеран. Неговият мавзолей със златен купол в южен Техеран е едно от първите неща, което хората виждат, докато шофират към града от летището, наречено на негово име.\n\r\nДори ЦРУ, в анализ за него през 1983 г., признава, че иранската революция не би могла да се случи без него. Неговите записани на магнитофон проповеди се разпространяваха в цялата страна в дните, довели до заминаването на шаха, призивите му за подкрепа на бедните внасяха популистки тон сред борещите се народни маси в Иран.\r\n\"Той използва повторение, ритъм, преувеличени образи и язвителни политически вицове, за да прокара посланието си у дома и променя неговата лексика, но не и предаването му, за да изрази нараснала емоция\", пише ЦРУ. \"Неговото монотонно говорене упражнява хипнотичен ефект, засилван от негови привърженици, разположени в публиката, за да ръководят скандирането на лозунги\".\n\r\nДонякъде това произлиза от твърденията за корупция, с които беше заобиколено семейството на шах Мохамад Реза Пахлави, чийто родини се обогатиха чрез правителствени договори и държавната хазна. Семейството на шаха и дворът бяха наричани от протестиращите и тогавашната опозиция олигархията с \"1000 членове\", заради широкото им присъствие в правителството и частния сектор. Бащата на Хомейни, който бил молла, е убит няколко месеца след раждането му заради активизма му срещу богати земевладелци.\n\r\n\"Желанието ми е тези, които са свързани с мен, да не влизат в политически течения\", каза Хомейни през 1980 г., когато един от внуците му подкрепи тогавашния подложен на критики либерален президент Аболхасан Банисадр. \"Нареждам ти, въз основа на шериата, да не влизаш в политически игри\".\n\r\nХомейни и съпругата му Хадидже Сагафи имат пет деца и 15 внуци. Дъщеря му Захра Мостафави по-късно стана политически активна, но през 2006 г. каза, че нейният баща казал на нея и други членове на семейството: \"Не влизайте в политиката, докато съм жив\".\n\r\n\"След смъртта му решихме да не влизаме\" в политиката, каза тя. По-късно обаче, тя пише открито писмо до върховния лидер аятолах Али Хаменей, за да протестира срещу решението да се забрани на влиятелния президент Акбар Хашеми Рафсанджани да се кандидатира на изборите през 2013 г.\n\r\nСемейството на Хомейни не остава дълго встрани от политиката, отчасти заради промените вътре в Иран. Нарастващото младо население се нуждае от работни места и има различна политическа перспектива от поколението на родителите си. Тези искания раждат реформисткото политическо движение, което се опитва да промени иранското правителство отвътре и да позволи по-големи политически свободи на народа си.\n\r\nВнучката Захра Ешраги, чийто съпруг Мохамад Реза Хатами беше брат на президента реформист Мохамад Хатами и заместник-председател на парламента, се опита да създаде своя женска организация. И тя, и съпругът й направиха опит да се кандидатират за парламента през 2004 г., но бяха блокирани от Съвета на пазителите - 12-членен орган, който проучва кандидатите и редовно отхвърля онези, които призовават за драматични реформи. По същия начин съветът блокира Али Ешраги, друг внук на Хомейни, през 2008 г.\n\r\nМеждувременно, един от правнуците на Хомейни става все по-изтъкнат, донякъде заради използването на Инстаграм. Ахмад Хомейни, 20-годишен шиитски духовник, публикува свои снимки, както в западно облекло, така и с черен тюрбан, което го обозначава като пряк потомък на пророка Мохамед.\n\r\nТой също така непринудено поства снимки на Хатами, който е обект на държавно разпоредена цензура на медиите в Иран, и на политика реформист Мир-Хосеин Мусави, който продължава да е под домашен арест години след като оглави Зеленото движение в Иран, след неговата оспорвана изборна загуба от твърдолинейния президент Махмуд Ахмадинеджад през 2009 година. Неговият баща Хасан Хомейни, друг внук на Хомейни, не беше допуснат през 2016 г. от властите да се кандидатира за място в иранското Събрание на експертите, което може да назначи или отстрани върховен лидер.\n\r\nНо страховете от появата на политически династии в Иран се запазват. По-рано тази година президентът Хасан Рохани описа ислямската революция от 1979 г. като насочена към това да се избегне \"син да седне на трона след смъртта на баща си\".\n\r\nЧленовете на семейството на сегашния върховен лидер Хаменей са възприели подход към обществения живот, който не се набива на очи.\n\r\nПолитическият анализатор Амир Мохебян, който е начело на консервативен мозъчен тръст в Техеран, смята, че както забраната на Хомейни, така и антимонархическите чувства на хората не допускат създаването на каквито и да са политически династии.\n\r\n\"Обществото е много чувствително към всякакъв вид династии\", каза той.\n\r\nНо дори и днес Хомейни остава могъща фигура в умовете на много иранци.\n\r\n\"Хомейни беше велик. Присъединих се към неговата революция, въпреки че имах добра работа, добър живот, само защото той каза, че ислямът е в опасност\", каза Ирадж Халилзадех - 81-годишен пенсиониран работник в обувна фабрика, докато посещаваше наскоро гробницата на Хомейни. \"Очаквам сегашното правителство да обърне внимание на бедните хора\".\r\n/БТА/", "date": "2019.02.01", "title": "40 години по-късно: Иран все още живее с образа на аятолах Хомейни"}
{"url": "https://www.dnes.bg/balkani/2019/02/01/otkriha-potopena-germanska-podvodnica-v-cherno-more.400971", "text": "Турски изследователи откриха германска подводница, потопена по време на Втората световна война в Черно море, предаде ДПА, като се позовава на Анадолската агенция.\n\r\nПодводницата U23 е била открита от специален кораб за търсене на подводници на дълбочина 40 метра, на 2 морски мили от град Агва, окръг Истанбул. Подводницата е била намерена след четиригодишно търсене, предаде БТА.\r\n40-метровата подводница U23, която е била част от германската флотилия \"Kriegsmarine\" (от шест кораба), е била използвана в периода между 1942 и 1944 г. при операцията Барбароса, при което са били взимани на прицел руски кораби в Черно море.\r\nРуснаците са потопили три от германските кораби.\r\nТурция е открила първия кораб U20 в Черно море (в района на окръг Сакария) през 1994 г. Третият кораб U19 се смята, че се намира в морето недалеч от град Зонгулдак.", "date": "2019.02.01", "title": "Откриха потопена германска подводница в Черно море"}
{"url": "https://www.dnes.bg/zvezdi/2019/02/01/paparaci-pognaha-djidji-hadid-vzela-tehni-snimki.400958", "text": "Папараци вдигнаха мерника на супермодела Джиджи Хадид и решиха да я съдят, защото публикувала свои папарашки снимки в социалните мрежи, без да е искала позволение от фотографите.\r\nСпоред обвинението на агенция Xclusive, 23-годишната звезда е споделила над 50 техни снимки на страницата си в Instagram. Заради това агенцията иска парично обезщетение, тъй като според тяхна информация около 1,6 милиона души са коментирали или харесали кадрите, само за първите четири дни от публикуването им.\r\n \r\nЗатова пък Хадид коментира ситуацията в социалните мрежи: \"На снимката на папараците съм аз... Тези хора правят пари от нас, като ни преследват напълно легално всеки ден. Те карат опасно и безразсъдно, за да ни снимат, поставят ни в опасни ситуации\".\r\n \r\nПо думите ѝ, тя и много нейни колеги са претърпели катастрофи заради подобни преследвания.\r\n \r\nВсъщност това не е първото обвинение срещу Джиджи на тази тема. Преди две години фотограф повдигна същото обвинение срещу нея и двамата се споразумяха извън съдебната зала.\r\n \r\n\r\n ", "date": "2019.02.01", "title": "Папараци погнаха Джиджи Хадид, взела техни снимки "}
{"url": "https://www.dnes.bg/stranata/2019/02/01/rom-ot-stolipinovo-pred-syda-prevozval-bilki-ne-heroin.400961", "text": "Окръжният съд в Пловдив остави в ареста тримата роми, заловени с близо половин кг хероин в кв. \"Столипиново\". Спрямо всеки от тях е повдигнато обвинение за извършено тежко умишлено престъпление. \n\nТе са привлечени като обвиняеми за държане на 483,32 грама хероин, като спрямо Г. К. е повдигнато обвинение за извършване на деянието при условията на опасен рецидив.\r\nСъдът е приел за несъстоятелна версията на обвиняемия В. Я., че е транспортирал билки, а не наркотични вещества. Самият той е признал пред полицейски служител, че държи в автомобила забранени от закона вещества.\r\nСъдът прие, че липсва опасност всеки от тримата да се укрие, но съществува реална опасност да извършат престъпление при мярка, различна от задържане под стража.\r\n                    \n                    \n                Съдът отчете предходните осъждания на Р. Й. и Г. К., а по отношение на В. Я. – водещата му роля по транспортиране на наркотичните вещества, които са в голямо количество и на висока стойност.\r\nОпределението не е окончателно и подлежи на протест и обжалване пред Апелативен съд.", "date": "2019.02.01", "title": "Ром от \"Столипиново\" пред съда: Превозвал билки, не хероин"}
{"url": "https://www.dnes.bg/notifikacii/2019/02/01/iran-rusiia-venecuela-twitter-otnovo-trie-akaunti.400908", "text": " Социалната мрежа Twitter съобщи в четвъртък, че е премахнала хиляди злонамерени акаунти, за които се смята, че са били създадени в Иран, Русия и Венецуела с цел разпространяване на онлайн дезинформация, включително и с цел повлияване на междинните избори в САЩ през 2018 година, пише компанията в корпоративния си блог.\r\nВ месеците преди американските гласоподаватели да излязат до урните някои от тези кампании с чуждестранни връзки са се стремили да създадат социални и политически вълнения около спорни проблеми, казват от компанията. Подходът беше приет от Агенцията за интернет изследвания (IRA), организация с връзки с руското правителство, две години по-рано в опит да насочи президентските избори през 2016 г. в полза на Доналд Тръмп.\r\n                \n                Twitter съобщи, че са премахнати 418 акаунта, за които се смята, че са възникнали в Русия около изборите през ноември, но отказа да уточни точно кога. Компанията заяви, че не може да свърже окончателно тези усилия с IRA.\r\nПодобни тактики са използвани и от оператори, за които се смята, че са във Венецуела: Twitter съобщи, че е премахнала 764 акаунта с произход от страната, която е имитирала информационните операции на Русия. От компанията съобщиха, че са премахнали повечето от тези акаунти до ноември 2017 г., но близо една четвърт от по-скоро създадените са публикували 50 000 пъти с теми за междинните избори през 2018 година. Twitter съобщи, че втора кампания, подкрепена от Венецуела, е фокусирана върху собствените граждани на страната.\r\n", "date": "2019.02.01", "title": "Иран, Русия, Венецуела... Twitter отново трие акаунти"}
{"url": "https://www.dnes.bg/politika/2019/02/01/ananiev-uspokoi-su-niama-da-izdyrja-bolnica-lozenec.400929", "text": "Софийският университет няма да се занимава с издръжката на болница \"Лозенец\". Това увери здравният министър Кирил Ананиев в отговор на притесненията за финансовото състояние на лечебното заведение и въпроса кой ще плати просрочените му задължения.\n\r\nДнес парламентът прие бившата вече правителствена болница да не е второстепенен разпоредител с пари от бюджета на Министерски съвет и да стане еднолично акционерно дружество – Многопрофилна болница за активно лечение \"Лозенец\". Парламентът реши още, че лечебното заведение ще продължи да осъществява дейностите по обучението на студенти и специализанти въз основа на определената на болница \"Лозенец\" акредитационна оценка.\n\n\n\nЗдравният министър Кирил Ананиев обясни, че в края на годината правителството е отпуснало 23 млн. допълнително за погасяването на дълговете на болницата, които са били общо 36 млн. За останалите 13 млн. ръководството на болницата е направило разсрочване и погасителен план с кредиторите.\n                    \n                    \n                \r\nПо думите на Ананиев болницата ще се издържа, както всяка друга - от дейностите, които извършва.\n\r\n\"Софийският университет няма да се занимава с издръжката на болницата. Още повече, че болницата си е самостоятелно юридическо лице, което ще стане търговско дружество и от дейността ще се издължат сумите\", каза Ананиев.\n\r\nТой добави и че ще се срещнат с ректора на Софийския университет, за да изготвят проект на договор, който урежда отношенията между здравното министрество и учебното заведение, за да се разсеят \"съмненията, че СУ ще стане заложник на болница \"Лозенец\".\n\r\nСпоред финансовия министър Владислав Горанов на болница \"Лозенец\" трябва да се гледа като на всяко едно лечебно заведение и тя ще се издържа от дейността си.\n\r\n\"Ако няма устойчив модел на финансиране на болница \"Лозенец\", тя трудно ще продължи да съществува в сегашния си вид\", каза Горанов и уточни, че ако държавата предостави допълнителни средства за лечебното заведение, то това трябва да е разписано ясно и конкретно по каква причина се прави.\r\n ", "date": "2019.02.01", "title": "Ананиев успокои: СУ няма да издържа болница \"Лозенец\""}
{"url": "https://www.dnes.bg/muzika/2019/02/01/hose-kareras-vkliuchi-i-bylgari-v-koncerta-si-u-nas.400924", "text": "Тенорът Росен Ненчев и сопраното Илина Михайлова ще участват в предстоящия грандиозен концерт на Хосе Карерас в зала Арена Армеец на 11 май 2019. Испанската оперна легенда лично е избрал талантливите български артисти да станат част от последния му концерт за България и Балканския полуостров.\n\r\nНенчев, солист на Софийска опера и балет, е ученик и любимец на Карерас, който за пореден път бе най-блестящо представилият се в ежегодния майсторски клас на Маестрото и от десетте избраници за заключителния му концерт, провел се преди броени дни в Пезаро, Италия (21-26 януари). \n\r\nЗа пръв път Ненчев посещава ексклузивната певческа школа през 2017 г., когато, впечатлен от таланта и присъствието на родния тенор, Карерас го припознава като свой любимец и го кани да се включи и през 2018 г.. След като Ненчев доказва неоспоримия си талант, маестро Карерас решава, че именно той е най-подходящ да застане до него на сцената на зала Арена Армеец в София на 11 май.\n                    \n                    \n                \r\nДълъг е списъкът на успехите на Ненчев. От 2008 до 2010 г. учи в музикална академия \"Г. Марчиали\" в Милано с маестро Виторио Теранова. Тенорът получава стипендия от Българското министерство на културата и специализира в Българският културен институт „Борис Христов“- Рим 2016г.\r\nФиналист е на силният международният конкурс “”Магда Оливеро”- Милано. Освен в двата престижни мастъркласа на Карерас, Росен Ненчев също така е участвал и в майсторски класове с Евгения Дундекова, Джузепе Сабатини, Анна Ванди. Изучавал е класическо пеене с маестро Франко Федеричи и маестро Георги Делиганев.\r\nНачалото на кариерата на Ненчев започва на летния оперен фестивал в Бергамо в Травиата 2011г., следват няколко сезона, в които е солист на “Театро Сан Бабила”- Малката Скала участва в постановки на Травиата, Набуко,Мадам Бътерфлай,Лучия ди Ламемур, Сега негов вокален педагог и ментор е световноизвестното българско сопрано Красимира Стоянова. От 2016 г. Ненчев е солист на Софийска опера и балет. \n\r\nТези дни, след края на занятията в Пезаро пък става ясно, че редом до Карерас в Арена Армеец освен Росен Ненчев ще излезе и живеещата във Валенсия оперна прима Илина Михайлова, изявяваща се в най-престижните оперни театри на Милано, Бергамо, Бреша, Кремона и Павиа.  Освен родната НМА “Панчо Владигеров” сопраното завършва и Консерваторията \"Джузепе Верди\" в Милано в класа по оперно пеене на Вилма Борели. Участва в майсторските класове на Джакомо Арагал и Ернесто Паласио. \n\r\nНа гала спектакъла в София, рамо до рамо, Карерас и Росен Ненчев ще изпълнят дуетно вечните оперни класики “Non ti scordar di me”, “Parla mi d’amore Mariu”, а родният талант ще представи соло изпълнения на “O sole mio” и “Funiculi funicula” и др. Специална изненада за публиката ще бъде дует на големия Карерас и сопраното. Истински празник за почитателите на операта ще бъде “Il Brindisi” от операта  “Травиата”, която Карерас ще изпълни като трио с Ненчев и Михайлова.", "date": "2019.02.01", "title": "Хосе Карерас включи и българи в концерта си у нас"}
{"url": "https://www.dnes.bg/index/2019/02/01/memoarite-na-edin-vyrgal-razkaz-za-jivota-ot-pyrvo-lice.400900", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Владислав Карамфилов - Въргала гостува в \"България сутрин\", където представи новия си авторски спектакъл \"Мемоарите на един Въргал\". Решението за спектакъла известният актьор взима на своя 50-годишен юбилей.\n\r\n\"Преди година и половина имах юбилей. Не смятах да го празнувам по ред причини. Исках да поканя толкова много хора, а нямах възможност в този момент\", започна Влади Въргала.\n\r\nСтотици приятели на актьора обаче се събират в снимачно студио, където той е повикан и го изненадват за рождения ден.\n\r\n\"Когато светът ти засвидетелства, че има такива хора на Земята, това е такава емоция, такъв рестарт. Нямам лоши хора за приятели. На моя юбилей мен ме почерпиха. И реших, че ще направя спектакъл\", продължи Въргала.\n                \n                \r\nАктьорът е поканил на премиерата на спектакъла 6 февруари всички приятели, които са го изненадали и зарадвали за юбилея. Следващото представление ще се играе на 6 март в театър \"Сълза и смях\".\n\r\n\"Заглавието \"Мемоарите на един Въргал\" гративираше отдавна. Създаде се толкова смешен спектакъл - реалните случки от живота, преплетени с материали от сцената\", сподели още актьорът пред \n\r\nА своята равносметка за живота през години Владислав Карамфилов описа така:\n\r\nС времето започнах да правя все по-малко глупости, за сметка на това - качествени. Единственият извод е любовта. Всички имаме нужда да получаваме и да даваме любов. Любовта е движещата сила. \r\n ", "date": "2019.02.01", "title": "\"Мемоарите на един Въргал\" - разказ за живота от първо лице"}
{"url": "https://www.dnes.bg/usa/2019/02/01/katolicheskata-cyrkva-razkri-300-sveshtenici-pedofili.400925", "text": "Повикът за прозрачност в американската католическа църква накара епархиите в щата Тексас да публикуват списък с около 300 имена на свещеници, обвинени в педофилски действия от 1950 г. насам, предаде Франс прес.\n\r\nСлед щата Вашингтон, Илинойс и езуитския орден, 15-те епархии от втория по население щат в страната също оповестиха имената на свещениците - обект на \"достоверни обвинения в сексуални посегателства срещу непълнолетни\" през последните десетилетия. \n\nЕпархията Сан Антонио огласи 57 имена, Хюстънската - 42, Даласката - 31. Някои имена фигурират в няколко списъка, като общо са публикувани имената на близо 300 свещеници педофили. Мнозинството от тях обаче вече са починали.\n                    \n                    \n                \r\n\"От името на всички неуспели да го сторят, поднасям най-искрени извинения на жертвите“, заяви в комюнике кардинал Даниел ДиНардо. \n\r\n\"Тази рана разкъса нашата Църква и трябва да действаме, за да я изцерим\", добави председателят на американската епископска конференция.\n\r\nАмериканската католическа църква бе разтърсена през 2002 г. от поредица публикации в печата за посегателства, продължавали в Бостън десетилетия наред. Разкритията накараха някогашни жертви на посегателства, живеещи из цялата страна, също да разкажат за подобни случаи.\n\r\nМнозина свещеници оттогава бяха лишени от сан и дадени на съд. Освен това църквата отпусна значителни суми за обезщетения на пострадалите, припомня БТА.\n\r\nПрез лятото прокуратурата на Пенсилвания нанесе нов тежък удар на църквата, като огласи подробности за посегателства, извършени от над 300 свещеници от този щат върху около хиляда деца през последните десетилетия.\n\r\nПравосъдието започна разследвания в редица щати и много диоцези отвориха архивите си.", "date": "2019.02.01", "title": "Католическата църква разкри 300 свещеници педофили"}
{"url": "https://www.dnes.bg/obshtestvo/2019/02/01/300-hil-bylgari-s-invalidni-pensii-kolko-ot-tiah-sa-falshivi.400922", "text": "Над 10% от населението в работоспособна възраст у нас взема инвалидни пенсии. Получават ги над 300 000 души между 18 и 60 години, съобщи д-р Калин Поповски, депутат от ВМРО, заместник-председател на социалната комисия в НС.\r\nВ понеделник от Здравното министерство ще оповестят мерките си за борба с фалшивите ТЕЛК-ове. По думите му никой не знае колко са те, а само официалния брой на хората, придобили право на пенсия.\n\nПред БНР той изтъкна, че на посредниците може да се противодейства чрез \"мерки от полицията и мерки от прокуратурата\".\r\n\"Големият проблем идва и в детските пенсии, където децата са между 30 и 40 000, също през ТЕЛК - комисии. Там пенсиите са много сериозни - за трета група са 350 лв., за втора група - 450 лв. на месец, а първа група - 930 лв. За реално болните деца никой не коментира\", каза Поповски.\r\n                    \n                    \n                Политикът припомни, че е адресирал темата за фалшивите пенсии от трибуната на Народно събрание преди почти преди две години. Лекарите в ТЕЛК получават възнаграждения от порядъка на 700-800 лв. на месец и \"някои от тях се изкушават и поради материални причини\", допълни той.\r\nСпоред него нашето законодателство е либерално. \"В Германия хората в работоспособното население, които получават инвалидни пенсии, не работят, а тези, които работят, не получават инвалидни пенсии\", даде пример той. \n\r\nСпоред Поповски хората, които имат тежки заболявания, трябва да получават по-големи пенсии, а тези с по-леки да работят на по-леки места.\n\r\n\"Балансът е трудно да бъде постигнат толкова бързо, защото хората са много, а част от тях неправомерно източват този фонд, който не е малък - 1,7 млрд. Ако този фонд реално стига само до тези хора, които наистина имат нужда, те ще бъдат с едни много по-сериозни пенсии и няма хора, които взимат 150-160 или 200 лв. инвалидни да работят каквото и да е, за да се изхранват. Нали разбирате, че те са също на ръба на социалното оцеляване\", изтъкна депутатът. \n\r\nИдеята ТЕЛК-овете да преминат към НОИ още не е обсъждана в комисиите в НС. Според депутата има резон това да се случи, тъй като контролът ще е по-засилен.", "date": "2019.02.01", "title": "300 хил. българи с инвалидни пенсии. Колко от тях са фалшиви?"}
{"url": "https://www.dnes.bg/business/2019/02/01/kapitalizmyt-li-e-reshenieto-za-klimata.400888", "text": "Докато в момента много финансови инвеститори са загрижени за световната икономика, техният колега Йохан Вермут, главен инвестиционен директор на Wermuth Asset Management, е в наистина добро настроение - енергийният преход и опазването на климата предлагат според него най-добрите възможности за доходоносни инвестиции - просто трябва да се използват.\r\nТака например според него сега е възможно фотоволтаиците да произвеждат електричество за два до три евроцента на киловатчас. Ако това се преобразува в енергийното съдържание на суровия петрол, това би съответствало на цена от пет долара за барел, която е една дванадесета от текущата цена. \"Това е празник за мен\", казва Вермут в интервю за Бернхард Пьотер от TAZ.\r\n                    \n                    \n                Вермут е убеден, че пазарната икономика предлага чудесни инструменти за ефективно ограничаване на изменението на климата. Политиците биха могли да се ограничат до определяне на правилните предпазни граници с цената на CO2, отразяваща екологичните и социалните разходи на емисиите. Но дори и да не се случи това, \"капитализмът може да спаси климата\", казва Вермут.\r\nПредпоставка за това обаче е наличието на достатъчно инвестиционни средства. Понастоящем специалистът смята това е най-голямата пречка: най-големите инвеститори в света - пенсионните фондове - са консервативни по рождение и следователно не са склонни да навлизат в нови сегменти. Но Вермут развива идеята си: не е достатъчно да се изтеглят капитали от изкопаемите индустрии, те трябва да бъдат специално целево инвестирани там, където се подобрява защитата на околната среда.\r\n", "date": "2019.02.01", "title": "Капитализмът ли е решението за климата?"}
{"url": "https://www.dnes.bg/snimka-na-denia/2019/02/01/iujen-viatyr-vdiga-temperaturite-do-16-c-prez-uikenda.400915", "text": "През следващото денонощие облачността ще е разкъсана - предимно висока. В сутрешните часове на места в котловините и низините, както и в северозападните райони, ще има мъгли. Ще се появи слаб, в южните и източните райони - умерен юг-югозападен вятър, и с него ще се пренася по-топъл въздух. Минималните температури ще са предимно между минус 1 и 4 градуса, а през деня ще бъде сравнително топло с максимални температури между 11 и 16 градуса, по-ниски в крайните северозападни райони, където ще се задържи почти тихо, сочи \r\nНад Черноморието ще преобладава слънчево време. По-значителна облачност ще има над южните райони, без валежи. Ще духа умерен юг-югозападен вятър. Максимални температури: от 10 градуса в северните, до 15-16 градуса - в южните райони. Температурата на морската вода е 6-7 градуса. Вълнението на морето ще е 2-3 бала.\r\n                \n                Над планините ще е със значителна висока облачност. Повече слънце ще има над Централна и Източна Стара планина. Ще духа умерен, по високите и открити части - и временно силен, югозападен вятър. Ще се затопли и максималната температура на височина 1200 метра ще е около 8 градуса, на 2000 метра - около 3 градуса.\r\nВ неделя в източната половина от страната и по северните склонове на планините ще духа умерен югозападен вятър и дневните температури още ще се повишат, в отделни райони в Източна България и Предбалкана ще достигнат 19-20 градуса.\r\nОблачността ще е разкъсана, предимно висока и средна; в крайните северозападни райони и в котловините на Югозападна България ще бъде с ниска облачност, от която ще преръмява, и там дневните температури ще остават по-ниски.\r\nВ понеделник в равнините и котловините на Западна България ще преобладава облачно и мъгливо време, почти без валежи; над Източна облачността ще е разкъсана, все още предимно висока. Вятърът ще отслабне и ще се ориентира от изток-югоизток. Ще остане топло за началото на февруари.\n\r\n\r\n ", "date": "2019.02.01", "title": "Южен вятър вдига температурите до 16°C през уикенда"}
{"url": "https://www.dnes.bg/sofia/2019/02/01/broznovata-kyshta-otiva-zavinagi-v-istoriiata-demontirat-ia.400934", "text": "\n Започната демонтирането на Бронзовата къща, която беше издигната в края на юни миналата година върху площадката на бившия мавзолей в София. \n\n\n Временната инсталация бе подарък на Австрия. Тя трябваше да е символ на българското председателство на Съвета на ЕС и на австрийското, което започна след нашето. \n\r\nИзграждането на скулптурата беше финансирана от спонсори на автора Пламен Деянофф и от австрийската страна. \n\r\nСтоличната община осигури средства за укрепване на площадката, на която беше поставена къщата, за осветление и охрана. Авторът Пламен Деянофф заяви, че произведението му струва 2 млн. евро.\n                    \n                    \n                \r\nПо план издигането й трябваше да започне в началото на миналата година, но от Столичната община изтъкнаха като причина за забавянето й финансови затруднения от австрийската страна.\n\r\nС решения на Столичния общински съвет на мястото, на което досега седеше Бронзовата къща, ще бъдат представяни и други временни художествени инсталации. \n\r\nОбщината отпусна за тази години 100 хил. лв. за подпомагането на две временни инсталации, които могат да стоят на площадката над мавзолея от 3 до 9 месеца. \r\n ", "date": "2019.02.01", "title": "Брозновата къща отива завинаги в историята, демонтират я "}
{"url": "https://www.dnes.bg/stranata/2019/02/01/29-godishnata-bankerka-vzela-200-bona-losho-mi-e.400951", "text": "Заради влошеното  здравословно състояние, задържаната вчера за присвояване на пари в големи размери служителка на банка в Дулово е настанена в болница, съобщиха от прокуратурата. \r\nОпределената й мярка за неотклонение е парична гаранция от 10 000 лева. Наложена й е забрана за напускане на страната. \n\r\nДо ареста се стигна след проведено разследване по подаден сигнал. Досега е установено, че като длъжностно лице с неистински документи служителката е прехвърляла по сметки на свои близки парични суми, които после постъпвали по нейни сметки. \r\nОт септември 2018 година досега тя е присвоила, по първоначални данни, около 188 000 лева, но пълният размер на присвоените средства се установява.\r\n/БТА/\r\n ", "date": "2019.02.01", "title": "29-годишната банкерка, взела 200 бона: Лошо ми е!"}
{"url": "https://www.dnes.bg/akoshtete-vqrvaite/2019/02/01/miris-na-vyzglavnica-4-zodii-koito-spiat-po-mnogo.400916", "text": "Всеки има нужда от почивка и качествен сън. Но някои хора могат да се чувстват свежи и след 6 - 7 часа сън, а на други това им се струва малко и имат нужда от 9-10 часа, за да презаредят. Ето кои са най-поспаливите зодии.\r\n\r\n \r\nТелците имат нужда от много сън, за да оцелеят! Те са стабилни и доста отговорни хора, но за да проявят тези свои качества и да са полезни на другите, трябва да са се наспали добре. Предпочитат да забавят темпото, да релаксират и не биха жертвали почивката си. Когато се наспят, са много по-добродушни, любвеобилни и вършат куп задължения.\r\n \r\n\r\n \r\nОпределено се нуждаят от повече сън от много други хора. Често приятелите им, които са други зодии, им се чудят. Лъвовете ценят времето, в което спят и си почиват. Те са и от хората, които дремват следобед, когато имат възможност. Това ги зарежда и им дава сили. Те са креативни, страстни и лъчезарни. Нуждаят се от качествен сън, иначе няма да могат да демонстрират организаторските си умения и да очароват другите.\r\n\r\n\r\n \r\nТе са сред най-работливите зодиакални знаци. Затрупани са със задължения, вършат всичко старателно и са перфекционисти - не е изненада, че имат нужда от много сън. Изморяват се много през деня и не биха били толкова продуктивни и организирани, ако не поспят поне 9 часа. Често спортуват, така че това също ги изтощава.\r\n\r\n", "date": "2019.02.01", "title": "Мирис на възглавница: 4 зодии, които спят по много"}
{"url": "https://www.dnes.bg/blizak-iztok/2019/02/01/desette-dni-na-zorata-iran-chestva-40-g-ot-revoliuciiata.400931", "text": "\nХиляди хора се събраха тази сутрин при мавзолея на имам Хомейни в Техеран за официалното начало на церемониите по отбелязването на 40 години от Ислямската революция, съобщи Франс прес.\n\r\nКакто всяка година, тържествата започнаха в 9,33 часа местно време - часът, в който на 1 февруари 1979 г. се завръща от 14-годишно изгнание Рухола Хомейни, баща на революцията. Той става баща на революцията и първи върховен водач на Ислямска република Иран, припомня БТА.\n\n\n\r\nПразненствата, известни като \"Десетте дни на зората\", ще продължат до 11 февруари, датата, на която правителството на шах Мохамад Реза Пахлави пада от власт след кратки сблъсъци между някои армейски отряди и въоръжени революционери и след повсеместни национални протести, отбеляза Асошиейтед прес.\n                    \n                    \n                \r\nМного сгради в Техеран, предимно правителствени институции, осъмнаха днес, покрити с иранския трикольор - зелено, бяло и червено, а улиците по центъра бяха украсени в пъстроцветни светлини.\n\r\nВ памет на тези събития шофьорите караха със запалени светлини и надуваха клаксони, а хеликоптери засипаха с цветя 34-километровия път от летището, където аятолахът изнася първата си реч след завръщането на родна земя от Париж, до гробището, където почиват сега тленните му останки.\n\r\nНастоящият върховен лидер аятолах Али Хаменей и президентът Хасан Рохани отдадоха почит в сряда на гроба на Хомейни, за да \"подновят клетвата си за вярност\" към покойния водач.", "date": "2019.02.01", "title": "Десетте дни на зората - Иран чества 40 г. от революцията"}
{"url": "https://www.dnes.bg/eu/2019/02/01/koshmarna-nosht-na-ostrova-stotici-blokirani-v-kolite-si.400932", "text": "Стотици шофьори във Великобритания прекараха нощта блокирани в  автомобилите си или се подслониха в страноприемници и училища, след като  страната беше засипана от обилен снеговалеж, предаде Асошиейтед прес.\r\nПрез нощта в северната част на Шотландия беше измерена минимална  температура минус 15,4 градуса по Целзий - най-ниската стойност във  Великобритания от 2012 година. Дори в Лондон, където времето обикновено е  меко, сутринта имаше снежна покривка.\r\nПолицията посъветва шофьорите да не пътуват, освен ако не е необходимо.  В Югозападна Англия повече от сто човека прекараха нощта в прочутата  страноприемница \"Ямайка\" от 18 век, след като колите им били блокирани  на път в района, предаде БТА.\r\n                    \n                    \n                Засегнат шофьор разказа, че \"хора продължавали да пристигат до  ранните часове на сутринта - хора, оставили колите си и ходили пеш,  някои от тях по няколко мили\".\r\nОбилният снеговалеж наруши работата на летища, причини аварии,  блокира пътища и предизвика затваряне на над 1000 училища във  Великобритания, посочва ТАСС.\r\nБританската метеорологична служба обяви оранжев и жълт код за опасност в Англия, Уелс и Шотландия.\r\nСпоред Би Би Си на лондонското летище \"Хийтроу\" са били отменени над 35 полета заради лошото време.", "date": "2019.02.01", "title": "Кошмарна нощ на Острова: Стотици блокирани в колите си"}
{"url": "https://www.dnes.bg/temida/2019/02/01/sydyt-ostavi-v-aresta-predsedatelia-na-telk-lovech.400972", "text": "Съдът постанови мярка за неотклонение \"задържане под стража\" на председателя на ТЕЛК - Ловеч, д-р Донка Минкова, която бе задържана вчера /31 януари/ и привлечена като обвиняема за вземане на подкуп, съобщава БТА. \n\n\n\r\nМотивите на съда са, че според събраните доказателства и свидетелските показания може да се направи основателно предположение, че обвиняемата е извършила престъпление, за което се предвижда до 6 години лишаване от свобода. Според съдия Васил Анастасов налице е реална опасност д-р Минкова да извърши други престъпления. Решението на съда може да се обжалва в тридневен срок в Апелативен съд - Велико Търново.\n                    \n                    \n                \r\nВ началото на съдебното заседание защитата на Донка Минкова - адвокат Стефан Гецов, поиска отвод на съдебния докладчик. Мотивът бе, че от арестуването й до днес в съдебната зала, без да е призната за виновна, е обект на изключителен медиен интерес. Журналистическото нашествие, както се изрази адвокат Гецов, било обстоятелството, което влияело на докладчика по делото.\r\nСъдия Васил Анастасов отхвърли искането му, като изтъкна, че присъствието на медиите не може да повлияе на обективността му.\n\r\nСъдът не прие и постъпилото искане от защитата за съдебно-медицинска експертиза, която да даде заключение за характера и вида на заболяванията, от които д-р Минкова страда, както и дали могат да й бъдат създадени необходимите условия, от които тя се нуждае, в следствения арест и евентуално в болницата към Затвора в Ловеч.\n\r\nСъдът обаче прие като доказателства медицинските документи, според които обвиняемата страда от заболявания на гръбначния стълб и черния дроб.\n\r\nПо време на съдебното заседание бе посочено, че на 28 януари т.г. свидетелят Иван Колев от Ловеч, в лична среща с Минкова, й е дал 200 лева и медицински документи за определяне процент за нетрудоспособност и такова решение е било издадено.\n\r\nВ съдебната зала стана ясно още, че при претърсване на жилището на Минкова е била намерена голяма сума пари, както и три папки с медицински документи, необходими за издаване на ТЕЛК решения. Във всяка папка е имало по 500 лева.\n\r\nПри разследването е установено, че д-р Минкова е провела множество разговори с другия обвиняем - Валентин Йотов. От неговите обяснения е станало ясно, че е дал 1500 лева за издаване на ТЕЛК решение за негова внучка и е съдействал за такова на детето на брат си за същата сума.\n\r\nАдвокат Гецов зави, че ще обжалват решението. Според него съдът е взел едно изключително погрешно решение и добави, че д-р Минкова е с 95 процента инвалидност, затова е трябвало да постанови \"домашен арест\".\n\r\nПредстои Окръжният съд да се произнесе по мярката за неотклонение и на другия обвиняем по делото - Валентин Йотов.", "date": "2019.02.01", "title": "Съдът остави в ареста председателя на ТЕЛК – Ловеч"}
{"url": "https://www.dnes.bg/eu/2019/02/01/sbogom-ili-ne-ne-si-otivai-da-izhvyrlim-li-anglichanite-na-studa.400905", "text": "В Русия тези дни думата Brexit придоби нов смисъл: някой казва сбогом, но никога не си отива. Василий Петрович изпива половин бутилка водка, чупи скъпоценния порцелан, обижда домакините и въпреки че отдавна се сбогува, той все още седи на масата и пие. Другите се изкушават да го изхвърлят, да го изкарат на студеното, но това ще означава повече проблеми, отколкото ако той остане вътре.\r\nТази история отразява сегашната европейска дилема. В продължение на много години Обединеното кралство се ползваше от предимствата на европейската интеграция, без да се опитва да стане конструктивен член на ЕС, да не говорим за развитие на привързаност към общността. Великобритания реши да напусне ЕС преди две години, но все още размишлява дали трябва да мине през вратата, през прозореца или през комина. Страната все още седи около масата като пияния Петрович, което изнервя силно останалата част от ЕС. Изкушаващо е да изпратим англичаните на студа, но това може да се окаже проблематично по различни причини.\r\n                    \n                    \n                Не става дума за дългогодишно приятелство. Държавите имат интереси, а не приятели и ако някога въобще е имало приятелство, то британските политици и голяма част от пресата направиха достатъчно, за да го опетнят. И все пак Европа в момента е силно интегрирана общност. 20 000 общи правила не могат да бъдат просто разгадани и преразгледани без болка и странични ефекти. Би било разбираемо да се каже, че британците трябва да си платят за своето непоносимо поведение. Но слушайки компаниите на континента, те и техните служители също ще почувстват болката. Дори не става дума за милионите европейски граждани, които зависят от Modus vivendi на „коварния Албион\"*.\r\nТвърдението, че Brexit е чисто британски проблем, е нечестен и опасен аргумент. Разводът никога не е прост въпрос, както се казва - за тангото винаги са нужни двама. В Брюксел изглежда никой не поема отговорност за загубата на Обединеното кралство: Мишел Барние договори справедливо споразумение с Тереза Мей и ако то не се харесва на британския парламент, това е всичко. Това, с което ЕС трябва да допринесе за този развод, е не само законов план за споразумението за развод. Всъщност ЕС е прав, когато настоява да се регулира защитата на ирландската граница. Да се направи копромис под натиск от страна на Северна Ирландия би значело предателство спрямо Република Ирландия, най-силно засегнатата от Brexit държава членка на ЕС.\r\nНо браковете обикновено се провалят в продължение на дълъг период от време, когато обичта се изпарява и партньорите не могат да изпълнят първоначалните си очаквания - или мечти. Въпросът, който представителите на ЕС трябва да си зададат, е: Защо британците се отказаха?\r\n\r\n ", "date": "2019.02.01", "title": "Сбогом или \"Не, не си отивай\" – да изхвърлим ли англичаните на студа? "}
{"url": "https://www.dnes.bg/stranata/2019/02/01/bunt-na-starozagorski-sela-zaradi-mini-marica-iztok.400889", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Жителите на селата Бели бряг и Трояново трябва да бъдат изселени, за да се разширят рудниците на \"Мини Марица-изток''. Хората от двете села обаче са недоволни от паричните компенсации и настояват дружеството да им изплати справедливи обезщетения за имотите им в региона, предаде Bulgaria ON AIR.\n\r\nОт 200 къщи в село Бели бряг са останали само двайсеттина неизкупени имота. Хората настояват да бъдат обезщетени по обективни критерии, а не по пазарните цени, които им определят от \"Мини Марица-изток\".\n\r\nЖители на Бели бряг излязоха на протест пред парламента тази сутрин. Хората са категорични, че оценките, по които се изплащат имотите, не могат по никакъв начин да финансират започването на нов живот на друго място.\n                    \n                    \n                \r\n\"Искаме реално обезщетение за нашите имоти, за да можем да си възстановим живота на ново място. Нашето село трябва да бъде изселено. Селото умира бавно и за жителите, които сме останали там, е почти невъзможно да се живее. Надяваме се да бъдем чути, да се вземе решение и да има повече яснота\", коментира един от протестиращите пред репортер на Bulgaria ON AIR.\n\r\nСъбралите се пред парламента хора раздават листовки на депутатите и ги запознават с проблема на Бели бряг. Същото е положението и в Трояново, но представители на селото на протеста липсваха.\n\r\n\r\n ", "date": "2019.02.01", "title": "Бунт на старозагорски села заради \"Мини Марица-изток\""}
{"url": "https://www.dnes.bg/stranata/2019/02/01/psihichno-bolen-oskverni-pametnika-na-stambolov-v-plovdiv.400886", "text": "43-годишен е настанен в центъра за психично здраве в Пловдив, след като снощи е разхвърлял цветя и венци, поставени пред паметника на Стефан Стамболов на главната улица в града, съобщава в. \"\".\r\n165 години от рождението на големия държавник бяха отбелязани вчера. Посегателството е извършено около 21:30 часа снощи, уточниха от полицията. Тогава на тел. 112 е подаден сигнал, на който са реагирали веднага служители от 2-ро и 4-то РУ в Пловдив.\r\nМъжът първоначално е отведен във второ районно, а в последствие и в психиатрията.\r\n ", "date": "2019.02.01", "title": "Психично болен оскверни паметника на Стамболов в Пловдив"}
{"url": "https://www.dnes.bg/stranata/2019/02/01/rekordni-obshtinski-harchove-v-sofiia-zadeliat-za-metro-ulici.400876", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Бюджетът на София за тази година е рекорден - 1,750 млрд лв. Това е с близо 300 млн. лв. повече от парите за миналата година.\n\r\nТрадиционно гласуването премина с дълги и остри дебати. От БСП и \"Политическа група 5\" не подкрепиха заложената рамка. Те определиха бюджета като предизборен.\n\r\nСпоред приетата финансова рамка най-много средства за тази година са отделени за транспорт, образование, екология и чистота.\n\r\n\"Целият процес на изготвяне и представяне на бюджета е обида към общинските съветници и не само към нас, но и към тези от другите политически партии\", заяви общинският съветник от БСП Иван Таков пред .\n                    \n                    \n                \r\nПо думите му за 2017 и 2018 година неизпълнението на капиталовите програми е в размер на 442 милиона лева. Според него в самия бюджет на счетоводно ниво няма анализ защо това се е случило.\n\r\n\"Анализът на направените предложения от страна на коалиционни партньори на национално и общинско ниво, не е задължително да се извършва само в заседание на комисията на Общинския съвет. По отношение на анализа за неизпълнение и изпълнение на инвестиционните капиталови програми на последните две години, мисля че той трябва да се води от съответните пера\", коментира общинският съветник от ГЕРБ Лорита Радева в \"България сутрин\".\n\r\nПо нейни думи няма как бюджетът за 2019 да бъде определян като предизборен, тъй като през последните години винаги има избори, с изключение на 2018 г..\n\r\nЧаст от средствата в бюджета ще бъдат отделени за изграждането на аквапарк в столичния парк \"Възраждане\". Столичната община ще инвестира в него малко над 9 милиона лева.\n\r\n\"Паркът представлява една привлекателна част от нашата програма, свързана с обогатяване на \"зелената\" система с нова форма за среда за отих\", обясни Лорита Радева.\r\nПовече пари ще има не само за столична община, а и за тези в по-големите градове като Пловдив, Бургас, Варна и Стара Загора. Общо бюджетите на петте общини за 2019 г. възлизат на 2,9 млрд. лв, предаде \"Монитор\".\r\n497 625 000 лв. е бюджетът на Варна за 2019 година, което също е рекордна сума за общината. Макрорамката е с близо 104 млн. лв. по-висока спрямо първоначалния бюджет за 2018 година, при това без увеличение на местните данъци и такси.\r\nНай-голямо е увеличението на сумата за образование - от 118,6 млн. лв. на 139,5 млн., като ще се инвестират значителни средства в подобряване на образователната инфраструктура. За здравеопазване са заделени 20 млн. лв. Сериозно увеличение - от над 60%, има в бюджета за спорт.\r\nПрез т.г. във Варна, която беше избрана за европейски град на спорта, за международни първенства и клубовете ще бъдат похарчени над 2 млн. лева. Основен ремонт на 25 километра улици, три нови спортни комплекса, ремонт на 238 площадки за спорт и игра в училища, детски градини и ясли. Това са само част от 13-те проекта на обща стойност 80 млн. лв., които общината планира да финансира със заем в следващите 2 години.\n\r\n253 млн. лв. пък е макрорамката на проектобюджета на община Бургас. В нея е предвиден нов образователен модел в бургаските училища и обновяването на образователната инфраструктура. Три нови програми стартират в учебните заведения. Първият проект включва изцяло нови класни стаи за първокласниците във всички училища, за което са предвидени 1 000 000 лв. Програмата \"Активни и здрави\" е за обновяване на дворните пространства и спортни площадки - отделени са 800 000 собствени средства и 500 000 лв. външни. Други 4,7 млн. лв. отиват за \"Професии и бъдеще\" за модернизиране на професионалното образование, както като инфраструктура, така и като професионални направления и свързаност с бизнеса.  \n\r\nПо другия приоритет – екология, община Бургас стартира проект по ОП \"Околна среда\" за създаване на механизъм за подпомагане на всички домакинства в квартали без централно топлоснабдяване чрез подмяна на конвенционалните методи за отопление (изгаряне на дърва и въглища) с алтернативни и екологични.\n\r\nЗначителни средства са предвидени и за инфраструктурни проекти. Освен за ремонти на улици средства са предвидени и за първия в Бургас Конгресен център. Ще бъдат обособени и нови 1000 паркоместа. Сумата, с която ще разполага град Пловдив през тази година, е 341 959 020 лева и е с 19 млн. лв. повече от миналогодишния бюджет.\r\nОт тях капиталовите разходи са общо 56 945 524 лева, с които ще започне реализацията на важни проекти за Пловдив, като довършване на ремонта на площад \"Централен” и старт на проекта за основен ремонт и осъвременяване на стадион \"Пловдив\" 1 204 680 лв. е общинската част на съфинансирането по големия воден проект на Пловдив.\r\nМалко над 1 милион лева се предвижда за основен ремонт на уличното осветление в Пловдив. 25 млн. лв. за дейности по жилищно строителство, благоустройство и регионално развитие – местна дейност, ще бъдат разпределени отново между шестте района, ОП \"Паркиране и репатриране\" и собствения бюджет на общината.\n\r\nС незапомнен до сега бюджет от близо 126 млн. лв. се похвалиха и от старозагорската общинска администрация, откъдето припомнят, че в сравнение с предходната 2018-а сега по сметките се очакват допълнителни 21 млн. лв. От администрацията не предвиждат промяна в размера на данъците и таксите. Не се очаква увеличение на приходите от данък автомобили заради въведената еконорма.\r\n\"За някои стари автомобили ще има увеличение, но за около 50 на сто от останалите ще има намаление на данъка до момента, обясни главният финансист Цанка Ганева. Предстои да бъде прието изменение в наредбата за промяна на облагането, което ще бъде едно от най-ниските в страната. Обсъждането и гласуването ще се състоят в петък.", "date": "2019.02.01", "title": "Рекордни общински харчове: В София заделят за метро, улици"}
{"url": "https://www.dnes.bg/obshtestvo/2019/02/01/resheno-pravitelstvena-bolnica-ne-samo-za-vlastta.400891", "text": "Правителствена болница вече няма да е само за властта.\r\nС окончателно приетите от парламента промени в Закона за лечебните заведения тя няма да е второстепенен разпоредител с пари от бюджета на Министерския съвет.\n\r\nДо 6 месеца от влизането в сила на промените болницата трябва да стане еднолично акционерно дружество – Многопрофилна болница за активно лечение \"Лозенец\".\n\r\nСпоред БСП обаче няма как правителствена болница да се издържа като търговско дружество, защото разполага едва със 140 легла при персонал от близо 900 души.\n\r\nСметките не излизат, скочи Георги Йорданов.\n\r\nСпоред шефката на здравната комисия в НС Даниела Дариткова от ГЕРБ обаче изказванията на БСП са опит за подривни действия, защото това бил маниерът на настоящата опозиция.\n                    \n                    \n                \r\nТя настоя, че специалистите от болницата със сигурност ще привлекат много пациенти, така че тя ще функционира добре и като търговско дружество.\n\r\nПарламентът реши още, че лечебното заведение ще продължи да осъществява дейностите по обучението на студенти и специализанти въз основа на определената на болница \"Лозенец\" акредитационна оценка.\n\r\nСъгласно текстовете в срок до три месеца от влизането в сила на този закон Министерският съвет одобрява проект на договор, с който се уреждат отношенията между министъра на здравеопазването и ректорите на съответните висши училища, на които е предоставено управлението на държавно лечебно заведение.", "date": "2019.02.01", "title": "Решено: Правителствена болница - не само за властта "}
{"url": "https://www.dnes.bg/obshtestvo/2019/02/01/spasiha-zrenieto-na-bebe-rodeno-s-teglo-ot-edva-1000-grama.400892", "text": "Медици от България и Белгия спасиха зрението на момиченце, родено в 27-ма гестационна седмица с тегло от едва 1000 гр.\n\r\nСлед тримесечни грижи в интензивния сектор на отделението по неонатология на Болница Токуда, бебето е транспортирано до Антверпен (Белгия) за операция на агресивна форма на ретинопатия на недоносеността. \n\r\nРеанимационните действия са осъществени чрез осигурен от лечебното заведение специализиран транспортен кувьоз. Лечението е поето от Център Фонд за лечение на деца, съобщиха от софийската болница.\n\r\nМомиченцето е родено в 27 гестационна седмица с тегло 1000 гр. Вследствие на недоносеността, детето развива ретинопатия. От раждането си е под интензивни грижи в отделението по неонатология, като през времето до лечението в чужбина, е проведена два пъти лазерна терапия, но поради агресивната форма на заболяването и прогресиране на промените с риск от отлепване на ретината, възможностите за лечение се свеждат до специфична хирургия, която не се практикува у нас. \n                    \n                    \n                \r\nПоради тази причина бебето е насочено за лечение в болницата в Антверпен.\n\r\nВ момента момиченцето е под лекарско наблюдение в белгийската болница и се възстановява след две успешни операции. \n\r\nАджибадем Сити Клиник Болница Токуда изказва благодарност за съдействието на институциите, които осигуриха въздушния транспорт до Белгия, както и за перфектната организация на летището, посрещането от българското посолство и превозването на медицинския екип и техниката до болницата в Антверпен.", "date": "2019.02.01", "title": "Спасиха зрението на бебе, родено с тегло от едва 1000 грама"}
{"url": "https://www.dnes.bg/notifikacii/2019/02/01/bednost-glad-samota-iaponski-pensioneri-kradat-za-da-vliazat-v-zatvora.400838", "text": "Животът на пенсионерите може да се окаже изключително труден, особено в страни, в които няма добра пенсионна политика. Така възрастните хора се изправят пред редица предизвикателства и живеят на ръба на оцеляването, принудени да се справят с високите разходи за лекарства, сметки и храна. \n\r\nОписанието по-горе е нещо, в което мнозина български пенсионери ще се припознаят, но изглежда положението не е такова само у нас. В Япония животът на възрастните хора също се оказва толкова труден, но пенсионерите са намерили решение - извършват дребни престъпления и прекарват старините си зад решетките. \n\r\nЯпония отчита изключително голям ръст на престъпленията, извършени от възрастни хора - през последните 20 години броят на криминалните дейния, които са дело на хора на възраст над 65 години расте все повече. \n                \n                \r\n69-годишният Тошио Таката нарушава закона няколко пъти, а причината за това е, че пенсионерът е изключително беден. Искал място, на което да живее без пари, пък дори и това да се окажело затвора. \n\r\n\"Достигнах пенсионна възраст и парите ми свършиха. Затова ми хрумна - може да живея безплатно зад решетките!\", разказва мъжът пред BBC. \n\r\nИ така Тошио решил да открадне велосипед. Придвижил се с него директно до полицейското управление и се предал на властите. В Япония кражбата се наказва сериозно и така Тошио получил присъда от една година лишаване от свобода. \n\r\nТошио не изглеждал като затворник - дребен, хърбав старец, който обичал да се кикоти и изобщо не изглеждал като заплаха за обществения ред и сигурност. Когато, обаче, бил пуснат на свобода, след като излежал присъдата си, 69-годишният старец бил отново оставен на произвола на съдбата. Затова решил да се върне в мястото, превърнало се в негов дом. \n\r\nРешил да бъде по-сериозен. Взел нож и заплашил група жени в парка. Това било достатъчно, за да осигури на Тошио по-дълготраен престой зад решетките и така дядото получил присъда от 8 години. \n\r\n\"Нямах абсолютно никакво намерение да нараня когото и да било. Просто им показах един нож и се надявах, че някоя от тях ще се уплаши достатъчно, за да се обади в полицията. Така и стана\", разказва още Тошио. \n\r\nДали му харесва да е затворен между четири стени? Има си позитиви от това да си в затвора, особено когато нямаш пукната пара. За щастие, обаче, Тошио продължава да получава пенсията си, макар и да е в затвора. Така, докато излежава присъдата си, 69-годишният мъж успява и да спестява. Когато излезе на свобода, Тошио ще има достатъчно пари, за да подреди малко живота си. \n\r\nЯпонецът е само един от примерите на нарастващата престъпност сред възрастните хора в страната. През 1997 г. само 1 на всеки 20 престъпления е извършено от хора на възраст над  65 години. Сега, обаче, всяко пето криминално деяние е дело на пенсионер. Според статистиката осъдените през 2016 година са били 2500, а повече от една трета от тях са били със доста сериозно криминално досие - над 5 извършени престъпления. \n\r\n70-годишната японка Кейко също е избрала живота зад решетките. Самата тя разказва, че не се разбирала със съпруга си, нямала при кого и къде да отиде и единствената и възможност била кражбата. Самата тя споделя, че престъпления извършват дори пенсионери, които не могат даже да ходят. Причината е, че просто не могат да се издържат, не могат дори да се прехранват. \n\r\nСпоред направени изчисления в доклад средният доход на един пенсионер в Япония е около 7 000 долара годишно, което не успява да покрие разходите за здраве, наем, сметки и храна. Така възрастните жители на страната на изгряващото слънце потъват в дългове и са принудени да намерят друг начин, пък било то и незаконен. \n\r\nПроучванията сочат, че много от пенсионерите в Япония извършват и самоубийства от отчаяние. Това е един радикален начин да се справят както с бедността, така и със самотата си.", "date": "2019.02.01", "title": "Бедност, глад, самота - японски пенсионери крадат, за да влязат в затвора"}
{"url": "https://www.dnes.bg/usa/2019/02/01/trymp-uveriava-niamam-raznoglasiia-s-shefovete-na-razuznavaneto.400882", "text": "Американският президент Доналд Тръмп увери, че между него и шефовете на американските разузнавателни служби няма разногласие по големите международни въпроси. Тези думи дойдоха броени дни, след като Тръмп нарече разузнавателните ръководители \"наивни\" и им препоръча да \"се върнат в училище\", предаде Франс прес.\n\r\nПрезидентът обвини медиите, че са изопачили думите на ръководителите на разузнаването по време на изслушване в сенатска комисия в началото на седмицата. \n\n\"Току-що приключих едно отлично заседание в Овалния кабинет с моя екип по разузнаването, който ми каза, че онова, което е заявил пред Сената във вторник, е било зле интерпретирано от медиите\", написа Тръмп в Туитър.\n                    \n                    \n                \r\n\"Ние сме напълно съгласни за Иран, за групировката Ислямска държава, за Северна Корея и прочие. Техните изявления са били деформирани от пресата\", допълни президентът, цитиран от БТА.\n\r\nВъв вторник пред комисията по разузнаване на Сената в Конгреса говориха шефката на ЦРУ Джина Хаспъл и директорът на Националното разузнаване Дан Коутс. Те се изказваха за големите глобални заплахи. Картината, която те обрисуваха, най-вече в частта за Иран, но също и за Северна Корея и за ИД, показа различия между тях и позициите на Тръмп. \n\r\nПоследва остра реакция на президента, който обвини разузнавателните шефове в наивност и каза, че те може би трябва да се върнат в училище.", "date": "2019.02.01", "title": "Тръмп уверява: Нямам разногласия с шефовете на разузнаването"}
{"url": "https://www.dnes.bg/index/2019/02/01/bionse-i-djei-zi-davat-bezplaten-dojivoten-bilet-ako-si-vegan.400895", "text": "Певицата Бионсе и рапърът Джей-Зи ще дадат доживотен абонамент за своите концерти на един от техните почитатели, ако стане веган за 22 дни. \r\nОт пост в Instagram на звездата Бионсе се разбира, че това е част от инициативата Greenprint Project, която има за цел да стимулира повече консумация на плодове и зеленчуци, като целта е да се намали негативното въздействие върху околната среда.\r\nВ кампанията на Greenprint, разпространена от известната певица, се вижда още, че целта  е да стимулира хората, готови да станат част от нея, да продължат с предизвикателството и след изтичането на 22-дневния срок. \r\nВ края на кампанията един от участниците ще има възможност да спечели доживотен абонамент за концерти на Бионсе и/или рапърът Джей-Зи.", "date": "2019.02.01", "title": "Бионсе и Джей-Зи дават безплатен доживотен билет... ако си веган"}
{"url": "https://www.dnes.bg/politika/2019/02/01/ismailov-nastoiava-az-sym-lideryt-na-npsd.400899", "text": "Орхан Исмаилов настоя, че той е председателят на Народната партия \"Свобода и Достойнство\" (НПСД) и заяви, че изключването му от партията е противозаконно и противоуставно. \n\n\nПреди дни стана ясно, че Изпълнителният политически съвет на НПСД е решил почти единодушно Орхан Исмаилов да бъде изключен. Мястото му се заема от досегашния му заместник Касим Дал, който е и създател на партията. Исмаилов бе изключен, след като беше обявена коалицията \"Воля – българските родолюбци\", а Касим Дал обяви, че няма да бъде част от новата \"тюрлюгювеч коалиция\" на Веселин Марешки.\n\r\n\"Аз съм председател на НПСД, съгласно удостоверение от Софийския градски съд. Когато излязоха с тази декларация, помолих съда да каже какво и как\", настоя пък Орахан Исмаилов след среща с ПГ на \"Воля\" в парламента.\n                    \n                    \n                \r\nПо думите му много хора от партията са му звъннали и са го подкрепили и са заявили, че не са подписвали декларация за изключването му.\n\r\n\"Това, че съм изключен, няма как да се случи. Това е противоуставно и противозаконно. Нямам достъп до офиса, до документи и това е ограничаване на моите права да си изпълнявам задълженията\", настоя още Исмаилов. Той добави и че вероятно ще се проведе извънреден Национален съвет на партията, на който делегатите ще решат кой е председателят.\n\r\nИсмаилов смята, че тези, които са опитали да го изключат, е морално и редно да подадат оставка или да се извинят.", "date": "2019.02.01", "title": "Исмаилов настоява: Аз съм лидерът на НПСД! "}
{"url": "https://www.dnes.bg/technology/2019/02/01/amazon-s-rekordna-pechalba-no.400890", "text": "Въпреки рекордната годишна печалба от 10 млрд. долара, акциите на Amazon.com Inc. поевтиняха, след като гигантът в електронна търговия даде хладна прогноза за приходите си за първото тримесечие и изрази загриженост за нарастващите разходи, забавянето на ръста в търговията на дребно и даде мрачна прогноза за бизнеса си в Индия.\r\nПриходите от продажбите ще възлязат на между 56 млрд. долара до 60 млрд. долара през текущото тримесечие, съобщиха от компанията в четвъртък. За сравнение - средната оценка на анализаторите бе за 61 млрд. долара.\r\nВъпреки че продажбите и печалбата през четвъртото тримесечие надминаха прогнозите на анализаторите, растежът в Северна Америка се е забавил драстично в ключовия празничен период, а коментарите за несигурността в Индия изпратиха акциите на по-ниски нива. Книжата поевтиняха с 5,8% в разширената сесия, предава Bloomberg.\r\n                    \n                    \n                Главният финансов директор Брайън Олсавски се опита да убеди инвеститорите, че компанията остава на правилния път. Но той намери малко окуражителни думи за растежа в Индия, казвайки, че ефектите от новите правила за електронна търговия в страната все още са несигурни. \r\nГлавният изпълнителен директор Джеф Безос обеща инвестиции от около 5 млрд. долара, за да преследва растежа в Индия, виждайки втората по големина на населението страна в света като най-добрата дестинация за международното разрастване на Amazon.\r\n", "date": "2019.02.01", "title": "Amazon с рекордна печалба, но..."}
{"url": "https://www.dnes.bg/index/2019/02/01/poredicata-istoriite-on-air-startira-po-bulgaria-on-air.400902", "text": "Нова актуална журналистическа поредица Историите ON AIR стартира в ефира на политематичната телевизия . Всяка събота, веднага след централната емисия новини от 18,30 часа, рубриката с автор Миглена Георгиева ще представя на зрителите специални репортажи по актуални теми и проблеми, разказани през призмата на обикновения човек.\n\r\nСпециално място в Историите ON AIR ще има и за журналистически разработки, които представят развитието на забравени проблеми през годините, както и за силни и любопитни човешки истории.\r\n\"Палитрата от въпроси, теми и проблеми, които ще показваме в Историите ON AIR, е толкова разнообразна, колкото е и общественият ни живот...\", разказа авторът Миглена Георгиева.\n                \n                \r\nРубриката Историите ON AIR стартира на 2 февруари – Петльовден, празник на мъжките рожби и Сретение Господне според православния календар. Темата в първото издание ще е посветена на тези два празника и връзката между тях. Специално за зрителите няколко жени от поморийското село Козичино ще пресъздадат пищните обичаи, свързани с отпразнуването на Петльовден. \n\r\nЗрителите познават Миглена Георгиева от Новините ON AIR, където тя отразява финансови теми, както и от документалните й филми посветени на 140 години от Освобождението и 110 години Независимостта на България, излъчени през 2018 година. \n\r\nОсвен с нова журналистическа поредица, Новините ON AIR се обогатиха и с нови професионалисти в екипа си. Опитният журналист Катерина Димчева е новият продуцент в екипа на новините на , а Яна Червенкова е част от международния отдел.\n\r\nКатерина има 18-годишен опит в различни телевизии. Професионалният й път започва като репортер, отразяващ политически и социални теми. Преди 9 години заменя работата на терен с тази зад кадър, влизайки в ролята на продуцент на новини. Като едни от най-каляващите моменти в работата си определя извънредните емисии новини по време на земетресението в Перник, размириците в Катуница, заложническата криза в банка в Сливен, стрелбата в Лясковец, при която загина командоса Емил Шарков, както и извънредните емисии при взрива на влакова композиция в Хитрино. \n\r\nАдреналинът, необходимостта от бърза и адекватна реакция, както и екипната работа в подобни ситуации, са нещата, които обича в професията.\n\r\nЯна Червенкова е завършила специалност \"Тюркология\" в Софийски университет \"Св. Климент Охридски\", като първите си стъпки в журналистиката прави в печатни медии. Нейна страст са международните теми, които следи отблизо. \n\r\n\r\n ", "date": "2019.02.01", "title": "Поредицата Историите ON AIR стартира по Bulgaria ON AIR "}
{"url": "https://www.dnes.bg/stranata/2019/02/01/lev-po-lev-i-taka-200-bona-bankerka-si-napylnila-smetkata.400909", "text": "29-годишна служителка на банка в Дулово е задържана за присвояване на  чужди парични средства в особено големи размери. До ареста се е  стигнало в резултат на проведено разследване от служители на сектор \"Противодействие на икономическата престъпност\" при ОДМВР-Силистра след  подаден сигнал, съобщават от МВР.\r\nДо момента е установено, че в качеството си на длъжностно лице чрез  неистински документи служителката прехвърляла по сметки на свои близки  парични суми, които после постъпвали по нейни. По първоначални данни, в  периода от септември 2018 г. до настоящия момент, тя е присвоила над  200 000 лева, като пълният размер на присвоените средства е в процес на  установяване.\r\nЖената е задържана за срок до 24 часа. Материалите по случая са  докладвани на Окръжна прокуратура-Силистра. Образувано е следствено дело  по чл.203, ал.1 от НК.", "date": "2019.02.01", "title": "Лев по лев и така - 200 бона! Банкерка си напълнила сметката"}
{"url": "https://www.dnes.bg/stranata/2019/02/01/silistrenka-dade-40-bona-i-zlatni-nakiti-na-policai.400901", "text": "Четирийсет хиляди лева и златни накити е дала 76-годишна силистренка на телефонни измамници, съобщиха от МВР.\r\nТя получила в сряда телефонно обаждане от мъж, представящ се за полицай, и дала съгласие да участва в акция по залавяне на измамници. Според инструкциите на мнимия полицай приготвила наличните в дома си 40 000 лева и златни накити и ги оставила до електрически стълб на улицата. Получила и уверения, че парите и ценностите ще бъдат върнати след приключване на акцията до края на деня.\r\nКогато това не се случило, на следващия ден жената посетила районното управление, за да се информира за развитието на случая. /БТА/", "date": "2019.02.01", "title": "Силистренка даде 40 бона и златни накити на \"полицай\""}
{"url": "https://www.dnes.bg/balkani/2019/02/01/makedonci-bylgarite-im-vzeha-istoriiata-gyrcite-imeto-albancite-ezika.400913", "text": "Много македонци са против промяната на името на страната, но решението им бе наложено насила. Не става дума само за Гърция, а има още две споразумения в полза на Албания и България. Македонският народ остана без това, което е най-важно съществуването на държава. \n\r\nСрещу волята на гражданите на страната, тя остава без своето име, език и история. Със сключените от македонските власти споразумения със съседните страни, тя даде на България историята, името на Гърция и с двуезичието даде на Албания езика си, пише хърватският ежедневник Slobodna Dalmacija, цитиран от \"Фокус\".\n\r\nСъс 153 гласа \"за\" и 146 \"против\", гръцкият парламент ратифицира историческия договор с Македония за новото име на бившата югорепублика, с което се слага край на продължилия три десетилетия спор, който блокираше пътя на Скопие към НАТО и ЕС. Искрена подкрепа за държавата с новото име – Република Северна Македония, дадоха и европейските лидери. \n\n\n\n                    \n                    \n                \r\nНай-висшите представители на Европейската комисия поздравиха гръцкия премиер Алексис Ципрас и македонския му колега Зоран Заев за \"политическа смелост, лидерство и отговорност за решаване на един от най-трудните спорове в региона\". Ентусиазмът обаче не се споделя от опозицията в двете страни, която организира множество протести.\n\r\n\n\r\nКакто виждаме, гръцкият парламент ратифицира споразумението, което се и очакваше, предвид големия ангажимент на западната дипломация по този проект. Следващите стъпки са обмена на документи за ратификация между двете страни, след което Македония ще информира света, че вече не съществува под сегашното си име. \n\r\nТрябва да съжаляваме, че това решение няма последици там, от където тръгва всичко - Гърция, която преди 27 години започна да блокира европейския път на Македония, въпреки че тази страна беше първата, подготвена за членство в ЕС от балканските държави.\n\r\nМнозина твърдят, че блокадата е направена с цел западните съюзници и Гърция да попречат на признаването на екзодуса и единствен непризнат геноцид в Европа – този от 1949 година над македонците в Егейска Македония. \n\r\n\n\r\nЕдиният е за двуезичността на територията на цялата страна, дори там, където няма албанци и това не е необходимо, а другият е Софийският, според който Македония се отказва от цялата македонска история до 1945 година в полза на българската история. Известно е извинението на Зоран Заев за това, че нарече Илинденското въстание македонско.\n\r\nКакво противоестествено блудство е Софийският договор показва и фактът, че българската писменост и Църква, както и голяма част от историята, са от Охрид, в рамките на Охридската архиепископия и Охридската книжовна школа, университет с три хиляди студенти, съществувал 100 години преди Сорбоната. Същото важи и за Сръбската православна църква, но това не е тема на настоящия материал, пише още хърватският ежедневник.\n\r\n\n\r\nНа България бе предоставено правото да наблюдава училищната програма в Македония за изпълнението на Софийското споразумение. Точно като Гърция. Защото в споразумението от Преспа най-лошото не е промяната на името, а премахването на македонското гражданство. По-конкретно, гражданството ще бъде записано в родителен падеж (граждани на), от учебниците ще бъдат изхвърлени македонските топоними за Пиринска и Егейска Македония, което е същото като да се забрани на хърватите да наричат Беч – Беч.\n\r\n\n\r\nМакедонската опозиция смята, че ще бъде възможно с връщането на власт и/или с политическото влизане в европейската интеграция, или по съдебен път, да отмени спорните части от Преспанския договор, т.е. наложените с насилие, заплахи и подкупване на политици конституционни промени. \n\r\nОсновната опозиционна македонска партия, зряло и умело, се подготвя за цикъла нови избори, първите от които са президентски, защото настоящата власт не е отговорна само за споменатите три договора. Тя е олицетворение и на спада на индустриалното производство, експулсирането и арестуването на чуждестранни инвеститори, натрупване на повече дългове за една година, отколкото през предишните десет и спиране на инфраструктурни проекти.\n\r\n\n\r\nНадяваме се, възможно най-скоро, защото от 20 години мястото на Македония е в тези интеграции. Преди 20 години подкрепата беше 80%, но оттогава, заради последиците от блокадата, които се чувстват и днес и невъзможността да се застане на пътя на произволното и анационално насилие, тя е спаднала.\n\r\nСпадът на подкрепата също доведе до институционални проблеми в Македония. Иначе, освен малцинствата, македонците, страдащи от Стокхолмския синдром, са примирени и възмутени от ситуацията. Бойкотът на референдума показа това. \n\r\n\n\r\nТова е изключително смешно. Според Охридското споразумение, двуезичието съществува от 2001 г. в общините, в които живеят албанците. Сега, според Тиранската платформа, двуезичието е и в общините, където дори златарите не са албанци. Не бива да се изненадваме, че институционалното насилие срещу македонците започна с конституирането на парламента в сегашния му състав, който бе утвърден в присъствието на 59 от 61-те необходими депутати и когато преди македонския, беше изпълнен националния химн на Албания.", "date": "2019.02.01", "title": "Македонци? Българите им взеха историята, гърците името, албанците езика..."}
{"url": "https://www.dnes.bg/politika/2019/02/01/gerb-pochete-jertvite-na-komunizma-s-tejki-napadki-kym-bsp.400912", "text": "На 1 февруари се отдава почит на жертвите на комунизма, а от ГЕРБ използваха повода не само, за да припомнят зверствата на Народния съд, но и за да нападнат червената шефка Корнелия Нинова, която по думите на Спас Гърненвски с активни мероприятия отново забърква познатата смесица от популизъм и дълбоки лъжи, като така се опитва да заеме позата на борец срещу корупцията.\r\nИначе в декларацията от името на ГЕРБ Гърневски посочи, че днес се отбелязва една от най-жестоките и най-черни дни в историята на България.\r\n\"На този ден преди 74 години е извършено най-масовото произнасяне на незаконни присъди в страната, регентите са осъдени на смърт, осем царски съветници, 22-ма министри, 67 народни представители и 74 генерали и висши офицери са убити и заровени в общи гробове. След това България е превърната в соцлагер, а инакомислещите са изпращани в лагери, където червената коса е покосила над 100 000 човека\", каза той.\r\n                    \n                    \n                Според него днес същата \"тази глутница отново посяга към властта в България“, а зад тях стоял изцяло и президентът Румен Радев, който по думите на Гърневски бил изцяло творение на руския запасен генерал Леонид Решетников, бивш резидент на КГБ у нас и отговорник за кремълската политика на Балканите.\r\nГърневски обвини директно Нинова, че използва незаконни приоми и ченгеджийски номера и прозвището й \"Г-жа Лъжа\" не било случайно.\r\n\"Г-жо Нинова, нека оставим настрани опитите Ви да изфабрикувате нова порция ало измами, Вие сте единственият лидер на партия, приватизирал незнайно с какви пари държавни дружества на крехката възраст от 29 години, кога ще кажете истината за \"Техноимпекс\"?“, призова той.\r\nДепутатът от ГЕРБ нападна соцлидерката и за това, че била забъркала България в тежък лобистки скандал, че си позволила да звъни над 200 пъти на следовател, който я разследвал за корупция, че била извършила национално предателство, след като се срещала с генерал Решетников.\r\n\"Докато обществото ни се развива, втората партия у нас се връща към най-гнусните практики, посочването на враг, съсипването на човешки съдби, пропагандата и всичко това заради пустата жажда за власт, но хората се умориха от това\", обвини още той.\r\nКристиан Вигенин от \"БСП за България\" веднага след декларацията поиска от председателстващия заседанието Явор Нотев да направи забележка на Спас Гърневски, защото през цялото време се обръща към Нинова, без тя да е в залата и да може да се защити. Трябва да има известно уважение. Не трябва да се злоупотребява с една дата, която е свещена за част от българското общество - жертвите на комунизма да бъдат смесвани с една акция тук към Нинова, обяви той.\r\n ", "date": "2019.02.01", "title": "ГЕРБ почете жертвите на комунизма с тежки нападки към БСП"}
{"url": "https://www.dnes.bg/notifikacii/2019/02/01/bbc-za-deivid-baui-amatior-koito-ne-moje-da-izpee-edna-viarna-nota.400906", "text": "Можете ли да си представите свят, в който Дейвид Бауи е смятан за посредствен музикант? Самият той казва за себе си, че не е от хората, които имат страхотна представа за света. \"И аз се справям с терор и страх, и изолация, и изоставяне“, признава си великия музикант. Но тези тъмни чувства са провокирани от огромните трудности, които преживява докато се превърне във великия Зиги Стардъст. \n\r\nВ нов документален филм, BBC разкрива детайли около първите стъпки на Дейвид Бауи в музиката. И те никак не са били успешни.\r\nПред 1965 година Бауи и групата му свирят в BBC, в сегмента за изгряващи звезди.  Те избират три песни - Out of Sight , на Джеймс Браун, That’s a Promise, която бъдещият Зиги пише сам и Chim Chim Cher-ee от саундтрака на Мери Попинз.\r\n                \n                Но критиците там, макар да възхваляват Бауи днес, тогава го заклеймяват като „звучащ като аматьор вокалист, който пее грешно и извън интонация“. Бандата му е наречена \"обикновена бийт група“. И накрая, критиците от BBC заключват, че музиката, която са избрали е \"странен избор на материал“ и със сигурност \"не биха препоръчали да се слуша“.\r\n\"Едва ли групата ще стане по-добра с времето и практиката – това, което чухме днес, ще чуваме винаги“, пишат в своето ревю съдиите. И добавят: \"Вокалистът е наперен, но не изпъква достатъчно.  Няма нищо интересно в това, което тази група прави. Не са уникални.“\r\nТези сурови думи съсипват младият Дейвид Бауи и страхът се появява в него. Няколко години по-рано, брат му, Тери Бърнс се самоубива. Причината е шизофрения, която 47-годишният мъж развива, а Бауи се притеснява, че стресът може да доведе до това и той да полудее като Тери.\r\n\"Да полудея – това беше нещо, което ме ужасяваше. - споделя музикантът в интервю, което до сега не е виждало бял свят. Неговата братовчедка Кристина Амадеус също потвърждава, че Бауи се е страхувал да не наследи семейните психически разстройства. \r\n\"Едно от нещата, в които Дейвид беше убеден дълго време бе, че той идва от семейство, в което това да си луд е нормално. Но не беше така. Да. Тери се предаде, но според мен, това се случи заради LSD-то, а не шизофренията.“\r\nАмадеус разкрива още, че Бауи прекарал целия си живот в търсене на одобрението на майка си.  \r\n\"Той гладуваше за любовта на Пеги! - категорична е братовчедка му, която присъства на раждането на звездата. - Ала тя никога не му даде обичта, от която той имаше нужда. Ироничното е, че единственото, за което говореше обаче, бе Дейвид“.\r\nМайка му Пеги, също идвала от семейство, което имало история с психическите заболявания. Когато връзката й с бащата на Бауи започнала да се разпада, младежът \"страдал много заради проблемите на родителите си\".\r\n\"Той се страхуваше от това, да не бъде изоставен. - разказва Амадеус. - Винаги внимаваше, преди да се раздаде прекалено много. Дейвид идваше от изключително трагично семейство, за жалост. Преживял е много трагични неща.“\r\nБлизо десетилетие отнема на Бауи да се превърне в легендата, която е днес. През 1972 година се появява за първи път като Зиги Стардъст и променя музикалния свят завинаги. Най-ироничното в цялата история е, че именно тази \"странност\" на Бауи, заради която BBC го заклеймява като аматьор, го превръща в звездата, за която същата тази телевизия прави документален филм.\r\n\"Дейвид Бауи: Да намериш славата“ ще е филм, който показва годините на провали и откази, през които преминава музиканта. Той ще покаже иконата в една доста по-сурова обстановка,белязана от липсата на късмет и страха.\r\nВъпреки всичко обаче Бауи успява да надвие злите езици. Успява да надвие и страховете си, че все някога ще полудее. \r\n\"Осъзнах, че съм късметлия, защото съм музикант. Докато мога да взема тези крайни психически разстройства и се отърва от тях чрез песните си, всичко ще бъде наред с мен\", казва той.   \r\n ", "date": "2019.02.01", "title": "BBC за Дейвид Бауи: Аматьор, който не може да изпее една вярна нота!"}
{"url": "https://www.dnes.bg/obshtestvo/2019/02/01/harchim-po-400-lv-za-alkohol-godishno-1-mln-bylgari-piiat-vseki-den.400868", "text": "Българите са изразходвали около 1,7 процента от общите си разходи за алкохол, показват данни от анализ на Евростат за потреблението на спиртни напитки сред домакинствата в ЕС през 2017 г. \r\nСредният показател за ЕС е бил 1,6 на сто, като анализът изрично отчита, че в тези сметки не се включват разходите за алкохол, заплащани в ресторанти и хотели.\n\n\n\n\r\nСпоред данните на Евростат общите разходи на домакинствата у нас за алкохол са били в размер малко под 600 млн. евро или приблизително 1,2 млрд. лева.\n\r\nТези цифри се потвърждават и от националната статистика, според която през 2017 г. едно домакинство у нас е похарчило средно по около 400 лева за алкохол /без разходите в ресторанти и хотели/, което при наличието на около 3 млн. домакинства у нас също отчита 1,2 млрд. лева, изразходвани за спиртни напитки.\n                    \n                    \n                \r\nОсвен това пак по данни на НСИ около 15 на сто от българите са консумирали алкохол почти всеки ден или няколко пъти седмично /приблизително 1 милион души/, а веднъж месечно са консумирали алкохол 30 процента /приблизително 2,1 млн. души/. Всеки трети българин или около 30 процента съобщава, че не е консумирал алкохол в рамките на една година.\n\r\nДелът на мъжете, които са консумирали алкохол редовно или понякога, е бил почти 4 пъти по-висок от този на жените. Най-много алкохол са консумирали мъжете във възрастовата група 45-64 години, а при жените - 20-45 години. Всеки втори мъж е предпочитал да консумира концентрат, а всяка втора жена - вино.\n\r\nТревожна тенденция е и засилената употреба на алкохол сред подрастващите, като средната възраст, при която е бил приеман за пръв път алкохол е била 13 години. За младежите от 13 до 18 години предпочитаният алкохол е бил бирата.\n\r\n\n\r\nПрез 2017 г. домакинствата в ЕС са изпили алкохол в размер на близо 130 милиарда евро или средно по 300 евро на всеки жител в ЕС, отчита Евростат. Анализът отново подчертава, че в тази сума не са били включени алкохолните напитки, заплащани в хотели и ресторанти в Евросъюза.\n\r\nНай-много средства, отделяни за алкохол са регистрирани в трите балтийски републики: Естония - 5,2 на сто от общите разходи на домакинствата там /622 млн. евро/, Латвия - 5 на сто /780 млн. евро/ и Литва - 4 на сто /или близо 1 млрд. евро/.\n\r\nВ противоположния край на скалата най-малко средства за алкохол са били отделяни от домакинствата в Испания /0,8 на сто или 5,5 млрд. евро/, Италия и Гърция - по 0,9 на сто или съответно по 9 млрд. евро и 1 млрд. евро.\n\r\nСтраните, в които жителите са похарчили най-много средства за алкохол в ЕС са: Германия - 23 млрд. евро, Великобритания - 22 млрд. евро и Франция - 21 млрд евро.\n\r\nНай-малко средства за алкохол са похарчили жителите на Исландия - 280 млн. евро, Словения - 380 млн. евро и Люксембург - 470 млн. евро, отчита Евростат.\n\r\nСправка в сайта на СЗО показва, че за въпросния период средно в ЕС са се падали по 10 литра концентриран алкохол на глава от населението.\n\r\nНай-висок дял на употребявани концентрати е отчетен в Естония - по 15 литра на човек, а най-нисък в Швеция - по 7 литра на човек годишно.\n\r\nЗа страните от региона показателите са следните: България - 12 литра на човек, Румъния - 10 литра, Сърбия и Македония - по 9 литра, Гърция - 7 литра и Турция - 2 литра концентриран алкохол на глава от населението, пише БТА.", "date": "2019.02.01", "title": "Харчим по 400 лв. за алкохол годишно, 1 млн. българи пият всеки ден"}
{"url": "https://www.dnes.bg/rusia/2019/02/01/da-uchish-vsichko-za-jivota-kato-vyzrasten-porasnalite-deca-s-uvrejdaniia.400819", "text": "\r\n28-годишната Валя е отраснала в дом за деца с увреждания в Русия. Днес тя е самостоятелна, но все още среща трудности в някои ежедневни задачи – да си направи закуска или да се приготви за работа.\r\nСлед като навършила 18-години Валя Соколова била преместена в Дом за възрастни с увреждания. Там обаче не й харесало.\r\n\"Тъпчеха ме с таблетки, храната беше лоша и по цял ден скучаех\", споделя Валя пред \"\".\r\n                    \n                    \n                От три години тя е включена в група за активен живот и помощ в руския град Порхов по проект на организацията \"Росток\".\r\nПрез деня Валя шие в една от работилниците, които са на разположение на хората, на които проекта помага.\r\nСветлана Никандрова е ръководител на шивачницата на \"Росток\" и е била от началото с хора като Валя. Светлана си спомня за трудностите, с които са се сблъскали младите хора, дори в най-елементарните задачи.\r\n\"В началото беше много трудно, нямахме никакъв опит, трябваше да учим младите хора на всичко. Не знаеха дори как да си подсладят чая, нито че макароните се варят с вода. Просто слагаха макароните в тенджера на печката!\", казва Никандрова.\r\nДнес вече им е по-лесно. Социални работници също помагат на Валя и останалите да живеят възможно най-самостоятелен и нормален живот.\r\n", "date": "2019.02.01", "title": "Да учиш всичко за живота като възрастен: Порасналите деца с увреждания"}
{"url": "https://www.dnes.bg/notifikacii/2019/02/01/es-misli-da-kachi-lekarstvenite-listovki-onlain.400870", "text": "Европейската комисия и Европейската медицинска агенция (ЕМА) решиха да тестват настроенията за пренасянето на лекарствената информация в интернет. \n\r\nБрюксел обяви консултация с производителите, пациентите, с властите, академичните среди и с медицинското съсловие, която цели да събере информация дали лекарствените листовки в препаратите, както и резюмета на условията за ползването им, трябва да се качат в интернет.\n\r\nБрюксел смята, че възможностите на технологиите ще позволят на пациенти и лекари да правят по-лесно справки за ефектите, взаимодействията, страничните действия, дозите и указанията за прием на медикаментите.\n\r\nВ момента лекарствените листовки задължително трябва да се влагат в опаковките на медикаментите, а сканираните им копия да са на сайтовете на лекарствените агенции, които ги регистрират. Експертите обаче се тревожат, че при промяна на листовката, тя няма да се отрази навсякъде в мрежата, което може да заблуди лекарите при изписването на лекарства и пациентите при приемането им. Онлайн, инструкциите ще са по-удобни за справка по всяко време и място.\n                \n                \r\nЕлектронната база ще даде достъп до информация, както за разрешение за ползване в отделна страна лекарства, така и за всички регистрирани в ЕС препарати. Идеята е съдържанието на листовките да е достъпно на всички европейски езици.\n\r\nУчастниците в консултацията ще избират дали да се запазят обемните листовки в опаковките на лекарствата, наред с електронните формати, или да отпаднат. Задава се въпрос има ли нужда от общ стандарт за електронната лекарствена информация. Допитването търси мнения колко подробни да са указанията и дали да има достъп до одобрени от регулаторите детайли за използването на медикаментите.\n\r\nНе всички обаче са съгласни с дигитализацията, защото се опасяват, че потребители с ограничени компютърни знания, ще бъдат затруднени да се добират до информация, както и че тя не винаги е в достъпен за хора без медицинско образование вид. Не е ясно и как информацията ще бъде защитена от пробив на хакери, които целят да я манипулират. \n\r\nНякои спорят дали дигитализацията на листовките също не е остаряла и препоръчват те да се кодират в баркода на лекарството.\n\r\nВъз основа на събраните мнения Европейската комисия ще реши наесен дали да предложи ново законодателство, с което да промени сегашния режим. Допитването ще продължи до края на юли на сайта на ЕМА.", "date": "2019.02.01", "title": "ЕС мисли да качи лекарствените листовки онлайн"}
{"url": "https://www.dnes.bg/obshtestvo/2019/02/01/praznik-na-lozari-krychmari-pochitame-sv-trifon-zarezan.400871", "text": "Днес почитаме Св. Трифон Зарезан, празник на лозарите. Спори се кога всъщност трябва да се почита този празник, но дали са толкова от значение разликата от 14 дни в календара.\n\r\nСлед календарната реформа църквата чества Свети мъченик Трифон на 1 февруари, но лозарите продължили да правят ритуалното \"зарязване\" на лозите в средата на месеца, на 14 февруари.\n\r\nНародният празник Трифон Зарезан се почита от лозарите, соколарите, градинарите и кръчмарите. Червено вино се лее с блага цел - почитане на празника и на най-древното питие в света.\n\r\nМежду другото всяка една религия почита виното. В много страни го наричат \"еликсир на боговете\", някъде в Азия го наричат \"кръвта на тигрите\", като по-този начин го асоциират със сила и мощ, древните римляни пък са казали \"Ин вино веритас\" / Във виното е истината\"/.\n                    \n                    \n                \r\nПразникът не е подминат и от християните, които честват Свети Трифон, който се счита за пазител на лозята. Известен като Свети мъченик Трифон, светец-лечител, той е роден около 225 г. в Комсада, в малоазийската област Фригия, Римската империя. \n\r\nПо време на царуването на император Деций Траян бил посечен с меч. Император Деций Траян се оказал непримирим враг на християнското учение. Той заповядал всички по-тачени светци да бъдат изправени пред съд. Сред тях бил и Трифон, който не пожелал да се отрече от вярата си и загинал като мъченик.\n\r\nБългарите правели символично първата пролетна резитба на лозите на 14 февруари - денят, в който по стар стил бил възпоменаван Св. мъченик Трифон. Този ден те нарекли \"Трифон Зарезан\". След благословиите, поливането с вино, ритуалните игри, песните и хората, всички сядали на обща трапеза върху пешкири на земята.\n\r\nСпоред данни на статистиката средно на лице у нас се пада консумация на около 30 литра бира, на 10-15 литра вино и на около 10 литра концентрат на година.\n\r\nМоже би не е случаен и фактът, че точно след рожденият ден на водката - 31 януари, идва денят на виното Трифон Зарезан - 1 февруари, пише БТА. ", "date": "2019.02.01", "title": "Празник на лозари, кръчмари... Почитаме Св. Трифон Зарезан"}
{"url": "https://www.dnes.bg/stranata/2019/02/01/s-30-e-povishena-sybiraemostta-na-globite-ot-djigitite-na-pytia.400872", "text": "30% е повишена събираемостта от глоби, отчете началникът на \"Пътна полиция\" комисар Росен Рапчев по време на заседание в МВР за пътната безопасност. Това е заради възможността на служителите да връчват санкциите на място, когато спират колите за проверки. \n\n\n\r\nПрез 2018 г. са наложени 1 381 785 глоби, което е с 330 000 повече отколкото през 2017 г.\r\n564 427 са нарушенията за скорост през 2018 г., което е с 178 343 повече от тези през 2017 г.\r\nНай-много пътни инциденти е имало през лятото - юни, юли, август и септември. Основните причини са нарушения на водачите - неправилни маневри, несъобразена скорост и отнемане на предимство.\r\n6690 тежки катастрофи с 609 убити и 8473 ранени. Това е черната статистика за 2018 г., но данните не са окончателни, пише \"\".", "date": "2019.02.01", "title": "С 30% е повишена събираемостта на глобите от джигитите на пътя"}
{"url": "https://www.dnes.bg/temida/2019/02/01/sydebni-dela-sreshtu-uchilishtni-direktori-ne-davali-informaciia.400873", "text": "Изнудвач откри ефективен и напълно легален начин за печелене на пари чрез съдебни дела и източване на училищните бюджети. Засега информация за подобни случаи има в най-малко две области – Великотърновска и Търговищка.\n\r\nПримерите и в двете области са едни и същи. Директорите получават по имейла писмо с искане за предоставяне на някаква информация: за брой на паралелките или на учениците в тях, за разписанието на часовете, за броя на пенсионираните учители в школо и др. подобни. \n\r\nТъй като в повечето случаи са прекалено ангажирани с много други неща, директорите не вземат насериозно полученото писмо и го игнорират. След което получават призовка да се явят като подсъдими по дело, заведено срещу тях по Закона за достъп до обществена информация за непредоставяне на такава в законовия 14-дневен срок, пише \"Монитор\".\n                    \n                    \n                \r\nВ повечето случаи съдилищата са се произнесли в полза на жалбоподателя и са осъдили училището и директора да предоставят исканата информация и разноските по делото. \n\r\nАдвокатът, който представя жалбоподателя, разбира се, е един и същи и представя в съда надут размер на направените по делото разноски от порядъка на 2-3 хил. лв. и повече, които училището е длъжно да плати от бюджета си. \n\r\nНякои училищни директори са успели да се свържат лично с подателя на имейла, който им обяснил, че прави стрес тест, за да провери колко адекватни са реакциите им в подобна ситуация.\r\n ", "date": "2019.02.01", "title": "Съдебни дела срещу училищни директори, не давали информация"}
{"url": "https://www.dnes.bg/health/2019/02/01/ne-pravete-tova-s-kosata-si-prez-zimata.400851", "text": "Зимата е сезонът, в който е добре да помислим за косата си малко повече, отколкото през останалите сезони. Това не означава да неглижираме грижата за нея, но в студените месеци, когато атмосферните условия са особено агресивни е добре да обърнем специално внимание върху нещата, които не трябва да правим с косата, за да бъде здрава.\r\n\r\nВ зимния сезон ни липсва лятната горещина. Затопляме изкуствено помещенията, в които работим, жилището си, колата си. Всичко това изтощава косата и извлича влагата от нея. Дехидратираната коса става лесно податлива на увреждания, още повече, ако в допълнение използвате и нагряващи уреди – сешоари, преси, маши.\r\n                    \n                    \n                \r\nАко всеки ден третирате косата си с различни продукти или уреди за къдрене и изправяне, това я прави слаба и изтощена. Затова се старайте всяка седмица да ѝ давате време за почивка, в което да активизира механизмите си за възстановяване. Ако сте на почивка, правете същото. Оставяйте я да съхне натурално, не я къдрете и избягвайте стегнатите прически.\r\n\r\nБързате за работа и нямате време да изсушите косата докрай? Затова излизате с леко влажна коса, смятайки, че не е чак такъв проблем. Да, но не. И малкото влага, останала в косата, се оказва проблем, защото в студените сутрини това предизвиква микрозамръзване, увреждащо косъма в дълбочина.\r\n", "date": "2019.02.01", "title": "Не правете това с косата си през зимата"}
{"url": "https://www.dnes.bg/snimka-na-denia/2019/02/01/fevruari-zapochva-sys-slynce-temperaturite-mejdu-9-i-14.400874", "text": "Днес ще бъде предимно слънчево. След обяд над Западна България ще се появи разкъсана висока облачност. Ще духа слаб до умерен запад-северозападен вятър, който до вечерта в по-голямата част от страната ще стихне.\n\r\nМаксималните температури ще са между 9° и 14°, в северозападните райони малко по-ниски, в София - около 9°. Това съобщи дежурният синоптик Мартин Славчев от Националния институт по метеорология и хидрология (НИМХ) за \"Фокус\".\n\r\nНад Черноморието ще бъде слънчево. В сутрешните часове по северното крайбрежие все още ще има значителна облачност, но тя бързо ще намалее. Ще духа до умерен запад-северозападен вятър, който до вечерта почти ще стихне. \n                \n                \r\nМаксималните температури ще бъдат 10°-12°. Температурата на морската вода е 6°-7°. Вълнението на морето ще бъде 2-3 бала.\n\r\nНад планините ще бъде предимно слънчево. Ще духа умерен до силен западен вятър. Максимални температури на 1200 метра около 6°, на 2000 метра - около минус 1°.", "date": "2019.02.01", "title": "Февруари започва със слънце, температурите - между 9° и 14°"}
{"url": "https://www.dnes.bg/notifikacii/2019/02/01/veteranyt-krauch-pak-shte-kysa-mreji-vyv-visshata-liga.400875", "text": "Ветеранът Питър Крауч се завърна във Висшата лига, като премина в Бърнли от Стоук Сити с договор до края на сезона.\n\r\nВ обратната посока пое Сам Воукс, който подписа за 3 години и половина с \"грънчарите\", които са едва 15-и в Чемпиъншип, но все пак само на 8 точки от зоната на плейофите.\n\r\nДългучът Крауч, който в сряда навърши 38 години, има 462 двубоя във Висшата лига за 6 различни клуба, като вкара общо 108 гола. Той ще трябва да помогне на \"виненочервените\" да оцелеят сред най-добрите.\n\r\n\"Той все още има желание да бъде на това ниво и да остави своя отпечатък, а освен това има добър характер. За мен най-важното е да разполагам с мотивирани хора, а той е точно такъв\" заяви мениджърът Шон Дайш, чийто тим получава за Воукс и 7 миилона паунда, освен Крауч.\n                \n                \r\n\"Все още искам да играя и да постигам цели. Искам да запиша още мачове във Висшата лига и да вкарам още голове. Вече не съм на 25, така че играта ми е различна, но съм сигурен, че мога да имам влияние на това ниво\" заяви Крауч.\n\r\n\n\r\n ", "date": "2019.02.01", "title": "Ветеранът Крауч пак ще къса мрежи във Висшата лига"}
{"url": "https://www.dnes.bg/stranata/2019/02/01/gripyt-bolnite-ne-sa-mnogo-uslojneniiata-sa-tejki.400877", "text": "Болните от грип през последната седмица са намалели, пикът отминава, но все още опасност има, защото епидемията в страната остава. Това заяви проф. Тодор Кaнтарджиев, директор на Националния център по заразни и паразитни болести. \n\r\nТой допълни, че тази година броят на болните не е много, но усложненията са много тежки.\n\r\n\"Не бива да се подценява грипа – много тежка инфекция, с много усложнения. Всяка година умират хора от грип и то хиляди. През последните години епидемиите са малки, тази година случаите са доста по-малко в сравнение с миналата. Миналата седмица имахме 143 хил. души болни в страната”, заяви Кантарджиев пред bTV.\n\n\n\n                    \n                    \n                \r\nДиректорът на Националния център по заразни и паразитни болести заяви, че през първите четири дни на тази седмица болните са с около 25% по-малко в сравнение с миналата седмица, което означава, че пикът на грипа е отминал, но трябва да забравяме, че сме в епидемия и грипът е опасно заболяване с много усложнения.\n\r\n\"Тази седмица от една от столичните многопрофилна болница, всеки ден получаваме по два положителни резултата за енцефалит. Тази година има много възпаления на нервната система. Много е, други години такива усложнения не сме имали, при сравнително малък общ брой заболели”, каза здравният инспектор.\n\r\nКатарджиев заяви, че при грип, ако до 36 часа не се вземе антивирусно лекарство, състоянието на болния рязко се влошава. \"На петия ден и да даваш свръхдози от тези лекарства, те не действат. Имунната система на болния съсипва мозъка, а не самия вирус”, допълни той.\n\r\nЗдравният инспектор поясни, че при починалото в Пазарджик дете са се проявили късните усложнения след грипа – бактериалните инфекции, които са често срещани. Той допълни, че 20% от тези, които са направили подобна инфекция трябва да влязат в болница.\n\r\n\"Свикнахме, че инфекции лесно се лекуват – не е така. Трябват правилните лекарства. Когато става дума за дете, колегите правят каквото могат. Просто усложненията са големи. Има склонност у нас да се подценяват изследвания, които са важни. При случая в Плевен, инфекцията на детето се е развила твърде бързо. Натрупва се рутина в лекарите, но обикновено се стараят”, каза Катарджиев и допълни, че за случая от Плевен не е изпратен материал за изследване.\n\r\nЗдравният инспектор посочи, че има и добра новина – противогрипната ваксина тази година работи. \"Канадският институт за заразни болести доказа, че той има 82% протекция над щама\", каза още Кантарджиев.\n\r\n ", "date": "2019.02.01", "title": "Грипът: Болните не са много, усложненията са тежки!"}
{"url": "https://www.dnes.bg/index/2019/02/01/receptata-dnes-pileshko-s-glazura-ot-med-i-soev-sos.400791", "text": " :\r\n \r\n:\r\n \r\nСмесете меда, соевия сос и червената чушка в купа. Загрейте зехтина в тиган на средна температура. Запържете нарязаното на едри късове пилешко, докато покафенее или за около 5-6 минути. Добавете сместа с меда в тигана и разбъркайте добре, за да полепне добре по пилето. След около 5 минути или когато сосът се посгъсти и се глазира, свалете от огъня и сервирайте с гарнитура по избор.\r\n\r\n", "date": "2019.02.01", "title": "Рецептата Dnes: Пилешко с глазура от мед и соев сос "}
{"url": "https://www.dnes.bg/obshtestvo/2019/02/01/nervi-glavobolie-bezsynie-kakvo-ni-nosiat-magnitnite-buri.400878", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВероятно повечето от хората са минавали през ситуация на дискомфорт и неразположение, без да имат ясна прeдстава защо. Невидимият причинител може да бъде свързан със слънчевите магнитни бури, които според учени могат да разклатят сериозно физическото и психическото ни здраве. На 1 и 2 февруари се очаква пик именно на смущенията на магнитното поле.\n\r\n\"Когато се регистрират слънчевите изригвания, магнитните колебания достигат Земята след 12-14 часа. Дълги години наблюдавам какви промени има от тези изригвания върху психиката и тялото на хората. Може да се очакват проблеми със съня и леко главоболие. Всекидневните нерви и забързаното ежедневие също водят до тези симптоми. Магнитните колебания вървят ръка за ръка с труден сън с много събуждания и ярки сънища\", отбеляза психиатърът д-р Веселин Герев.\n                    \n                    \n                \r\nВ студиото на \"България сутрин\" той посочи, че в такъв период дори механичните неща, които върши човек, започват да са му малко по-трудни.\n\r\n\"Хората със сърдечносъдови проблеми ще усетят тези магнитни бури по-изразено. Единственият начин да избегнем тези магнитни е да пребиваваме на закрито. Хората, които страдат от депресия, се чувстват по-добре по време на тези изригвания. Най-много да имаме проблеми 2-3 дни – ще го преживеем. Но тези симптоми траят 2-3 дни и не повече. Ако продължават, причината е някъде другаде\", подчерта медикът пред .", "date": "2019.02.01", "title": "Нерви, главоболие, безсъние... Какво ни носят магнитните бури?"}
{"url": "https://www.dnes.bg/sofia/2019/02/01/edva-slojeni-a-veche-razmesteni-plochkite-pred-sv-sedmochislenici.400869", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Едва сложени, плочките на площада пред църквата \"Св. Седмочисленици\" вече са разместени. И след лятото, когато бяха в центъра на вниманието заради цвета им, днес отново предизвикват полемика заради това, че някои от тях вече са пропаднали.\n\r\nС разтопяването на снега на повърхността на площада се появиха разкривени, вдлъбнати или извадени плочи. Наоколо стърчат тръби, показват се кабели от разораната кал. Работници в далечината набиват плочи край шахтите в земята. Част от разместените шахти служат на хората за да почистват калта от обувките си, разказва .\n                    \n                    \n                \r\n\"Отново ще кажа нещо, което поражда вече ирония, но то е факт – обектът не е завършен. Завършени са само трамвайните релси\", заяви кметът Йорданка Фандъкова.\n\r\nОт фирмата изпълнител обясниха, че всички повредени настилки и неравности в обхвата на проекта ще бъдат отстранени. В момента ремонтните дейности са преустановени заради зимните атмосферни условия.\n\r\nВ страницата си във Facebook от Транспорт за София пишат, че показаните в социалните мрежи разместени плочки са поставени върху временен капак на шахта, с цел обезопасяване. Освен това, за всички шахти са поръчани специални капаци в Германия, които обаче не са пристигнали към момента на зазимяване на обекта.\n\r\nДали обаче немската прецизност ще се мултиплицира в българския прав ъгъл, ще видим,когато атмосферните условия са благоприятни за изпълнението на проекта.", "date": "2019.02.01", "title": "Едва сложени, а вече разместени - плочките пред \"Св. Седмочисленици\""}
{"url": "https://www.dnes.bg/politika/2019/02/01/alo-banov-sym-dokazatelstvo-li-e-audiozapisyt.400879", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \"Едно откъснато доказателство не може никога да бъде достатъчно, за да се направи даден извод. Трябва да се направи прочит на всички доказателства\", посочи адвокат Марин Марковски пред Bulgaria ON AIR по повод аферата \"Ало, Банов съм\".\n\n\n\n\r\nПрипомняме, че на записи, които депутатът от БСП Елена Йончева показа, се чува как министърът на културата Боил Банов търси начин да спести 700 000 лева на фирма, забавила изпълнението по проекта \"Антична Сердика\".\n\r\nПрокуратурата вече е назначила експертиза, която ще установи как са направени записите, дали това е гласът на министър Банов и дали са минавали през техническа обработка. Едва след това ще могат да се превърнат в доказателства в съда, заяви говорителят на главния прокурор.\n                    \n                    \n                \r\n\"Съдържанието на записа може да бъде манипулирано. Съвременната техника позволява това безапелационно. Един опитен изпълнител може да направи текст от различни изречения и всичко да звучи правдоподобно\", обясни адвокар Марковски за зрителите на \"България сутрин\".\n\r\nПо думите му няма законова забрана записът да бъде включен в делото, но гражданският процес работи повече с документи и аудиозаписът не може да бъде приет като доказателство. Когато става въпрос за наказателн процес, тогава този запис може да бъде доказателство, отбеляза адвокатът.\n\r\n\"Понякога има съвпадение на тембъра. Само ДНК експертизата установява абсолютна идентичност. Засега техниката не е достатъчно развита, за да се докаже 100% идентичност\", поясни Марин Марковски.\n\r\n ", "date": "2019.02.01", "title": "\"Ало, Банов съм\": Доказателство ли е аудиозаписът?"}
{"url": "https://www.dnes.bg/usa/2019/02/01/ledena-epoha-studyt-v-sasht-veche-vze-21-jertvi.400880", "text": "\n\r\nАрктическият студ с температури до минус 49 градуса по Целзий вчера парализираха американския Среден Запад, причинявайки смъртта на най-малко 21 души, предаде Ройтерс.\r\nПредстои затопляне, но това не успокоява хората, особено уязвими групи като бездомниците и възрастните.\n\n\nВластите в множество щати свързаха смъртните случаи с леденостудения въздух. Броят на жертвите се увеличи от 12 на 21, след като бе съобщено за най-малко деветима, починали в резултат на студовете.\r\nСпоред метеорологичната служба подобна арктическа вълна в големи райони на Средния Запад и Североизтока не е имало повече от 20 години. Регистрирани са над 30 температурни рекорда.\r\nПо данни на компанията за финансова информация \"Рефинитив\" през последните дни американците са използвали рекордни количества газ за отопление на жилищата и офисите си.\r\n(БТА)", "date": "2019.02.01", "title": "Ледена епоха: Студът в САЩ вече взе 21 жертви"}
{"url": "https://www.dnes.bg/akoshtete-vqrvaite/2019/02/01/liubovniiat-vi-horoskop-za-fevruari.400850", "text": "Февруари месец ще бъде вълнуващ в много направления, включително и в любовта. Голяма част от необвързаните ще имат възможността да променят нещо в личен план. За някои това ще е среща със сродната им душа, докато за други – флиртове. Не са изключени и раздели, но след тях ще дойде нещо по-хубаво. Какво ви очаква според зодията, вижте в следващите редове.\r\n\r\nОчаква ви чувствен и романтичен период. Необвързаните представители на зодията имат всички шансове да се влюбят. Възможни са флиртове, но едва ли ще се превърнат в нещо сериозно. Тези от вас, които искат трайни взаимоотношения може да започнат връзка с човек, когото са приемали досега само като приятел.\r\n                    \n                    \n                Ако вече сте обвързани, внимавайте с думите към половинката си. Не забравяйте, че те могат да нараняват. Бъдете внимателни и с финансите. С радост приемайте подаръците и изненадите от любимия човек и не забравяйте да покажете своите емоции към него.\r\n\r\nПредставителите на зодията ги очаква интересен месец по отношение на любовта. Може да направите следващата по-сериозна стъпка с партньора си. Да заживеете заедно, да купите дом, кола, но месецът не е подходящ за сключване на брак. Някои от Телците ще се забавляват с офис романтика, която ще се развие неочаквано. Помислете добре какво искате от този човек и дали рисковете си заслужават. Обвързаните Телци да бъдат по-чувствени и да намалят критиката към половинката си. Също така оставете работните проблеми извън дома.\r\n", "date": "2019.02.01", "title": "Любовният ви хороскоп за февруари"}
{"url": "https://www.dnes.bg/politika/2019/02/01/radev-pred-bylgari-v-lisabon-zaslujavate-podkrepa.400881", "text": "\nБългария е в процес да предефиниране на своите приоритети и визия за българските общности зад граница. Това заяви президентът Румен Радев на среща с българската общност в Лисабон. \n\r\n\"Тази помощ не трябва да се ограничава само с подкрепа към  българските църкви и културно-просветните дружества, защото вие  заслужавате по-голяма подкрепа по отношение на квалификация, социални и  пенсионни права, както и достъпност на транспортните връзки\", подчерта  Румен Радев и увери сънародниците ни, че президентската институция е  отворена за техните предложения и идеи.\r\n\"През годините много наши сънародници потърсиха по-добро бъдеще зад граница, но съм уверен, че където и да се намирате, оставате завинаги свързани с България. Знам колко усилия е струвало на всеки от вас да успее на нова земя и това могат да го постигнат само хора с талант, с упоритост, затова и вашият успех в Португалия е такъв и за България\", посочи Радев. Държавният глава разговаря с наши сънародници, които живеят и работят в Португалия, съобщиха от пресслужбата на президента.\n\n \n                    \n                    \n                \r\nВ срещата участваха преподаватели от  Българското неделно училище \"Св. св. Кирил и Методий\", лекари, културни дейци, десетки наши сънародници. Сред гостите беше и легендарният футболист на \"Спортинг\" Лисабон и националния отбор Ивайло Йорданов.\r\n \r\nДържавният глава благодари на нашите сънародници за начина, по който представят своята родина. \n\r\n\"С успехите, които постигате в областите на културата, образованието, инженерните дейности и високите технологии, вие давате необходимото доверие на държавното ръководство на Португалия и на местния бизнес да инвестират в България\", заяви президентът Румен Радев.\r\n  \r\nСъс срещата с нашите сънародници приключи държавното посещение на президента Румен Радев в Португалската република.", "date": "2019.02.01", "title": "Радев пред българи в Лисабон: Заслужавате подкрепа!"}
{"url": "https://www.dnes.bg/football/2019/02/01/valeri-bojinov-e-siguren-za-levski.400883", "text": "Нападателят Валери Божинов е все по-близо до завръщане в Левски. 32-годишният футболист вече призна, че е водил преговори с изпълнителния директор Павел Колев, но не пожела да разкрие какво са си казали и до каква договорка са стигнали. Истината е, че до дни той ще премине на \"Герена\", пише \"Тема спорт\". \r\nВалери няма да играе днес в контролата на Ботев с Акжайк. Тя е последна за новака в Турция, след което отборът се прибира у нас.\r\n \r\nНа Фейсбук страницата си Ботев почти обяви, че нападателят ще смени клубната си принадлежност. \"Валери Божинов ни донесе много щастие през последните месеци. Каквото и да реши за своето бъдеще, всички, свързани с Ботев Враца, винаги ще му бъдем благодарни. И все пак желанието на цяла Враца е Валери да остане при нас и през пролетта!\". \r\n \r\nОчаква се от следващата седмица Божинов да стане играч на Левски. При \"сините\" той ще смени продаденият в Турция Габриел Обертан. Френското крило премина в Ерзуремспор. \r\n \r\n", "date": "2019.02.01", "title": "Валери Божинов е сигурен за Левски"}
{"url": "https://www.dnes.bg/stranata/2019/02/01/beton-se-lee-nad-kyshti-v-gabrovo-stroiteli-sluchva-se.400884", "text": "Жители на Габрово излизат на протест. Причината за недоволството им е обходният път на града, който минава на метри от покривите им. Мост, вместо покрив, падащ бетон и каски в двора - от това се оплакват местните. А част от къщите са отчуждени така, че в някои от тях две от стаите са вече държавни, а останалите - частни.  \n\r\n\"Отчуждена ни е плевнята и градината. Заливаха ни с бетонов разтвор. Не виждам взети мерки”, каза пред Нова тв жителката Мария Тотова. По думите й, при строителството падат каски, чукове, бетон. В една от къщите, намиращи се под строеш е залят вътрешният двор, площадката, терасата и покривът.\r\nЖители коментират, че нямат никаква гаранция, че няма отново да бъдат заляти.\"Не виждам взети мерки да не пада нищо.  Как ще ни осигурят?\", питат още местните.\r\n                    \n                    \n                Друг жител се оказа с отчуждени част от стаите на къщата, но коя точно част бива отчуждена, решава държавата. Хората имат и още претенции, че по улицата минава тежка техника, а от общината обясняват, че районът ще бъде възстановен.\n\r\n\"Взети са абсолютно всички мерки за осигуряване на безопасни условия на труд, които да гарантират както сигурността на работещите, така и на хората, които преминават по улица \"Никола Войновски\".\r\nРаботната площадка е обезопасена с мрежи, за да не падат предмети”, заяви директорът на областното пътно управление Деян Георгиев. Той допълни, че се отчуждават постройките, които са законно построени и са в режим на търпимост. Също така добави, че са предприети мерки по възстановяване на нанесените щети.\n\r\nРаботниците коментираха, че заливането с циментов разтвор станало заради технически проблем - спукан маркуч и нямало да се повтори. \"Случва се, нищо особено\", коментира работник.\r\n \r\n\n\r\n ", "date": "2019.02.01", "title": " Бетон се лее над къщи в Габрово. Строители: Случва се..."}
{"url": "https://www.dnes.bg/politika/2019/02/01/ismailov-vmro-syzdava-naprejenie-obediniava-elektorata.400887", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Трусовете в новата коалиция на Веселин Марешки продължават. Часове след като сформираха ново обединение, неформалният лидер на една от партиите в него - Касим Дал, изключи председателя Орхан Исмаилов. Причината – партията нямала място при формация, която е част от семейството на националистите на Марин льо Пен. \n\r\nОрхан Исмаилов оспорва отстраняването си от Народната партия \"Свобода и достойнство\" и дори планира днес да се срещне с парламентарната група на \"Воля\". \n\r\nАтака към Исмаилов дойде и от страна на ВМРО и Красимир Каракачанов, заради ромските размирици в Асеновград от лятото на 2017 г.\n\n\n                    \n                    \n                \r\nКаракачанов и ВМРО твърдят, че член на НПСД - Айрин Мурад, е подбуждал размириците в ромските квартали в Пловдив и Асеновград. Дори стигна и по-далеч - че този човек е насаждал радикален ислям. \n\r\n\"За пореден път ВМРО използва такива моменти, за да създава етническо напрежение, за да затвърди собствения си електорат\", посочи Исмаилов. \n\r\nТой настоя, че познава Айрин Мурад и е готов да съдейства на органите на реда. \n\r\nТой каза не само, че не е организирал бунт, ами и помагал на органите на реда да си свършат работата. Мурат е религиозен, но не знам за радикалност. У нас няма почва за радикален ислям. Може и да има някъде, но ДАНС и Прокуратурата трябва да следят за такива неща\", посочи Орхан Исмаилов в \"България сутрин\". \n\r\nТой отбеляза, че от 2 години е председател на НПСД.\n\r\n\"Мисля, че опознах членовете на партията, но не в детайли. Аз съм законният председател на НПСД\", категоричен бе гостът. \n\r\n\"ВМРО целят да извличат политически дивиденти, като сеят напрежение в гетата. Това е популистко действие. Проблемът с гетата е бомба със закъснител. 30 години нищо не се прави по този въпрос. Партиите ги използват за разменна монета\", подчерта още Исмаилов. \n\r\n\"Полицията разкрива разпространители на наркотици, след което идва масов протест, организиран от общински съветник от НПСД. Тази партия е в коалиция с родолюбците на Веселин Марешки. Това е партия, която изповядва радикалния ислям. Тази случка показа кой се храни политически от гетата – това са партии за \"права, достойнство и свободи\". Гетата не спазват законите на държавата\", коментира депутатът от \"Обединени патриоти\" Милен Михов пред Bulgaria ON AIR.\r\n ", "date": "2019.02.01", "title": "Исмаилов: ВМРО създава напрежение, обединява електората!"}
{"url": "https://www.dnes.bg/stranata/2019/02/01/za-den-shofiori-kupiha-68-hil-e-vinetki-za-leki-koli.400910", "text": "Eлектронни винетки за над 65 млн. лв. продаде Агенция \"Пътна инфраструктура\" от 17 декември 2018 г. до края на януари 2019 г.\r\nЗа периода са продадени общо 1 063 348 хартиени и електронни винетки за сумата 70 773 390 лв.\r\nЗа същия период на миналата година са реализирани 621 772 хартиени винетки на стойност 55 122 926.\r\nВ последните дни на януари 2019 г. очаквано се наблюдава скок в продажбите на годишните е-винетки за леки коли, като в последния ден на януари са купени 68 258, на 30 януари – 61 035, за 29 януари – 45 510, за 28 януари – 39 041. Делът на годишните винетки е най-голям – 553 508 са продадените само за януари 2019 г.\r\n                    \n                    \n                105 934 са купените дневни винетки за тежкотоварни автомобили през януари, като статистиката показва, че средно се купуват 3 500 е-винетки на ден.\r\n134 722 безплатни електронни винетки са издадени на хора с увреждания до 31 януари, включително. За същия период на миналата година са издадени 190 235 хартиени винетки на правоимащи.\r\nДо края на януари са монтирани общо 364 терминала за самотаксуване. От тях 40 машини са разположени на територията на 19 гранични контролно-пропускателни пункта.\r\nИнспекторите на тол контрола съвместно със служители на “Пътна полиция” са проверили 3 631 автомобила. На нарушителите са съставени 23 акта за установяване на административно нарушение и са наложени 30 компенсаторни такси.", "date": "2019.02.01", "title": "За ден: Шофьори купиха 68 хил. е-винетки за леки коли "}
{"url": "https://www.dnes.bg/notifikacii/2019/02/01/zatiagane-na-kolanite-li-v-gyrciia-minimalnata-zaplata-650.400893", "text": "В Гърция от днес влиза в сила увеличение на минималната заплата.\r\nРъстът, който е първа подобна стъпка в страната от близо  десетилетие, е с 11% - от 586 на 650  евро.\r\nУвеличението и премахването на т.нар. \"подминимално заплащане\" за млади служители бяха обявени от премиера Алексис Ципрас по време на заседание на кабинета по-рано тази седмица, припомня в. \"Катимерини\".\r\n\"Днес започва нова ера за младите служители в страната. Ера с повече права, повече достойнство\", заяви министърът на труда Ефи Ахциоглу пред агенция АНА-МПА.\r\n\"С увеличението на минималната заплата и отмяната на подминималната заплата ние възстановяваме част от това, което бе отнето на служителите по време на мерките за икономии. И това е акт на справедливост\", изтъкна тя.\r\n                \n                Мярката обаче предизвика безпокойство сред част от кредиторите на Гърция по време на неотдавнашно посещение на тяхна делегация в страната за оценка на ситуацията след излизането от последната спасителна програма през август, посочва БТА.\r\n ", "date": "2019.02.01", "title": "\"Затягане на коланите\" ли? В Гърция минималната заплата – €650 "}
{"url": "https://www.dnes.bg/notifikacii/2019/02/01/maikata-na-albert-popov-toi-moje-ima-kachestva.400907", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Блестящото представяне на Алберт Попов върна България в ТОП 6 на световния ски спорт. 21-годишният спортист завърши на шесто място в слалома за Световната купа в Шладминг и накара цяла България да се гордее с постиженията му. Как се става победител - разказва пред Bulgaria ON AIR майка му Мартина Попова.\n\n\n\n\r\n\"Бях изключително горда и щастлива. Но това постижение не беше изненада за нас. Всички знаехме, че той може и има тези качества. Беше въпрос на време и шанс да постигне победата. Той е спокоен в тези среди и вярва, че е подготвен\", сподели майката на Алберт. \n                \n                \r\nЩастливата Мартина Попова отбеляза, че още от първия момент, в който Алберт се качил на ски, тя се вълнува. Надява се всеки родител да може да преживее толкова велики емоции с децата си. \n\r\n\"Всички трябва да усмирим \"Зелените\", които пречат на развитието на спорта и на децата да тренират. Липсва ми, че децата ми не могат да карат ски в България\", посочи още тя.\r\n ", "date": "2019.02.01", "title": "Майката на Алберт Попов: Той може, има качества!"}
{"url": "https://www.dnes.bg/obshtestvo/2019/02/01/karakachanov-kym-kolegata-si-ot-shveciia-izbrahme-f-16.400917", "text": "Министърът на отбраната Красимир Каракачанов е информирал колегата си от Швеция Петер Хултквист за решението на Народното събрание за започване на преговори със САЩ за нов самолет F-16.\n\r\nСрещата между двамата министри се състоя в рамките на неформалната среща на министрите на отбраната на държавите-членки на ЕС, която се проведе на 30 и 31 януари в Букурещ, Румъния, съобщиха от Министерството на отбраната. \n\nКралство Швеция се отнася с уважение към решението на Народното събрание на България, заяви министър Хултквист и изтъкна готовността на страната си за нови разговори по темата, ако такива се окажат необходими в бъдеще.\n\r\nХарактеристиките на самолетите Grippen са изключително добра алтернатива на вече взетото решение, посочи министър Хунквист по време на срещата, проведена по инициатива на шведската страна.\n\r\nВ хода на разговорите е бил обсъден и опитът на Кралство Швеция с възстановяването на наборната военна служба. От началото на миналата година наборните войници служат във Въоръжените сили на Швеция от 9 до 12 месеца.\r\nСтраната е започнала успешно с набор от 4 хиляди души, а в момента те са около 5 хиляди. Целта, която Швеция си е поставила, е да поддържа до 8 хиляди войници годишно, с помощта на които да могат да се формират цели войскови подразделения.\r\nПланът е през следващите десет години броят на подготвените войници от резерва да достигне 40 хиляди. В заключение шведският министър на отбраната сподели, че в страната му отчитат закриването на наборната военна служба като грешка, която е поправена с новото правителствено решение, и в същото време е запълнена една празнота в шведската култура и общество.\n\r\nМинистър Каракачанов благодари за подробната информация по този въпрос и подчерта, че в българското общество този дебат вече също е на дневен ред.", "date": "2019.02.01", "title": "Каракачанов към колегата си от Швеция: Избрахме F-16 "}
{"url": "https://www.dnes.bg/obshtestvo/2019/02/01/chetiri-lapi-sezira-ek-za-chumata-po-ovce-kozi.400898", "text": "Българският офис на международната организация за защита на животните \"Четири лапи\" се обърна към Еврокомисаря по здравеопазване и безопасност на храните Витянис Андрюкайтис относно ситуацията с обявената през лятото на миналата година епидемия от чума по дребните преживни животни и последвалите действия на Българска агенция по безопасност на храните и нейния изпълнителен директор. \n\n\n\r\n\"Седем месеца след обявяване на първото огнище на чума по дребните преживни животни, все още няма яснота относно произхода на болестта в страната ни, не е определен и типът на вируса\", припомня д-р Марина Иванова, директор на \"Четири лапи\" за България. \n                    \n                    \n                \r\n\"Тъй като БАБХ действа непрозрачно, а и за мнозина експерти взетите до момента мерки са със съмнителна ефикасност, ние се обърнахме към Европейската комисия с молба да изяснят ситуацията и да потвърдят доколко действията на агенцията са в синхрон с европейското законодателство\".\n\r\nОще от обявяването на епидемията експерти на \"Четири лапи\" следят ситуацията в Странджа и тъй като до момента наблюденията им са доста по-различни от официално обявената от БАБХ информация, от организацията държат да получат отговор от Еврокомисар Андрюкайтис на няколко въпроса.\n\r\nДоколко първата заповед на Изпълнителния директор на БАБХ за умъртвяване на дребни преживни животни в Странджа от 20.06.2018 г., издадена преди да бъде обявено първичното огнище на заболяването, както и преди диагнозата да бъде потвърдена от Европейската референтна лаборатория за чума по дребните преживни животни, нарушава разпоредбите на европейското законодателство;\n\r\nДали предприетите мерки от БАБХ за унищожаване на всички животни в населените места, за които е имало съмнение за вируса, не са прекалено крайни;\n\r\nДоколко ЕК счита, че вместо при съмнения за заболяване да се премине към масово унищожаване на селскостопански животни и изплащане на крупни обезщетения на собствениците, е по-добре да се ваксинират животните превантивно;\n\r\nДали референтната лаборатория е типизирала установения у нас вирус и ако не – в какъв срок трябва да направи това;\n\r\nДали ЕК счита, че с бездействието си в първите дни след обявяването на епидемията, и по-специално липсата на мерки за ограничаване на движението на хора и животни, БАБХ е допринесла за разпространението на болестта; \n\r\nДали ЕК счита за правилен подхода на БАБХ да не информира собствениците на дребни преживни животни за предстоящото умъртвяване на стадата им и доколко пълната непрозрачност е удачен начин за ограничаване на укриването на животни от техните собственици;\n\r\nИзвършвани ли са проверки от страна на ЕК върху дейността на БАБХ като компетентен орган по здравеопазването на селскостопанските животни в Република България за ограничаване на заболяването чума по дребните преживни животни, какви са резултатите от тези проверки и има ли наложени санкции за страната ни;\n\r\nНа какво основание е издадена заповедта на изпълнителния директор на БАБХ, разрешаваща на собствениците от засегнатите от чумата по дребните преживни животни райони да закупят нови животни и дали тази заповед е в съответствие с  рестрикциите, които ЕК е наложила. \n\r\nНе на последно място, от организацията очакват отговорът на Комисията да изчисти всички неясноти и съмнения относно обработката на пробите, какъв е типът на установения у нас вирус, как той е влязъл в страната ни и доколко липсата на информация по този въпрос от обявяването на епидемията до момента не излага на риск животновъдството и добруването на дребните преживни животни в целия Европейски съюз.", "date": "2019.02.01", "title": "\"Четири лапи\" сезира ЕК за чумата по овце, кози..."}
{"url": "https://www.dnes.bg/kino/2019/02/01/liubov-v-oblacite-kak-da-dresirash-drakon-tainstveniiat-sviat.400714", "text": "\n Още от първата част на франчайза \"Как да дресираш дракон\" стана ясно, че единственият път към летящите зверове е любов и доверие.\r\nDreamWorks Animation за трети път посвещава усилията си на този проект, като ни вмъква във всекидневието на викингите, научили се да не се страхуват от хвърчащите същества, бълващи огън като ги превръщат в семейство.\r\n. Продължена е и синхронната лоялност между човек и дракон. Връзката им наподобява отношението между дете и четириног  любимец и именно това е емоционалното ядро на трилогията.\r\n                    \n                    \n                В третата част от поредицата, обаче на двамата главни персонажи ще се наложи да \"пораснат\" и да свикнат да живеят по отделно. Не само, защото са провокирани от нов враг, а и заради появата на Светъл бяс - женски еквивалент на Нощен бяс, която предизвиква нови непознати вълнения в драконовото му сърце. \r\nРежисьорът Дийн Деблоа, който застава и зад първите два епизода отдава почит на драконовия любовен ритуал, съпроводен от   подскачащи стъпки, хъркащи звуци, примижащи погледи и доза скептицизъм. И въпреки сърцатите трепетни вълнения и семплата доза хумор на тази  тема, атмосферата в \"Как да дресираш дракон: Тайнственият свят\" е доста по-мрачна, тоновете - тъмно  наситени. Любовта на драконите ги отвежда сред облаците, но и те не са  пухкаво-бели, а по-скоро са намръщени и буреносни.\r\nСюжетът ни връща в родното островно селце на Хълцук и проследява неговите вътрешни емоции, свързани с наскоро откритата му майка (Кейт Бланшет), спомените по загиналия му баща и колебанията дали да се реши на по-смела крачка относно жената до него и да й предложи брак. Все пак \"Как да дресираш дракон“ 3 няма да остави сюжетната линия да лети единствено по  романтичната ос. Естествено има и вражески противник – по-опасен от  самите му дракони. Гримел се оказва с  консервативно мислене,  вярващ,че дракон може да се дресира единствено с  отровен опиат.  Затова пък Нощен бяс и компания няма да мерят сили с гигантски дракон като в предходните епизоди, а срещу тях застават зомбирани зверове, пръскащи отрова и с опасни щипки като на скорпион.\r\nОт една страна Деблоа отделя достойно внимание на възможностите на драконите, показвайки ни техните полети из непознати светове. Реверанс има и към вдъхновяващата идея да имаш подобно същество за приятел. Режисьорът оставя зрителя да усети прелестта на полета, както и ни доближава на  сантиметри от симпатичните зверчета. От друга страна,  докато те потапя все по-надълбоко в древния свят на легендарните герои, сюетът е наситена със страховити моменти, атмосферата е напластена с мъгла и ожесточени боеве, което може и да уплаши някои от по-малките  зрители.\r\nВ \"Как да дресираш дракон: Тайнственият свят\"  авторите остават едновременно верни на предходните серии като също така надграждат доста сюжетната линия, правейки трудно гледането на тази част без зрителят да е запознат първо с другите две.\r\n\n\r\n\r\n", "date": "2019.02.01", "title": "Любов в облаците: \"Как да дресираш дракон: Тайнственият свят\""}
{"url": "https://www.dnes.bg/football/2019/02/01/apoel-se-razdelia-s-milanov-levski-otnovo-variant.400903", "text": "АПОЕЛ Никозия ще се опита да се раздели с българския десен защитник Живко Миланов, съобщава 24sports.com.cy.\r\n \r\n34-годишният Миланов има договор до края на сезона, но от кипърския шампион се надяват да постигнат споразумение с него за разтрогване по взаимно съгласие в най-скоро време.\r\n \r\nБългаринът отпадна окончателно от сметките на старши треньора Паоло Трамецани, след като на неговата позиция вчера беше привлечен бившият хърватски младежки национал Антонио Яколиш от Стяуа Букурещ.\r\n \r\nЯколиш има по офанзивни функции и се вписва по-добре в дясната зона на любимата схема на Трамецани схема 3-5-2. \r\n \r\nМиланов записа общо 11 мача за АПОЕЛ през сезона, като за последно игра в началото на януари.\r\n \r\nЗа три години в Кипър той изигра 78 официални срещи с 5 асистенции, като помогна на отбора си да спечели три поредни титли.\r\n \r\nНе е изключено Миланов отново да се завърне в Левски. На неговият пост Георги Дерменджиев разполага единствено с Милош Цветкович.\r\n \r\nНовото ръководство на \"сините\" пък иска да залага на български футболисти и се водят преговори още с Валери Божинов и Галин Иванов.\r\n \r\n\r\n ", "date": "2019.02.01", "title": "АПОЕЛ се разделя с Миланов, Левски отново вариант"}
{"url": "https://www.dnes.bg/obrazovanie/2019/02/01/pensionirashtite-se-s-1-3-poveche-ot-mladite-na-pazara-na-truda.400930", "text": "През следващите години младите хора, които ще навлизат на пазара на труда ще бъдат едва 2/3 от тези, които ще навлизат в пенсионна възраст. Така че прогнозите са за недостиг на всички видове специалисти, във всички сфери и системи, призна просветният министър Красимир Вълчев в Пловдив. \n\n\n\n Според него това означава, че проблемът е не къде има недостиг и излишък на специалисти и в кои направления, а къде ще бъде по-малък този недостиг. \n\r\n\"В момента това, което правим в системата на висшето образование е да преструктурираме приема. Единствените професионални направления, в които може да кажем, че няма недостиг са тези от социалните, правните и стопанските науки, където продължаваме политиката за намаление на приема. Във всички други направления, имаме недостиг на специалисти\", коментира той. \n                    \n                    \n                \r\nВелчев смята, че е редно учениците, които завършват езикови гимназии и студентите с хуманитарни профили първо да остават в България. \n\r\nМного наболял е и проблемът с недостига на кадри с професионално техническо образование. \n\r\n\"Само за да се поддържа Тракия – икономическа зона са необходими 3000 души за обезпечаване на работните места, отделно още, за да се развива. Позициите, които изискват професионално техническо образование са тези, които са с най-висок ръст на доходите. В момента, в много предприятия тези позиции са с по-високи възнаграждения отколкото позиции, изискващи висше образование. Ние трябва да обвържем пазара на труда с пазара на образование. Това са отделни пазара, със своя собствена логика. Инструментите, с които разполагаме са приема, преструктурирането, определянето на специалности с очакван бъдещ недостиг на пазара на труда – това са специалности, в които хората, които ще се пенсионират в следващите 5 години са два пъти повече от тези, които в момента се обучават\", обясни Вълчев. \n\r\nЕдна от мерките, които  управляващите ще предприемат в тази посока е отпускането на допълнителни стипендии за учениците от специалностите в професионалните гимназии. \n\r\nОтделно се предоставят и допълнителни средства на училищата, които обучат в тези специалности.\n\r\nПо отношение на хуманитарните профили, Вълчев посочи, че те са изключително важни за близкото бъдеще, когато голяма част от професиите ще бъдат заменени от машини и роботи.\n\r\n\"Тогава основният капитал на човека ще бъдат креативността, въображението, възможността да свързва знания. В най-малка степен ще бъдат засегнати тези професии, които ще бъдат свързани с разбиране, с грижата на човека. Всичко това означава, че хуманитарния профил ни е необходим\", каза той.\n\r\nВ системата на висшето образование има недостиг на студенти в няколко професионални направления.\r\nБроят на студентите по философия, история, религия, теология бил нищожен.\n\r\n\"Ние приоритизираме профилите и професиите, свързани с техниката, математиката и природните науки, защото имаме тревожен и драматичен очакван недостиг на студенти и специалисти в секторите, които изискват специалисти с инженери специалности. Този недостиг ще се задълбочава през следващите десетилетия. Същото може да се каже за педагогическите и природо-математическите науки\", призна просветният министър.", "date": "2019.02.01", "title": "Пенсиониращите се с 1/3 повече от младите на пазара на труда "}
{"url": "https://www.dnes.bg/obshtestvo/2019/02/01/s-panihida-i-venci-v-sofiia-pochetoha-jertvite-na-komunizma.400921", "text": "\n\r\nС панихида и поднасяне на венци в София бяха почетени жертвите на комунизма. Днес - 1 февруари, се навършват 74 години от кървавите присъди на Народния съд. Панихидата беше отслужена в параклиса пред мемориала на жертвите на комунизма в градинката пред НДК. \r\nПрез 1945 г. Народният съд осъжда на смърт 67 народни представители, 17 министри, трима министър-председатели - Богдан Филов, Добри Божилов и Иван Багрянов, генерали, банкери, културни дейци, православни духовници.\r\nОтделно от решенията на трибунала, хиляди българи са убити без съд и присъда. Всички присъдите са изпълнени в същия ден.\r\n\"Нека никога не забравяме истината и нека никога не се примиряваме с опитите за подмяна на миналото. Проклети завинаги да са имената на палачите! Поклон пред жертвите!”, каза в словото си председателят на Народното събрание Цвета Караянчева.\r\n\r\n ", "date": "2019.02.01", "title": "С панихида и венци в София почетоха жертвите на комунизма"}
{"url": "https://www.dnes.bg/sofia-film-fest/2019/02/01/kiril-marichkov-s-nagradata-na-sofiia-na-sff.400914", "text": "Кирил Маричков ще получи Наградата на София на Столичната община на 23-тия София Филм Фест. В негова чест ще бъде показан филмът \"Щурците – 20 години по-късно\" (1988). В него режисьорът и продуцентът Панчо Цанков и операторът Андрей Чертов правят документално-игрален портрет на рок-групата, характеризираща цяла епоха за българската музика. На фона на концерти в зала \"Универсиада\" през 1987 година са представени интервюта с членовете на състава, които разказват за историята на групата, перипетиите през годините, начинът на създаване на песните, влиянието на славата.\n\r\n\"В съдбата на \"Щурците\" се оглеждат много от абсурдите в България от средата на 60-те до 80-те години на ХХ век. Борбата им да свирят рок, отказът да се подчиняват на нелепи изисквания и идеологически ограничения им създават проблеми, но развиват и гражданското им мислене и им спечелват хиляди възторжени фенове”, пише по повод 20-годишнината на групата киноведът Александър Янакиев.\r\n                    \n                    \n                Кирил Маричков е роден на 30 октомври 1944 година. Свири на пиано от малък, но следва инженерство. През 1967 година заедно с Петър Цанков, с когото дотогава са част от група \"Бъндараците\", създават \"Щурците\". Името на новата рок формация е избрано след конкурс в радио-предаване.\r\nПървоначално музикантите свирят песни на утвърдени поп композитори, но постепенно се ориентират към изграждането на собствено звучене, основано на авторски композиции, отличаващи се със стилово разнообразие – рокендрол, мелодични балади, хард рок и прогресив рок. Кирил Маричков е фронтмен, басист, певец и основен композитор, а \"Щурците\" имат записани 12 студийни албума и много малки плочи.\r\nПрез 1967 година групата работи и с Георги Минчев, с когото печелят първото официално признание – песента на композитора Борис Карадимчев \"Бяла тишина\" (с участието на струнния квартет \"Димов\") получава първа награда на фестивала \"Златния Орфей\", а впоследствие е обявена и за мелодия на годината в едноименния телевизионен конкурс. През следващата 1968 година излиза първата малка плоча, включваща песните \"Веселина“, \"Звън“, \"Малкият светъл прозорец\" и \"Изпращане“.\n\r\nПопулярността на \"Щурците“ непрекъснато расте, за да достигне своя връх през 1980-те години когато излизат албумите \"20-ти век”, \"Вкусът на времето”, \"Конникът\" и \"Мускетарски марш\". Песните им са актуални, стилово разнообразни и печелят младежката публика. Текстовете им са дело на някои от най-известните и талантливи български поети. В кариерата си групата има повече от 3000 концерта при препълнени зали. \n\r\nПрез 1997 година \"Щурците\" се събират, за да отбележат 30-годишния си юбилей с голямо турне, отново с препълнени зали и летни театри. Излиза 11-тия им албум \"30 години Щурците”.\n\r\nВ началото на месец юли 2007 година \"Щурците“ осъществяват национално турне по повод 40-годишнината от създаването на групата в нейния основен състав – Кирил Маричков, Петър Гюзелев, Валди Тотев и Георги Марков. Всички концерти са безплатни за публиката. Издаден е и последният, 12-ти албум на групата \"На прага на сърцето\".\n\r\nНаред с музиката на \"Щурците\", Кирил Маричков записва и два солови албума - \"Зодия Щурец\" и \"Искам да кажа\". \r\n\"За мен винаги е било много важно за какво пея в песните си. Мисля, че нямам песен с текст, от който да се срамувам. Колкото до „любимия” ми стих - ще ми се да кажа, че аз много рядко използвам думата \"любим”. Изпял съм, обаче, много стихове, които наистина ми харесват, например:\r\nДали все още Хамлет жив е? \r\nДали все още се тревожи? \r\nДа бъде или да не бъде - \r\nСредновековно невъзможен!…“\n\r\nКирил Маричков е автор и на музиката за осем български филма, сред които култовият \"Вчера\" на Иван Андонов, откъдето е и песента \"Клетва\" (една от най-популярните песни в българското кино), \"Адио, Рио\", \"Индиански игри\", \"Вампири Таласъми\", \"Дунав мост\" (с песента \"Моят свят”), \"Най-важните неща\" (с песента \"Обичам те завинаги\") и др.\n\r\n\"Много исках да пиша филмова музика. Беше ми интересно и имах усещането, че се справям. Тогава Иван Андонов, с когото бяхме близки, правеше своите филми. Гледах отстрани и много ми се искаше и аз да напиша музика за някой негов филм. Никога обаче не се осмелих да му намекна това. Но съдбата очевидно си е знаела работата и един ден той ми каза: \"Абе знаеш ли, ще правя филм за 60-те години, за битълсовото време. Ще се казва \"Вчера\". Ще ми се ти да напишеш музиката.\" Вътрешно направо се взривих от радост и така започнаха нещата“, спомня си за времето на първата си филмова песен \"Клетва\" Кирил Маричков, а тя се превръща в емблема на едно време, което помнят поколения и влиза в историята на златните български хитове.\n\r\nПрез 1992 година Кирил Маричков заедно с Константин Марков (басист на група \"Тангра\") основават рок радио \"Тангра\". Незабравими ще останат концертите в Летния театър, с които се сложи началото на двата Рок Филм Фест-а от 1993 и 1994 година, организирани от радиото.\n\r\nПрез 90-те години на XX век наред с десетки представители на българската култура рок звездата се включва в движението на демократичната опозиция. Избран е за народен представител в 7-ото Велико Народно събрание. Тогава написва и песента \"Аз съм просто човек\".\n\r\nОт 2013 година Маричков е член на групата \"Фондацията\". През 2017 година \"Щурците\" празнуват своята 50-годишнина с концерт в Арена Армеец. Гост-музиканти са Иван Лечев и Славчо Николов, а подгряващи групи са БТР, Д2, Тангра и Фондацията.", "date": "2019.02.01", "title": "Кирил Маричков с наградата на София на СФФ"}
{"url": "https://www.dnes.bg/stranata/2019/02/01/15-dyrveta-se-boriat-za-priza-evropeisko-dyrvo-na-godinata.400935", "text": "От днес до 28 февруари 2019 г. 15 дървета от европейски страни се състезават да спечелят симпатиите на приятелите на конкурса \"Европейско дърво на годината\", съобщават организаторите. \nМиналата година за определяне на победителите бяха подадени 200 000 гласа. В тазгодишното издание организаторите от Сдружение \"Партньорство за околна среда\", в което участва и българската организация фондация \"ЕкоОбщност\", очакват още по-голям интерес и брой гласове, тъй като има две новоприсъединили се за участие страни - Франция и Холандия  \n\r\nВ деветото поред издание на страницата на конкурса - - ще научите интересните истории на дървета на възраст между 65 и 500 години, имащи своето място в исторически събития; на дървета, обединили общностите си при спиране на планове за построяване на пътища или сгради;  както и на дървета, станали свидетели на много важни събития, оставили отпечатък върху живота на населени места и хората в тях.\n                    \n                    \n                \r\nВсички истории можете да прочетете и изберете 2-те най-интересни, за да ги подкрепите с гласа си. \n\r\nИсторията на българския участник - вековният цер край църквата в трънското село Рани луг - можете да намерите .\r\n \r\nГласуването ще протече от 1 до 28 февруари, като през последната седмица – 22-28 февруари, резултатите ще бъдат скрити и поддръжниците на конкурса няма да виждат актуалното класиране. За да гласувате, както и миналата година, ще трябва да изберете две дървета и да потвърдите избора си чрез активиране на  връзка, получена на посочен от вас електронен адрес.\r\nПобедителите ще бъдат обявени на Церемонията по награждаване на 19 март 2019 в Брюксел.", "date": "2019.02.01", "title": "15 дървета се борят за приза \"Европейско дърво на годината\""}
{"url": "https://www.dnes.bg/cars/2019/02/01/polovin-milion-dolara-za-syvetski-kabriolet-da-za-gaz-1405.400904", "text": "Интересен и много рядък автомобил се продава в Казахстан. Става дума за кабриолета ГАЗ-1405, произведен през 1987 г., съобщава .\r\nНаскоро колата е била реставрирана и изглежда като нова. Знае се, че нито един друг колекционер в страната няма подобен екземпляр. Поради тази причина собственикът му иска баснословните 588 000 долара.\n\r\nГАЗ-1405 се произвежда в периода 1982-1988 г. за Министерството на отбраната на Съветския съюз. Автомобилът ляга върху шасито на ГАЗ-14, но конструкцията е подсилена, освен това покривът е махнат. От поточната линия слизат само 15 бройки.\r\nКабриолетът се използва предимно по време на военни паради, както в бившия СССР, така и в някои други комунистически страни, дори извън Европа. В комплектацията са включени стойка за микрофон, флагщок и специална дръжка, за която лидерите се държат по време на движение.\n                    \n                    \n                \r\nАвтомобилът се задвижва от V8 двигател с работен обем от 5,5 литра, който развива мощност от 220 коня и работи в съчетание с 3-степенна автоматична скоростна кутия. Одометърът на обявения за продажба екземпляр показва едва 1000 километра.\r\n\r\n ", "date": "2019.02.01", "title": "Половин милион долара за съветски кабриолет? Да, за ГАЗ-1405!"}
{"url": "https://www.dnes.bg/politika/2019/02/01/krasimir-vylchev-naredil-proverki-za-skandalite-v-mon.400927", "text": "В момента Ангел Ангелов работи в дирекция \"Подбор на проекти по оперативната програма\", а в образователното министерство е постъпил през 2017 г. след спечелен конкурс. Министърът на образованието и науката Красимир Вълчев каза в Пловдив, че преди повече от 10 дни е разпоредил проверка заради сигнали, постъпили при него, както от Гератлиев, така и от Ангелов, предаде БНР.\n\r\nПо думите на министър Вълчев притеснителната информация, свързана с дейността на Ангел Ангелов, е от последните месеци, макар че съмнения е имало още преди година в хода на процедурата за оценяване на проектите по операциите за центровете за върхови постижения и центровете за компетентност.\n\n\n\n                    \n                    \n                \r\n\"Тъй като се натрупа информация, бих казал, повече от два или три източника за изтичане на информацията. Второ, за свързаност на служителя Ангел Ангелов с консултант на име Иво Костов бяха предприети мерки от страна на изпълнителния директор, освен че уведоми мен, той е предприел мерки за отстраняване на служителя вътре в процесите, които касаят оперативната програма и конкретно тези операции. Това може би е създавало и усещане в служителя, че той ще бъде освободен от януари месец. Знае, че веднъж годишно през януари месец се пишат оценките. При поставяне на най-ниска оценка се дава възможност за прекратяване на трудово правоотношението\".\n\r\nПомолен да е по-конкретен за освобождаването на Ангелов министър Вълчев каза, че негов работодател е Кирил Геретлиев. Иначе той очаква резултатите от назначената от него проверка.\n\r\n\"Имам сигнали и от двете страни. Тези сигнали са от този месец, сигналите от Ангел Ангелов са за упражнен психологически тормоз, желание да бъде уволнен. Сигналите от Геретлиев са за свързаност и конфликт на интереси, за изнасяне на информация. Трябва малко време да приключи проверката. Всъщност на мен това ми е основният инструмент. За другото препоръчах на Геретлиев преди две седмици за другите сигнали да сезира институции с разследващи функции, става въпрос за сигналите за свързаност, за работа на консултанти и бенефициенти, за спуканите гуми и така нататък\".\r\n ", "date": "2019.02.01", "title": "Красимир Вълчев наредил проверки за скандалите в МОН"}
{"url": "https://www.dnes.bg/zvezdi/2019/02/01/ivana-chukna-50-pia-do-zori-v-plovdiv-s-kmeta.400953", "text": "50-годишен юбилей и 20 години на сцената отбеляза Ивана. Вчера певицата събра фенове и приятели в известен пловдивски клуб, като мотото на купона й бе \"Ивана - същата и не съвсем\". \r\nОсвен, че изпя най-новата си песен \"Едно Обичам Те\", поп фолк изпълнителката ги зарадва присъстващите с едни от най-големите си хитове през годините. Въпреки че бе забранила на гостите си да й носят цветя, шефът й Митко Димитров я изненада с 50 червени рози. \r\n \r\nСлед като певицата попя на сцената, тя тръгна из публиката, където бе и пловдивският кмет Иван Тотев. За изненада на всички, двамата направиха дует на песента \"Ако умра ил загина\". \"Мен ме гониха от часовете по музика, ти ми върна вярата”, каза градоначалникът, който впечатли всички с гласовите си възможности.\r\n \r\nПо-късно певицата пя и с детето на своята близка приятелка в живота и на сцената - Стояна. 7-годишното момченце се казва Иван и е кръстено на нея.\r\n \r\n\"Направих достатъчно и много силни песни, които и след мен ще останат и нямам намерение да спирам. Сега празнувам юбилей и 20 години на сцена – много време за някои, малко време за другите, които са по-големи от мен, достатъчно време, в което съм поставила основите на музиката, която пея, от която няма да избягам, но може би тя ще звучи и вече звучи при мен, в моята глава, аранжирана по някакъв друг начин. Ще си остана в жанра, няма да избягам, защото обичам тази музика, изпята по моя начин\", каза по-рано в интервю Ивана. \r\n \r\nНа празника на изпълнителката на \"Шампанско и сълзи\" присъстваха известни личности като Драго Драганов (който бе и водещ), Силвия Кацарова, Тони Димитрова, Атанас и Надя Стоеви от \"Канарите\", Росица Пейчева, Славка Калчева, Тони Дачева, Николай Славеев, Есил Дюран и други. \r\n \r\n\"Благодарен съм на съдбата и характера си, че доказа кои са истинските приятели в годините на моят професионален и житейски път!\", написа гримьорът Mис Бони и поздрави Ивана за двойния празник. По-късно той публикува снимки и видео във Фейсбук от рождения ден. \r\n \r\nВместо да поднесат подаръци, присъстващите на празника донесоха пликове с пари, които по желание на Ивана ще отиде за подпомагане на талантливи деца.  \r\n \r\n", "date": "2019.02.01", "title": "Ивана чукна 50, пя до зори в Пловдив... с кмета"}
{"url": "https://www.dnes.bg/obshtestvo/2019/02/01/korabyt-radecki-shte-plava-za-remont-v-syrbiia.400942", "text": "В България няма възможности да се извърши плановият преглед и ремонтът на кораба \"Радецки\". Това отговори министърът на културата Боил Банов на депутатски въпрос за състоянието на кораба-музей и необходимите финансови средства за поддръжката му, пише БТА. \n\n\r\nМинистърът отбеляза, че необходимите средства ще бъдат осигурени и ще се направи всичко необходимо да се извърши ремонтът, а проблемът е свързан с процедурите. Банов посочи, че параходът \"Радецки\" не притежава статут на единична недвижима културна ценност по смисъла на закона, защото за да осъществява плавания по река Дунав, корабът е категоризиран като плавателно средство.\n                    \n                    \n                \r\nЗа получаване на разрешение за плаване по Дунав от страна на НИМ са проучили възможността плановият преглед и ремонтът да бъдат извършени от корабостроителницата в Русе, която обаче се оказало, че не работи. Поискана е оферта от корабостроителницата във Варна, но там преглед и ремонт на речен кораб не може да бъде извършен, защото \"Радецки\" не може да плава по море. \n\r\nНа практика плановият преглед и ремонтът не могат да бъдат извършени на територията на България, каза министърът и допълни, че през миналата година е установен контакт с корабостротелницата в Кладово, Сърбия, до която корабът може да стигне на собствен ход.\n\r\nПредоставената оферта за ремонт е с прогнозна сума около 110 000 евро. Към момента се проучват всички процедури, технически изисквания и параметри за законовото извършване на процедурата по ремонта на кораба, защото се налага той да бъде извършен не само извън страната, но и в държава извън ЕС, каза министърът.\n\r\nБанов отговори и на депутатски въпрос за необходим ремонт на течащия покрив на къщата-музей на Алеко Константинов в Свищов. Тя притежава статут на единична архитектурно-строителна и историческа недвижима културна ценност с предварителна категория национално значение и е допустим обект за кандидатстване за целева финансова подкрепа за извършване на специализирани консервационно-реставрационни дейности по програмата \"Опазване на недвижимото културно наследство\".\n\r\n Банов допълни още, че ще изпрати представители на Инспектората към МК за опазване на културно наследство, за да дадат конкретни разяснения на място за подготвяне на документите за кандидатстване.", "date": "2019.02.01", "title": "Корабът \"Радецки\" ще плава за ремонт в Сърбия?"}
