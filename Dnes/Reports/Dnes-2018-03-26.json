{"url": "https://www.dnes.bg/mish-mash/2018/03/26/zodiite-koito-pomagat-na-vsichki-no-ne-i-na-sebe-si.371871", "text": "Да сте добър и мил човек не е лошо нещо, напротив – обикновено се смята за качество. Но не и в случаите, когато сте толкова добри с останалите, че им позволявате да се възползват от вас. В тези случаи вредите на себе си и това вече е проблем.\r\nАко сте добри, просто защото не можете да отказвате, тогава има риск да оставите самоотвержеността си да се превърне в горчивина и ярост.\r\nЗодиакалният знак формира личността по много начини и това позволява на астролозите да определят поведението, предпочитанията и дори темперамента на отделните зодии.\r\nЕто и кои са зодиите, които са склонни да бъдат прекалено добри, с което са полезни на всички останали, но не и на себе си.\r\r\n                    \r\n                    \r\nТе винаги са насреща, когато някой има нужда от помощта им. Докато представителите на тази зодия са склонни да таят проблемите си вътре в себе си, всички останали се чувстват свободни да хвърлят своята драма, тревога и емоции върху тях.\r\nПроблемът е, че те се радват да бъдат на разположение на другите, въпреки че има моменти, когато изглежда, че графикът им е запълнен с време за хора, но не и за тях самите.\r\nЗа родените под този знак е много важно да отделят време за собственото си емоционално състояние. Дори това да означава да са по-малко отзивчиви към нуждите на останалите. \r\nКои са останалите зодии четете на ", "date": "2018.03.26", "title": "Зодиите, които помагат на всички, но не и на себе си"}
{"url": "https://www.dnes.bg/eu/2018/03/26/iunker-kym-turciia-da-ne-govorim-za-razlichiiata-a-za-obshtite-neshta.371897", "text": "Вярвам, че Турция и ЕС правят голяма грешка, като описват различията, които ни разделят, а никога не говорят за общите неща, които ни обединяват и ни правят партньори, обяви председателят на Европейската комисия Жан-Клод Юнкер след срещата на високо ниво ЕС-Турция във Варна. \n\n\n\"Понякога ми се налагаше да ставам и да се разхождам из стаята, но тази част от срещата няма да я разказвам. Споделяме икономически и стратегически общи неща. Турският народ е един велик народ, често е много смел и към него изпитвам уважение. Ние искаме Турция да бъде стратегически партньор на ЕС. Затова трябва да поддържаме добър диалог\", заяви още Юнкер. \r\n                    \r\n                    \r\nПо думите на председателя на ЕК има много неща, за които ЕС и Турция трябва да говорят и да действат заедно. \n\r\n\"Срещнахме се и с общи предизвикателства в борбата с тероризма - това е общо задължение както за Турция, така и за ЕС. Единствено обединени ще се справим с това огромно бедствие – тероризма\", заяви Юнкер и призова всичко, което се случва в Сирия, да става в синхрон с международното право.\n\r\nСпоред Юнкер по отношение на справянето с миграцията не всичко е идеално, но сключеното споразумение между Турция и ЕС се оказва много ефикасно, защото има резултати, които могат да се проверят. \"Заслуга на Турция е намаляването на притока от мигранти към ЕС. Това доказва, че Турция, когато трябва да даде пример за международната солидарност, наистина го прави и показва своята солидарност с ЕС и полага големи усилия, за което може да й благодарим отново\", подчерта лидерът на ЕК. \n\r\nПо думите на Юнкер Турция не трябва да има съмнение за поетия ангажимент от страна на ЕС в борбата с миграцията. \"Ангажиментът на ЕС по отношение на мигрантите в Турция ще бъде спазен. За останалото – аз съм романтичен, носталгичен и съм малко тъжен от състоянието на отношенията между Турция и ЕС!\", подчерта политикът. Той бе категоричен, че от няколко години подкрепя усилията на Турция да стане член на ЕС и е категорично против всякакви призиви да се преустановят преговорите с южната ни съседка за членство в ЕС.\n\r\nЮнкер обаче призова Турция да подобри своите отношения с държавите членки на ЕС, най-вече с Кипър и Гърция. \n\r\nПредседателят на ЕК определи като недопустим акт опита за преврат в Турция през лятото на 2016 година, но обърна специално внимание на задържаните турски журналисти след това и случаят с гръцките граничари. \n\r\n\"Беше една полезна, добра среща, имахме възможността да говорим съвместно съвсем открито, имали сме доста срещи на тема ЕС и Турция и винаги изводът, включително и тази вечер е, че ЕС и Турция трябва да вървят заедно ръка за ръка, и заедно напред\", завърши Юнкер.", "date": "2018.03.26", "title": "Юнкер към Турция: Да не говорим за различията, а за общите неща"}
{"url": "https://www.dnes.bg/world/2018/03/26/iadreniiat-apokalipsis-v-iujna-aziia-moje-da-stane-realnost.371829", "text": "Пекин достави на Исламабад система за проследяване на целта, предназначена за ракети с разделяща се бойна част и блокове с индивидуално насочване (MIRV). Това дава тласък на развитието на съответната програма в Пакистан и повишава риска от използване на ядрени средства в случай на криза. \n\r\nСпоред експерти КНР засилва военните си връзки с Пакистан, тъй като индийците модернизират оръжия с достатъчен обсег, за да ударят мегаполиси от Небесната империя. Освен това Китай се страхува от сближаването на Индия със САЩ и Япония, пише Владимир Скосирев, \"Независимая газета\".\n\r\nДанните за продажбата на тази система по-рано бяха засекретени. Днес грифът \"Секретно\" явно е свален. Китайската академия на науките съобщи, че КНР е станала първата държава, изнесла толкова деликатна техника за Пакистан. Чжън Мънуей, служител от Института по оптика и електроника в град Чънду, провинция Съчуан, потвърди пред издавания в Хонконг в. \"Саут Чайна морнинг пост\", че Пакистан е купил модерна мощна система за оптично проследяване и измервания от Китай.\r\n                    \r\n                    \r\nИнформацията бе потвърдена от пакистанския \"Дейли таймс\". Вестникът свързва директно продажбата за Исламабад с факта, че през януари Делхи изпробва междуконтинентална балистична ракета с твърдо гориво \"Агни-5\". Оръжието е с обсег 5000 км, което означава, че ракетата може да стигне Пекин. Не е изключено китайците да са ускорили сделката, подтикнати и от миналогодишното противопоставяне между войскови части от Индия и КНР на общата граница в Хималаите.\n\r\nПри всяко положение днес - 44 години, след като Индия взриви под земята ядрено устройство, ядрената надпревара в Южна Азия продължава. И както изглежда, Китай има готовност рязко да повиши ядрения потенциал на Пакистан, констатира изданието.\n\r\nПекин и Исламабад премълчават сумата, платена от Пакистан за това оборудване. Благодарение на Китай обаче Пакистан получава членство в клуба на държавите, притежаващи ракети MIRV. А това са петте постоянни членки на Съвета за сигурност на ООН.\n\r\nВ разговор с \"Независимая газета\" наблюдателят на ТАСС Виктор Литовкин, полковник в оставка, отбеляза: \"Използването на система за самонасочване на бойните глави по време на полет изисква първо да се набележат целите за удари. Тези цели се залагат в програмата на пусковия комплекс. Засега нито Индия, нито Пакистан притежават ракети с разделящи се бойни части. Но щом Пакистан ги създава, значи наистина иска да има ракети с разделящи се бойни блокове. Всяка от бойните глави получава отделна цел и лети по отделно трасе. Пакистан има ракети със среден обсег. Те летят на разстояние от около 1000 до 2500 км\".\n\r\nВоенното разузнаване на САЩ съобщи, че Пакистан е изпробвал за пръв път ракети от клас MIRV още през януари 2017 г. Данни, които не вдъхват оптимизъм на коментаторите извън пределите на Азия. След консултации с индийски генерали в оставка британският \"Дейли стар\" помести статия с бомбастично заглавие, според която може да очакваме унищожителен ядрен конфликт между трите азиатски държави.\n\r\nНо според Владимир Сотников, водещ научен сътрудник в Института по ориенталистика към Руската академия на науките, новината, че Пакистан модернизира ядрения си потенциал, изобщо не е изненада. \"През последната година Пакистан съществено се придвижи напред в създаването на ракети от нов клас - посочи той пред нашия вестник. - На първо място говоря за тактически ядрени ракети. Ако се вярва на китайската публикация, Пакистан конструира ракети с разделящи се бойни части. Независимо от икономическата криза пакистанците са успели да разработят челни технологии в ракетно-ядрената сфера. А те използват и севернокорейски ракетни технологии.\"\n\r\nБлагодарение на това Пакистан може дори да задмине Индия. Защото силната страна на индийците не е само участието им в американската система за противоракетна отбрана на Азия. Американската система за ПРО включва Япония, Тайван и някои други страни. Със съдействието на САЩ обаче Индия създава собствена система за ПРО, базирана на индийска земя. Затова пък Индия все още няма ракети с разделящи се бойни части. По брой на ядрените бойни глави пакистанците също бележат малка преднина пред индийския ядрен потенциал.\n\r\nСпоред мен разсекретяването на данни относно китайската помощ за Пакистан е акция с цел натиск върху Индия, за да не бърза тя да увеличава ядрените си способности, заключи Сотников.\r\n/БТА/", "date": "2018.03.26", "title": "Ядреният апокалипсис в Южна Азия може да стане реалност"}
{"url": "https://www.dnes.bg/eu/2018/03/26/borisov-postavil-vyprosa-za-nenamesa-no-i-turciia-ima-pretencii.371896", "text": "\nБлагодаря на председателя Доналд Туск, на Жан-Клод Юнкер и на турския президент Реджеп Ердоган за конструктивната среща, която проведохме, заяви премиерът Бойко Борисов след срещата си с лидерите на ЕС и Турция. \n\r\n\"Това беше една среща, която беше заредена с голямо напрежение. Очакванията бяха да няма толкова конструктивна позиция\", посочи премиерът. \n\r\nТой допълни, че е благодарен на тримата си гости. Премиерът посочи, че са обсъдили теми, които са общи и за Европа, и за България.\n\r\nБорисов посочи, че са засегнати и темите за тракийските бежанци. Съгласие не е постигнато но той изрази надежда, че до юни въпросите ще бъдат решени. \r\n                    \r\n                    \r\nБорисов се извини на варненци, благодари и на Ердоган, че удържал на думата си, че имаме нулев поток от бежанци по границите ни. \n\r\n\"Надявам се българите да го оценяват, защото помним времето, когато мигрантската вълна ни беше притиснала\", припомни той.\n\r\nПремиерът посочи, че е поставил пред Ердоган въпросът за тракиските българи, за намесата ни вътрешните работи, но… \n\r\n\"Решихме, защото и техните претенции не са малко - за данъци, обезщетения за бежанците от Възродителния процес. Всички теми до една са поставени, разисквани, но не сега е времето\", посочи Борисов", "date": "2018.03.26", "title": "Борисов: Поставил въпроса за ненамеса, но... И Турция има претенции!"}
{"url": "https://www.dnes.bg/akoshtete-vqrvaite/2018/03/26/polezni-syveti-za-pyrva-sreshta.371852", "text": "Ако сте стигнали до решението да излизате с някой, който харесвате, уверете се, че няма да допуснете някои грешки, които могат да създадат напрежение в отношенията ви още от самото начало. \r\n\r\n \r\nДа се видите за първи път у вас или у тях не е най-добрата идея. Доста е вероятно това да бъде сметнато като сигнал за секс от вашия кавалер, или най-малкото този, който е на гости ще се чувства смутен.\r\n \r\nАко той държи вие да отидете някъде близо до неговия квартал, това не говори добре за него, защото явно вашият приятел предпочита вие да изминете по-голямо разстояние, докато той е на 5 минути от вкъщи. Не ви ли звучи егоистично?\r\n\r\n\r\n \r\nЗа първа среща дневните часове са най-добрият избор. И не само защото е по-безопасно. Дори вашият приятел със сигурност да не е опасен, вие ще имате възможност да забележите много повече неща, ако се видите за първи път през деня.\r\n \r\nВечер ще се чувствате уморени, а късните часове съвсем не са добра идея.\r\n\r\n\r\n \r\nВ днешно време всеки е залепен за телефона, а повечето хора дори не го прибират някъде, а го носят постоянно в ръка, за да не пропуснат някое безценно съобщение или събитие.\r\n \r\nНо когато сте на среща и особено на първа среща, най-добре приберете телефона си в чантата и просто забравете за него. Никой не обича докато говори, този отсреща да си гледа в телефона.\r\n \r\n", "date": "2018.03.26", "title": "Полезни съвети за първа среща"}
{"url": "https://www.dnes.bg/notifikacii/2018/03/26/jurnalistika-zad-reshetkite-akreditacii-za-zatvornici.371887", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nАсоциацията на европейските журналисти - България издаде символични акредитации за срещата на върха между ЕС и Турция във Варна. Докъде стигна инициативата и какъв беше нейния успех? Пред \"Директно\" говори Иван Радев от асоциацията.\n\r\nСпоред данни на различни организации за защита на човешките праваи свободата на словото от опита за военен преврат в Турция през лятото на 2016 година до този момент са арестувани между 140 и 245 журналиста. Една част от тях вече са осъдени на доживотен затвор.\n\r\nЗа да подкрепят своите колеги, журналисти от АЕЖ изпращат писма в знак на солидарност. Тя цели изваждане на акредитации за над 90 журналисти, попаднали зад решетките в Турция. Какъв успех имаше инициативата и колко души припознаха каузата?\r\n\"Акцията е успешна, защото имаше много сериозен международен отзвук\", сподели пред  Иван Радев.\n\r\n\"Разчитаме на солидарността и на българските и европейските колеги. Нека говорим с един глас – гласа на свободата на словото\", казват в своята официална позиция журналистите от АЕЖ.", "date": "2018.03.26", "title": "Журналистика зад решетките: Акредитации за затворници"}
{"url": "https://www.dnes.bg/zvezdi/2018/03/26/djena-siiae-atanas-stoev-treti-sys-svetski-debiut.371862", "text": "Фолкпевицата Джена и нейният съпруг Атанас Стоев показаха за първи път своя син.\r\nАтанас Стоев, който е третият в музикалната династия с това име, навърши една годинка в събота, а щастливите родители спретнаха пищно парти по повода.\r\n\"Нашето малко момченце днес стана на 1 годинка. Честит празник, мило детенце. Няма по-щастливи от нас двамата с тате. Нашата гордост, нашата обич, нашият живот! Обичаме те, Наки!\", написа певицата под фотоса.\r\nОще новини за звезди четете на ", "date": "2018.03.26", "title": "Джена сияе, Атанас Стоев-Трети със светски дебют"}
{"url": "https://www.dnes.bg/notifikacii/2018/03/26/kim-chen-un-s-iznenadvashta-vizita-pristigna-v-pekin.371891", "text": "Лидерът на Пхенян Ким Чен Ун направи изненадваща визита в Пекин – първата му задгранична след идването му на власт през 2011 г., съобщава Bloomberg, като се позовава на трима източници.\r\nПовече подробности за посещението, включително колко дълго ще остане Ким Чен Ун в Китай и с кого ще проведе срещи там, към момента не са известни.\n\n\n\r\nДопуска се, че той е пристигнал в Пекин с влак през граничния китайски град Дандун. \r\nМестни медии излъчиха кадри, на които се вижда пристигащ влак, изглеждащ по същия начин като онзи, използван от бащата на севернокорейския лидер – Ким Чен Ир, при посещението му в Китай малко преди смъртта му през 2011 г.", "date": "2018.03.26", "title": "Ким Чен Ун с изненадваща визита: Пристигна в Пекин"}
{"url": "https://www.dnes.bg/football/2018/03/26/slaba-bylgariia-bi-kazahstan-s-pobeden-gol-na-bodurov.371892", "text": "България постигна трудна победа с 2:1 срещу Казахстан в контролна среща, която се игра в Будапеща. Отборът обаче показа, че изобщо не е в час и амбициите ни за класиране на Евро 2020 вероятно са прах в очите на многобройните фенове, които не са ни виждали на голям форум от 2004 година.\r\nРеално погледнато казахстанците играха по-добре в големи моменти от мача и нашите не заслужаваха особено успеха.\r\nМачът бе с по-специален привкус заради факта, че Станимир Стоилов направи дебют като селекционер на бившата съветска република.\r\nРодните национали откриха чрез Ивелин Попов от дузпа в 23-ата минута, а в 55-ата казахстанците изравниха чрез Тунгишбаев. В 93-ата минута Бодуров донесе успеха на нашите.", "date": "2018.03.26", "title": "Слаба България би Казахстан с победен гол на Бодуров"}
{"url": "https://www.dnes.bg/obshtestvo/2018/03/26/skandalyt-s-kiril-otshumia-shte-vloshi-li-otnosheniiata-ni-s-rusiia.371837", "text": "Тържествата по случай 140-тата годишнина от Освобождението на България завършиха с горчив привкус. Повод за това стана недоволството на руския патриарх Кирил, който държа назидателна реч пред българския президент Румен Радев, която предшества изявлението му на летището, когато тръгвайки си заяви, че е огорчен... \"от официалната реторика на представители на държавата, като наравно с Русия същата роля почти да са изиграли Полша, Литва, Финландия\" в освобождението на България от османското иго.\n\n\n\n\r\nВ отговор на думите му президентът Радев заяви, че \"посрещнахме Негово Светейшество руския патриарх Кирил като духовен водач, а той избра да си тръгне като политик, а вицепремиерът Валери Симеонов бе доста по-краен в оценките си, като нарече Кирил \"второразрядно ченге от КГБ и цигарен митрополит\".\r\r\n                    \r\n                    Както всяко чудо, така и скандалът вече започна да утихва, но в разгара му екипът на Dnes.bg попита своите читатели:  \r\nВ традиционната ни анкета участие взеха точно 2430 наши читатели. \n\r\n23% от анкетираните смятат, че скандалът ще доведе до влошаване на отношенията между България и Русия в близко бъдеще.\r\nНа точно обратното мнение са 12% от отговорилите, според които случилото се ще ни накара да се замислим, а заедно с това да подобрим отношенията си с руснаците.\n\r\nЗа 11% от хората случилото се ще доведе единствено до вътрешни скандали и препирни, които да засегнат както президентската институция, така и правителството. \n\r\n5% пък виждат в случилото се сигнал за бъдещо посещение на Владимир Путин у нас, на което да се изяснят отношенията между двете държави.\n\r\nВсеки трети пък (32% от анкетираните) смята, че нищо особено не се е случило, защото патриарх Кирил просто е изказал лично мнение.\r\nДруги 17% пък апелират в бъдеще сериозно да се ревизират посещенията на църковни глави у нас, след като преди време подобен скандал забърка и Вселенският патриарх Вартоломей.", "date": "2018.03.26", "title": "Скандалът с †Кирил отшумя: Ще влоши ли отношенията ни с Русия?"}
{"url": "https://www.dnes.bg/index/2018/03/26/grajdani-vs-institucii-borbata-s-namryshtenite-lelki.371854", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНа пръв поглед банална история – нередовен пътник, контрол в градски транспорт и познат сценарий. Отчитаме ли обаче моралния фактор?\n\n\r\nСлучаят с писателя Иво Тодоров в градския транспорт предизвика огромен обществен отзвук. Защо контролните органи третират гражданите като втора ръка хора? Защо ни унижават на гишето?\r\nТемата коментират в \"\" по  Йонни Тулешкова и Петър Петков.\r\n\"Обидата и унижението са толкова силни, че не можеш да ги преодолееш. Не можеш Да докажеш по никакъв начин правотата си\", сподели в студиото Йонни Тулешкова.\r\n\r\n ", "date": "2018.03.26", "title": "Граждани vs. институции – борбата с намръщените \"лелки\""}
{"url": "https://www.dnes.bg/politika/2018/03/26/vreme-razdelno-za-sinite-shte-ima-li-sblysyk-sds-i-dsb.371893", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nНяма сблъсък между либерали и консерватори в истинското дясно. ДСБ и СДС - доказали са, че мястото им е в автентичната десница. Ако двете партии нямат общи теми, които да ги поставят заедно на следващите избори, вероятно ще има два полюса. Това стана ясно от думите на заместник-председателя на СДС Румен Христов в студиото на Bulgaria ON AIR.\n\r\nТой подчерта, че все още не е решено какъв курс ще поеме СДС и това не може да го реши нито председателят Божидар Лукарски, нито самият той. На 17 април ще бъде получен доклад за водене на преговори с определени партии, като предварително изключени са БСП и ДПС.\n\n\n\r\n                    \r\n                    \r\nГостът в предаването \"\" потвърди желанието на регионалните структури Лукарски да подаде оставка. Остават още 3 срещи на СДС във Варна, София и Плевен. По думите му преобладаващата част от Националния съвет на СДС има категоричност за сътрудничество с ДСБ.\n\r\n\"СДС е в опозиция. Враг номер едно винаги е бил БСП\", настоя Румен Христов и добави, че една от критиките към Лукарски е, че от ГЕРБ не получават критика, когато има повод да бъдат критикувани.\n\r\nЗам.-председателят на СДС призна, че не очаква големи решения от срещата във между лидерите на ЕС и турския президент във Варна, но отбеляза, че е добре да бъдеш в добри отношения със съседа си.\n\r\nНяма нищо лошо в организацията на тази среща, подчерта той и допълни, че въпросите между България и Турция се изясняват на двустранни срещи.\r\n ", "date": "2018.03.26", "title": "Време разделно за сините: Ще има ли сблъсък СДС и ДСБ? "}
{"url": "https://www.dnes.bg/cars/2018/03/26/shotlandci-puskat-unikalni-avtomobili-na-tyrg.371869", "text": "Уникални ретро автомобили ще бъдат пуснати в продажба на аукциона \"Морис Лесли\". Търгът на летището \"Еръл\" край едноименния шотландски град ще се проведе на 28 април.\r\nЕдин от най-интересните автомобили, за които колекционерите ще наддават, е френският Amilcar Type C4 Skiff от 1923 г. Този модел се е произвеждал от 1992 до 1929 г., като по това време е бил доста търсен. Под капака на рядката кола се крие двигател V5, а седалките са кожени.\r\nИнтерес за колекционерите представлява и Ford Granada 3000 XL Coupé, произведен през 1975 г. Автомобилът е снабден с 3-литров двигател V6, който осигурява максимална мощност от 138 коня. Организаторите на търга очакват колата да бъде продадена за най-малко 10 000 паунда.\r\r\n                    \r\n                    Друг любопитен експонат е Ford Capri 1600 GT XL от 1969 г., който е бил предназначен за експорт. В периода 1968-1986 г. американската компания е произвела 1 900 000 бройки от модела. Изложеният на търга автомобил се отличава със златистия си цвят.\r\n\r\n ", "date": "2018.03.26", "title": "Шотландци пускат уникални автомобили на търг"}
{"url": "https://www.dnes.bg/eu/2018/03/26/evropa-pita-turciia-bejanci-gyrciia-kipyr-demokraciia.371894", "text": "Председателят на Европейския съвет Доналд Туск благодари на премиера ни Бойко Борисов за срещата на високо ниво ЕС-Турция, която се провежда в Евксиноград.\r\n\"Обсъдихме темата за бежанците, оставаме много близки партньори по темата, благодарих на Турция за възпиране на мигрантските потоци, както и че са дали подслон на толкова много хора, близо 3 млн., а и полагат усилия за живота на тези хора\", отбеляза той на съвместната им пресконференция.\r\nТуск увери турският президент Реджеп Ердоган, че Европа ще продължи да поддържа своя ангажимент да им помага.\r\n\"Турция трябва да поеме по пътя на поддържане на демократичните стардарти, разбираме, че Турция пострада от опита за преврат, но не трябва да се уронват човешките права. ЕС остава готов да помогне и в това отношение\", увери той.\r\r\n                    \r\n                    По думите му добрите отношения между Турция и ЕС, е важен в процеса на присъединяването на Анкара към съюза.\r\n\"Има обаче притеснения от някои действия на Анкара в Егейско море и по отношение на задържане на граждани на ЕС. По отношение на Кипър, страната има право да проучва своите ресурси, както и по линия на успешното обединяване на разделен Кипър\", посочи Туск.\r\n\"Дискутирахме и борбата с тероризма и чуждестранните бойци и изразихме някои опасения за действията на Турция в Сирия. Смятаме, че трябва да бъде предоставена хуманитарна подкрепа на пострадалите там\", настоя председателят на Европейския съвет.\r\nВ заключение Туск посочи, че ЕС и Турция имат трудности във взаимоотношенията си, \"но ние ще продължим диалога и сътрудничеството\", обеща той.\n\r\n\r\n ", "date": "2018.03.26", "title": "Европа пита Турция: Бежанци, Гърция, Кипър, демокрация… "}
{"url": "https://www.dnes.bg/akoshtete-vqrvaite/2018/03/26/polezno-i-priiatno-kak-da-si-napravim-relaksirashta-vana.371845", "text": "Нищо не е по-отпускащо от гореща вана и ако добавите ароматни соли и масла, тя може да бъде подобна на СПА преживяване. \r\nПродуктите за баня могат лесно да се правят от обикновени домакински съставки. Много подходящи са мандарина, лавандула, роза, иланг-иланг, кедър, жасмин, грейпфрут, сандалово дърво, канела и мента.\r\n \r\n\r\n \r\nЗа да направите тази полезна процедура ви трябват три чаши епсом соли, две чаши морска сол, 2 лъжици етерично масло и 1/2 чаша сода за хляб. Всичко това разбъркайте добре в купа преди да добавите във ваната.\r\n\r\n\r\n \r\nЗа да направите вана с мляко, което ще хидратира кожата ви, вземете 1/2 чаша мляко на прах, 1/2 чаша епсом соли, етерично масло по ваш избор и малко листа от роза.\r\n\r\n\r\n \r\nТрябват ви 1 чаша течен сапун, 2/3 чаша течен растителен глицерин, 1/4 чаша вода с 3-4 капки етерично масло по ваш избор. Всичко това може да сложите в бутилка и да добавяте колко ви е необходима във ваната.\r\n \r\n", "date": "2018.03.26", "title": "Полезно и приятно! Как да си направим релаксираща вана?"}
{"url": "https://www.dnes.bg/eu/2018/03/26/erdogan-ot-evksinograd-elate-da-rabotim-zaedno-za-sigurna-evropa.371895", "text": "\nПреди срещата проведохме една много ползотворна среща с Бойко Борисов и имахме възможност да се срещнем с представителите на ЕС, посочи турският президент Реджеп Ердоган в началото на своето обръщение след срещата в Евксиноград. Надяваме се периодът на лоши взаимоотношения между Турция и ЕС да е останал в миналото, подчерта турския президент. \n\r\nТой припомни, че Турция вече е кандидат за член на Европейския съюз от 63 години. \n\r\n\"Турция все още не е нищо повече от кандидат и ние искаме час по-скоро да направим решителна стъпка\", заяви турският президент.\n\n\r\nЕрдоган посочи, че в предишните си срещи с ЕС са обсъдени стъпките, които трябва да бъдат предприети. \r\n                    \r\n                    \r\n\"Турция изпълнява своите ангажименти, начело с борбата с тероризма и с бежанската криза. Само от Сирия в момента има 3 млн. бежанци, а ако се добавят и тези от Ирак бройката стига 4 млн. Европа имаше определени ангажименти - отначало за 3 млрд. евро, от които към момента сме получили 1,8 млрд. евро\", посочи Ердоган. \n\r\nТой допълни, че Анкара очаква втория транш от парите да бъдат изпратени, за да може Турция да подобри състоянието на бежанците в страната. \r\n \r\nЕрдоган постави на дневен ред и либерализирането на визовия режим за турските граждани. Турският президент припомни, че страната е поискала от ЕС процесът да бъде финализиран още през февруари. Ердоган призова ЕС да направи нужното час по-скоро. \n\r\n\"Нашите граждани не бива да губят доверие в ЕС\", посочи той. \n\r\nТурският президент допълни още, че Турция очаква и влизането си в митническия съюз на ЕС. \n\r\n\"Смятаме, че тези глави, от които имат полза и двете страни, трябва да бъдат приключени най-скоро\". \n\r\nРеджеп Ердоган заяви, че Турция в момента е цел на много терористични организации и води усилено борбата с тях. \n\r\n\"Към настоящия момент Турция е цел за редица терористични организации - Ислямска държава, ПКК и още много\", посочи той. \n\r\nЕрдоган посочи, че Турция е остранила хиляди войници на ИД и така е допринесла за сигурността не само на гражданите на Сирия, но и за сигурността на Европа. \n\r\n\"Затова очакваме не критики, а силна подкрепа\", подчерта Ердоган. Той заяви още, че операциите срещу терористичните организации ще продължат дотогава, докато има и заплаха. \n\r\n\"Турция е държава, която силно уважава човешките права и това се доказва от народа ни, който се стече на улиците на 15 юли, когато се случи опита за преврат\", посочи турският президент. \n\r\nТой заяви, че ще бъде грешка да се изолира Турция от процеса на партньорство с ЕС, защото тя е икономически силна държава и има трайни исторически и културни отношения с Европа. \n\r\n\"Ние днес предадохме на ЕС в писмен вид информация за това, което правим и очакваме, че ЕС ще анализира тази информация. ВЪпреки негативите, Турция подкрепя отворения диалог\", посочи Ердоган. \n\r\n\"Обръщам се още един път към ЕС - елате заедно на Балканите, да работим заедно за осигуряване на сигурността. Елате да работим заедно да работим в Сирия, Ирак, Пакистан, Йемен, Афганистан. Елате заедно да създадем стабилна и благоденстваща Европа\", призова Ердоган за финал.", "date": "2018.03.26", "title": "Ердоган от Евксиноград: Елате да работим заедно за сигурна Европа!"}
{"url": "https://www.dnes.bg/stranata/2018/03/26/do-instituciite-navodneni-ulici-podlez-wc.371875", "text": "Започваме поредния седмичен обзор на сигналите, които хората изпратиха до институциите чрез .\n\r\nГраждани сигнализираха за наводнени шуменски улици в резултат на запушени дъждоприемни шахти. И двата сигнала получиха отговор от Община Шумен, които може да прочетете и \n\r\nПродължаваме със сигнал за липса на на много от спирките по линиите на автобуси 108 и 111, като сигнализиращият дава конкретен пример със спирката в ж. к. \"Люлин\", която се намира до хипермаркет \"Билла\". \r\n                    \r\n                    \r\nПостъпиха и поредица от сигнали до Агенция пътна инфраструктура за лошото състояние на пътната отсечка от . \n\r\n\"Пътната настилка е в критично състояние, което по свой ред предизвиква постоянни предпоставки за ПТП, както вече и 5-6 катастрофи - конкретно заради дупките!\", се посочва в един от сигналите.\r\n\r\n\"Безобразно състояние на пътния участък от село Хърлец - гр. Козлодуй, включително и околовръстния път. Осеяно е с трапове, почти всеки ден ПТП. АЕЦ е обект с особен статут, при авария е невъзможна всякаква евакуация при сегашното състояние на !\", сигнализира гражданин в друг сигнал.\n\r\n\"Участъкът от с. Хърлец до град Козлодуй е осеян с дупки\", друг човек.\n\r\nОтново до АПИ бяха изпратени сигнали за други лоши пътища в Северозападна България, като този от, който, по думите на подателя на сигнала, е \"като лунен пейзаж\" и е \"в безобразно състояние\", след което допълва: \"В село Хайредин пътната настилка е трудно проходима и за високопроходими превозни средства!\".\n\r\nДруг пътен участък, за който научаваме, че е в лошо състояние, е този между гр. Попово и с. Лом Черковна. Ето как представя ситуацията гражданинът в сигнала си до АПИ: \" е в много лошо състояние, има огромни ями. При валеж са пълни с вода и създават предпоставка за ПТП, в допълнение е натоварен с много ТИР-ове.\"\n\r\nОчевидно няма как да мине и без сигнали за , като това на ул. \"Професор Христо Данов\" в София, или като това на друга софийска улица , или това на столичната , по която тротоарите са заети от автомобили и пешеходците са принудени да вървят по пътното платно.\n\r\nПостъпи и сигнал за проблемен участък от улица в ж. к. \"Обеля\", за която сигнализиращият разказва следното: \"Това е поредният опит от 20 г. насам за решаване на този проблем, който вече излиза извън контрол. Става въпрос за блок 264 (пред вх. А) в жилищния квартал Обеля-2.пред блока от самото му построяване е с обратна денивелация, а шахтата за оттичане на водата е в противоположния (най-висок) край на уличката. Резултатът е при всеки дъжд тя да се пълни с вода, при всяко миене на улиците - тя се пълни с вода и мърсотия.\r\n\r\nНе може да си спре нормално човек на улицата пред входа, защото тя е пълна с вода или кал, което принуждава живущите да спират по поляната до нея, което с годините я е превърнало в кална площадка.\r\nПрез годините са подадени десетки молби от мен и други засегнати от този проблем, за съжаление, единствената реакция на общината е всеки път да дойде и да напише актове на всички спрели на \"зелените площи\", които, само да отблежа, по градоустройствен план са планирани парко места\", завършва сигнала гражданинът. \n\r\nДруг сигнал ни отвежда в на централна жп гара в Русе, чието състояние в сигнала е описано като \"плачевно\". \n\r\n\"Рушат се таван и стени, по които (незнайно защо) тече вода. В момента има и ледени висулки (вътре в подлеза). Жалка гледка е използването на подлеза като обществена WC\", добавя сигнализиращият до Община Русе.\n\r\nСъс следващия сигнал отиваме до Ямбол, където на ул. \"Кирил и Методий\" има зелена площ, \"която се превръща в \", споделя авторът на сигнала и апелира Община Ямбол да се заеме с проблема, защото това е в центъра на града.\n\r\nЗавършваме обзора с два сигнала от София, единият от които е за изрязано  на ул. \"Иван Сусанин\", което някой е \"забравил\" да асфалтира и впоследствие потъва от ден на ден все повече, като така затруднява преминаването на автомобили по улицата.  \n\r\nДругият е за , които сигнализиращият определя като опасни, поради предположението му, че по тях тече ток. Въпросните кабели висят между блок 102 и блок 104 в кв. \"Гоце Делчев\" \"повече от 5 месеца и никой не прави нищо\", завършва гражданинът.\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.03.26", "title": "До институциите: Наводнени улици, подлез - WC..."}
{"url": "https://www.dnes.bg/zvezdi/2018/03/26/djizysa-potvyrdi-s-esmer-sme-v-proces-na-razvod.371864", "text": "Отказалият се наскоро от футбола Благой Георгиев потвърди, че се развежда със съпругата си Есмер Омерова. От няколко седмици Джизъса обикаля родните чалготеки и се наслаждава на женското внимание. С Есмер на няколко пъти се разделяха, като причина за това се сочеше фриволното му поведение, явно този път събиране няма да има.\r\n\"Разделени сме. Разводът е по взаимно съгласие. Няма смисъл да се караме и да правим скандали и интриги, все пак имаме общо дете. Детето ще живее с майка си. Никога не съм си представял, че някое дете може да живее разделено с майка си\", заяви футболистът в \"Папараци\".\r\n\"Имам 3 деца, без които не мога да живея и ги обичам най-много на света\", сподели Георгиев. И допълни, че е в добри отношения с майките на трите му деца – гимнастичката Христина Витанова и Есмер Омерова.\r\r\n                    \r\n                    Според него причината за раздялата не се крие в трети човек.\r\n\"Вътре в себе си никога няма да си простя, че трите ми деца живеят без мен\", сподели още Благой.\r\nС Есмер те сключиха брак през 2015 г. на пищна церемония, а от връзката си имат син на година и половина. Георгиев има още две деца от връзката си с Христина – Йоанна на 7 г. и Давид, който скоро ще навърши 5 години.\r\nОще новини за звезди четете на ", "date": "2018.03.26", "title": "Джизъса потвърди: С Есмер сме в процес на развод!"}
{"url": "https://www.dnes.bg/obshtestvo/2018/03/26/svoboda-za-premryznalite-shtyrkeli-otlitat.371886", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСпасените от добри хора измръзнали щъркели най-вероятно днес ще бъдат пуснати на свобода.\r\nЕксперти ще обиколят Североизточна България, за да поставят алуминиеви пръстени на уловените птици.\r\nЗаради рязкото застудяване на времето миналата седмица десетки птици се появиха по магистралите.\n\n\r\nБлагородният жест тръгна от Сафед Халид, който пръв приюти в дома си няколко щъркела и ги спаси с топлина и храна. \r\nДоброто му дело беше последвано и от много други хора, а новината стигна и до британския вестник \"Guardian\", който разказа трогателната история със заглавието \"българи спасяват премръзнали щъркели\".\r\nНа свобода ще бъдат пуснати около 70 спасени птици, съобщи .\r\n ", "date": "2018.03.26", "title": "Свобода за премръзналите щъркели, отлитат…"}
{"url": "https://www.dnes.bg/stranata/2018/03/26/nejelaniiat-vrag-na-iskana-sreshta-varnenci-posreshtat-gosti.371888", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВарна посрещна участиците в историческата среща във Варна между ЕС и турският президент Реджеп Тайип Ердоган със смесени чувства. \n\r\nИ докато председателят на Съвета на Европа Доналд Туск похвали българския премиер Бойко Борисов за организирането на ключовата среща между ЕС и турския президент Реджеп Ердоган, хората посрещнаха гостите със смесени чувства.\n\n\n\n\n\n\r\nЕрдоган беше посрещнат във Варна с плакати, които недвусмислено сочеха, че той не е желан. \n\r\n\"Ердоган не е приятел на България, не е приятел на Европа, той даже е враг на Европа и точно заради тази причина неговото присъствие е капитулация на Европа пред един диктатор!\", заяви един протестиращ пред . \r\n                    \r\n                    \r\nХората обаче намират и добри неща в срещата. \n\r\n\"Бих казал, че е чест за Варна. Защо трябва само във София да има такива форуми, като и ние имаме прекрасни условия\", посочи един жител на Варна. \n\r\nА към Евксинорад поглед и камери са вперили стотици медии.", "date": "2018.03.26", "title": "Нежеланият враг на искана среща: Варненци посрещат гости "}
{"url": "https://www.dnes.bg/zvezdi/2018/03/26/blaga-vest-ot-preslava-bebe-na-borda.371889", "text": "Голямата звезда на попфолка - Преслава, потвърди слуховете, че очаква дете. Досега тя отричаше, но днес с радост обяви в социалните мрежи, че ще става майка.\r\n\"Затегнете коланите! Бебе на борда\", написа певицата и допълни красноречивите хаштагове #pregnant и #pregnantwoman. Феновете бързо я засипаха с десетки поздравления и пожелания за лека бременност.\r\nФолкпевицата заживя миналата година с Павел, като през октомври официализираха връзката си. Името на бизнесмена нашумя през последните дни отново, след като се появи снимка и информация, че е сключил църковен брак с Русата Златка прези седем години.\r\nПрез последните месеци двойката се похвали с екзотични екскурзии до Пукет и Дубай.", "date": "2018.03.26", "title": "Блага вест от Преслава: Бебе на борда!"}
{"url": "https://www.dnes.bg/obshtestvo/2018/03/26/bejanec-da-mi-stane-shef-bylgarinyt-otsicha-absurd.371830", "text": "\n\r\nБежанците не могат да се интегрират в българското общество заради културните и религиозни\r\nразличия между тях и местните общности в страната. Това смятат 54.6% от участвалите в проучване за обществените нагласи към бежанците и хората, търсещи закрила в България, направено за Върховния комисариат на ООН за бежанците (ВКБООН) в България.\r\n45,4% от българите обаче смятат, че бежанците могат да се интегрират успешно у нас.\r\nРезултатите от проучването сочат още, че 55,2% от респондентите биха помогнали на бежанец -  да научи език (30,6%) или да си намери работа (24,6%), в случай че е заселен в мястото, където живеят.\r\r\n                    \r\n                    \"Много българи имат страхове към бежанците и към това как интеграцията им ще повлияе на обществото. Голяма част от тези страхове се основава на неразбиране или погрешна информация. В същото време съм окуражен от заключението, че относително голяма част от населението подкрепя интеграцията и има желание да помогне на бежанците да станат пълноценна част от българското общество\", заявява Матайс Льо Рут, представител на Върховния комисариат на ООН за бежанците в България.\r\nПроучването, проведено през декември 2017 сред 1010 души показва също, че голяма част от българите (93%) никога не са срещали бежанец или човек, търсещ закрила през последните няколко години.\r\nНа фона на това обаче, едва 15% от българите биха се съгласили, ако бежанец, от друга раса и религия, но живеещ в техния град, да им бъде шеф на работното място. Още по-малък (10%) e процентът на тези, които са съгласни такъв чужденец да сключи брак с някой член от семейството им.\r\nПрез 2013, в началото на големия поток от бежанци, най-силните страхове на българите са били свързани със сигурността (72%), опасността от разпространение на болести (68%) и загуби на работни места. През 2017 доминиращите страхове са свързани със сигурността (60%) и културните и религиозни различия (48%).\r\n50% от запитаните заявяват, че само бежанци от страни с военни конфликти, като Сирия, трябва да бъдат приемани в  България и само 15% смятат, че хората, които са преследвани или нарушени техните човешки права в техните държави по произход, трябва да им бъде предоставена международна закрила, сочи още проучването на ВКБООН.", "date": "2018.03.26", "title": "Бежанец да ми стане шеф? Българинът отсича: Абсурд!"}
{"url": "https://www.dnes.bg/stranata/2018/03/26/elhovo-trevojno-slediat-priijdashtata-tundja.371885", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ Елхово следят с тревога високите води на река Тунджа. Равнището на реката е на 17 сантиметра под критичния праг, но няма бедстващи хора и сериозни щети в жилищните имоти.\r\nРазливите в района на Елхово обхващат вече няколко хиляди декара със земеделски площи и масиви от горския фонд, съобщи .\r\nНаводнен е градският парк, а заради високите подпочвени води има наводнени изби и стопански постройки в квартала край реката.\r\nЗасега не се налага евакуация на хората от ниските части на Елхово. Проблемите ще бъдат решени след изграждането на пречиствателна станция и нова канализация.\r\nОчаква се строителството по този проект, за което са осигурени европейски средства, да започне най-късно през есента.\r\n ", "date": "2018.03.26", "title": "Елхово – тревожно! Следят прииждащата Тунджа"}
{"url": "https://www.dnes.bg/temida/2018/03/26/obviniha-spas-aleksandyr-vzel-pari-duhnal.371867", "text": "Прокуратурата внесе обвинителен акт срещу Спас Василев от Кочериново, представял се чрез фалшив профил във Facebook като Александър Николов.\r\nВасилев е обвинен за две измами със самолетни билети. Той е заблудил мъж и жена, която била негова бивша учителка, че ще им осигури билети на по-ниски цени.\n\n\n\r\nСлед като превели част от поисканата сума, двамата не успели да се свържат с Василев и да открият самолетните си резервации, пише \"Дарик\".\r\nВ края на миналата година измамникът беше оставен за постоянно в ареста. Предстои делото срещу него да бъде насрочено за разглеждане.\r\nОт прокуратурата допълват, че срещу Василев се водят още две досъдебни производства за извършени от него измами, пострадали от които са множество хора.\r\r\n                    \r\n                    Случаят с измамника от Кочериново нашумя през октомври миналата година. Зад фалшив профил във Facebook на Александър Николов застава Спас Василев, който се сприятелява с бивши и действащи политици, журналисти и други публични личности.\r\nПредставилият се за Николов печели доверието на стотици хора и след години активни коментари по обществени въпрос и снимки от различни краища на света успява да измъкне хиляди левове.", "date": "2018.03.26", "title": "Обвиниха Спас-Александър – взел пари, духнал"}
{"url": "https://www.dnes.bg/politika/2018/03/26/sybraha-se-borisov-prie-iunker-tusk-i-erdogan.371890", "text": "\n\r\nДългоочакваната среща между ЕС и турският президент Реджеп Тайип Ердоган най-сетне е факт. \r\nПремиерът Бойко Борисов, турският президент Реджеп Ердоган, председателят на Европейския съвет Доналд Туск и председателят на Европейската комисия Жан-Клод Юнкер се срещнаха в резиденцията Евксиноград във Варна. ", "date": "2018.03.26", "title": "Събраха се! Борисов прие Юнкер, Туск и Ердоган "}
{"url": "https://www.dnes.bg/index/2018/03/26/zelenchuci-koito-ne-iade-da-izglejdame-dobre-liatoto.371848", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗдравословното хранене трябва да ни съпътства през цялата година. Често обаче през зимата си угаждаме повече. Пролетта е време за пречистване на духа и тялото. Как да влезем във форма, за да се чувстваме добре в кожата си – съветите на специалист диетологът проф. Донка Байкова.\r\n\"Трябва да се съобразяваме с потребностите на организма си, за да изглеждаме и да се чувстваме добре. Досега бяхме на един модел на хранене, който е по-калоричен, по-високо енергиен. С промяната на сезоните вече можем да подготвим организма си за по-леки температури и по-леки храни.“, коментира проф. Байкова в предаването \"ОколоСветско\" по \rКак обаче може да се отрази на тялото ни бързата смяна на хранителния режим и стремежът за бързо влизане във форма?\r\n\"Трябва да има време за адаптация към промените в начина на хранене. Всичко е стрес за организма“ - съветва специалистът.\r\nКои са най-вредните ни навици и как да ги изкореним? Как да се храним, за да изглеждаме и да се чувстваме добре?\n\r\n ", "date": "2018.03.26", "title": "Зеленчуци, който не яде... Да изглеждаме добре лятото"}
{"url": "https://www.dnes.bg/akoshtete-vqrvaite/2018/03/26/paris-hiltyn-zatri-prystena-za-2-mln.371843", "text": "Парис Хилтън била ужасена, когато установила, че пръстенът, който нейният бъдещ съпруг й подари - липсва.\r\n37-годишната звезда изгубила своя 20-каратов диамант по време на парти със своя годеник Крис Зилка в петък вечер (23.03.18) в Маями.\r\nСпоред източник: \"Парис танцуваше с ръце във въздуха и в следващия момент пръстенът изчезна. Тя се паникьоса много, но в тъмното никой не разбра какво става\".\r\n", "date": "2018.03.26", "title": "Парис Хилтън затри пръстена за $2 млн.!"}
{"url": "https://www.dnes.bg/eu/2018/03/26/turciia-skoro-niama-da-stane-chlen-na-evropeiskiia-syiuz.371872", "text": "В обозримо бъдеще Турция няма да стане член на ЕС. Самата Турция не е достатъчно мотивирана, за да постигне това. Това мнение застъпи Георги Проданов, преподавател в НБУ в ефира на във връзка със срещата ЕС-Турция във Варна.\r\nСпоред него Турция е държава, която в момента търси собственото си жизнено пространство.\r\n\r\nПо думите на другия събеседник в предаването - журналистът Мариян Карагьозов, от турска страна има 4-5 ключови искания, едно от които е потвърждаване на перспективата за пълноправно членство\r\nСпоред него в момента се използва това, че България има добри отношения с Анкара, за да може тя да бъде посредник.\r\r\n                    \r\n                    \r\n„Европейските претенции по отношение на зачитането на правата на човека в Турция също не могат да бъдат решени с магическа пръчка. Това са въпроси, които са от години в отношенията и би било твърде наивно да очакваме, че срещата във Варна ще реши всичко“, каза още той. \r\nВижте повече на ", "date": "2018.03.26", "title": "Турция скоро няма да стане член на Европейския съюз"}
{"url": "https://www.dnes.bg/mish-mash/2018/03/26/djon-snou-deneris-igra-na-tronove-ojiviava-kato-animaciia.371870", "text": "Докато милионите фенове чакат последния осми сезон на хитовия сериал \"Игра на тронове\", който се очаква да излезе през април 2019 г., артистите от Combo Estudio им предлагат една доста интересна алтернатива на продукцията.\r\nФернандо Мендонка и Андерсън Махански показват как ще изглеждат героите от \"Игра на тронове\", ако се анимираха от студията на Дисни.\r\nРезултатът наистина е толкова страхотен, колкото и звучи.\r\nДуото артисти е успяло да улови характерната аура на филмите на Дисни толкова добре, че могат да ви заблудят, че продукцията е създадена от световноизвестното филмово студио.\r\nВижте за какво става дума в галерията на ", "date": "2018.03.26", "title": "Джон Сноу, Денерис... \"Игра на тронове\" оживява като анимация"}
{"url": "https://www.dnes.bg/usa/2018/03/26/tir-v-nasreshtnoto-udria-bus-s-deca-s-uvrejdaniia.371861", "text": "\r\nДраматично видео показва ужасяващя момент, в който камион се забива в училищен автобус с 4 деца с увреждания.\r\nКатастрофата станала през изминалата седмица в щата Южна Каролина, пише \"DailyMail\". Тогава шофьор на ТИР се забива в електрически стълб и губи контрол върху превозното средство. Камионът се преобръща и се забива хоризонтално в жълт училищен автобус. При инцидента няма загинали.\r\nШофьорът на автобуса, Сара Къмингс, успява да запази самообладание и да овладее ситуацията. Тя следва указанията от инструктажа за безопасност – намалява скоростта, когато забелязва тежкотоварния камион, за да избегне сериозен удар. Това е предотвратило фаталните последици.\r\r\n                    \r\n                    Жената веднага подава сигнал до институциите и започва да успокоява учениците.\r\n\"Когато видях, че едно от децата е разстроено, започнах да го питам за игрите на мобилния му телефон. Започна да играе и се успокои\", споделя Къмингс пред местните медии и допълва: \"Благодарна съм, че няма сериозно пострадали\".\r\nСамо едно от децата е пострадало леко и е откарано в болница без опасност за живота. Шофьорът на ТИР-а също е настанен в лечебно заведение.\r\nСрещу него са повдигнати обвинения за шофиране извън лентата за движение.", "date": "2018.03.26", "title": "ТИР в насрещното... удря бус с деца с увреждания"}
{"url": "https://www.dnes.bg/temida/2018/03/26/korona-kehlibari-zlato-ograbili-sestrata-na-car-kiro.371868", "text": "Четирима се изправят пред Пловдивския съд заради грабеж в особено големи размери. Обвинителният акт е срещу 58-годишния Йордан С. като подбудител и помагач, и срещу Марин П. на 46 г., Александър К. на 35 г., и Александър Д. на 36 г. като извършители. Четиримата ограбили златни накити в размер на почти 500 000 лв., съобщиха от Апелативна прокуратура - Пловдив.\r\nНа 27 срещу 28 май 2017 г. крадците влезли в дома на 71-годишна жена.с. Йоаким Груево, обл. Пловдив. Наблизо, в лек автомобил, ги чакал Йордан С. \r\r\n                    \r\n                    Организаторът Йордан предварително бил събрал информация от свой познат за живущите в дома и навиците на пострадалата. Преди да влязат в къщата тримата си сложили черни маски и ръкавици, взели със себе си електрошокова палка, свински опашки и черно тиксо.\r\nКъм 23,30 часа тримата прескочили оградата и проникнали в къщата. Първоначално влезли в една от стаите, където спял племеникът на пострадалата. Един от обвиняемите го ударил в тила с юмруци, а другият му вързал краката със свински опашки и въже и му сложили тиксо на устата.\r\nСлед това влезли в стаята на баба Елена, нанесли ѝ побой с юмруци, удряли я с електрошокова палка, вързали краката и ръцете ѝ с тиксо, като през това време я питали къде се намират златото и парите и ровели из шкафовете и гардеробите в къщата.\r\nСестрата на Цар Киро им казала, че има 300 лева в чантичка. Малко по-късно крадците сами открили в дома няколко кутии от шоколадови бонбони и бисквити, в които имало златни накити. Взели ги, напуснали дома и се качили в автомобила, в който ги чакал Йордан С.\r\nСлед края на селото в гориста местност отбили колата, поставили в найлонова торба ръкавиците, маските и тиксото и ги заровили в земята. По пътя изхвърлили телефонните апарати и електрошоковата палка. Разпределили златните украшения на четири равни купчини, като всеки взел по една, след което се разделили.\r\nЧетиримата откраднали множество златни медальони с нанизани златни монети, кехлибарени топчета, златни синджири с висулки, мъжки златни синджири, златна корона с рубин и множество камъни около него, златни гривни, монети, обици, гердани, 40 златни английски лири и други украшения - всичко на обща стойност 457 352 лева.\r\nЧетиримата обвиняеми са с мярка \"задържане под стража\" и се намират в пловдивския затвор. Ако вината им бъде доказана, ги очаква затвор от 15 до 20 г. или доживотна присъда.", "date": "2018.03.26", "title": "Корона, кехлибари, злато... ограбили сестрата на Цар Киро"}
{"url": "https://www.dnes.bg/akoshtete-vqrvaite/2018/03/26/vseki-pazi-taina-dori-ot-sebe-si-zabludenite-zodii.371853", "text": "Хората обикновено се опитват да бъдат честни пред себе си, но дори това понякога се оказва предизвикателство. \r\nЗа съжаление тази от нас, които лъжат по-често другите са по-склонни да заблуждават и себе си, като си представят нещата точно както им е удобно.\r\n \r\nВижте как всеки зодиакален знак заблуждава себе си, за да скрие своята неувереност и слабости:\r\n\r\n\r\n \r\n\"Помислих много добре преди на направя това\" - Овенът винаги действа прибързано, защото няма търпението наистина да премисли нещата добре.\r\n \r\nА след като нещо се е оплескало в резултат не неговите щури идеи, той се успокоява с това, че е премислил нещата, което със сигурност не е така.\r\n \r\n\r\n \r\n\"Аз не ревнувам и нямам против ако искаш да излизаш с други\" - Телецът знае, че обича да притежава и хората не бива да научат това.\r\n \r\nТой се страхува, че може да накара своя партньор да се чувства задушен, но казвайки си, че не ревнува, Телецът се заблуждава и по-късно това води до проблем.\r\n\r\n\r\n \r\n\"Нямам какво повече да кажа\" - Да бе! Близнаците винаги имат какво да допълнят и ще го направят рано или късно. \r\n \r\nДа си казват, че не желят по-нататъшен контакт с някой, който ги е ядосал е грешка, защото после те сами ще потърсят път към него.\r\n\r\n", "date": "2018.03.26", "title": "Всеки пази тайна дори от себе си... заблудените зодии"}
{"url": "https://www.dnes.bg/sport/2018/03/26/na-fona-na-spad-v-es-procentyt-na-sportuvashtite-u-nas-raste.371847", "text": "Броят на физически активните българи се увеличава спрямо 2013 година на фона на спад в останалите страни в Европейския съюз. Общият процент на европейските граждани, които никога не практикуват спорт или физическа активност се е повишил от 42% на 46% от 2013-та до сега. За сметка на това, България е сред държавите, в които той е намалял - с 10%. Това сочат резултатите от тематично проучване относно спорта и физическата активност на Евробарометър по поръчка на Европейската комисия. Mониторинговият доклад бе представен преди броени часове в София, по време на Европейски спортен форум 2018.\n\r\nПроучването показва, че има спад във физическата активност на европейците: почти половината от анкетираните заявяват, че никога не практикуват спорт.  \r\n                    \r\n                    \r\nБългария, Гърция и Португалия (68%) държат класацията, следвани от Румъния (63%) и Италия (62%). В скандинавските страни само малка част от анкетираните никога не практикуват спорт: Финландия (13%), Швеция (15%) и Дания (20%). \n\r\nСамо в шест страни се отчита намаляване на процента на тези, които никога не спортуват – в тройката са Малта (-19%), България (-10%) и Кипър (-8%).\n\r\nНа фона на този спад във физическата активност в ЕС, в България се наблюдава позитивна промяна, където само кампанията NowWeMOVE на \"BG Бъди активен\" е привлякла над един милион българи към каузата за активния начин на живот.\n\r\nВъпреки продължаващата негативна тенденция за масово обездвижване, позитивна промяна се наблюдава и тя oсновно се дължи на кампании на местно ниво, които насърчават активния начин на живот.\n\r\nВажна роля за промяната в нагласите на българина и увеличаването на броя на онези, които осъзнават колко важна е борбата със заседяването и липсата на физическа активност, има кампанията NowWeMOVE.\n\r\nПредставително национално социологическо проучване на \"BG Бъди активен\", може да послужи за истинско доказателство, че кампанията NowWeMOVE има важна роля в борбата със заседяването и липсата на физическа активност.\n\r\nПроцентът на гражданите, които са чували за инициативи и кампании на BG Бъди Активен е 32% т.е. всеки пети от тях. \n\r\nОт 2012 година насам BG Бъди активен работи усилено, за да запали хората да се движат повече. За тези 5 години, чрез стабилно изградена мрежа от партньорски организации, агенти на движението от НПО сектора и доброволци, зад гърба си сдружението има близо 2000 събития в над 200 населени места в България, и над 1 млн. участвали.\n\r\nНа 25 април предстои Международния ден без асансьори, който се организира за четвърта поредна година в България. Всяка следваща година участниците в инициативата се увеличават, расте броят и на нейните посланици: институции, медии, обществени личности.\r\n ", "date": "2018.03.26", "title": "На фона на спад в ЕС: Процентът на спортуващите у нас расте"}
{"url": "https://www.dnes.bg/obshtestvo/2018/03/26/sin-kit-realna-zaplaha-ili-preeksponirana-opasnost.371824", "text": "Темата \"Син кит\" - реална заплаха или преекспонира опасност? Игра, която буди детско любопитство, или провокира родителски страхове.\r\nПрез миналата година Синият кит беше набеден за няколко убийства на деца у нас и в чужбина. Неговата сянка наднича зад поредното детско нараняване или самоубийство на тийнейджър. А каква е истината?\r\nРедакцията на  ви представя позицията на Мариян Йорданов, наш колега и родител:\r\n\"Наложи ми се да науча всичко за тази история, защото дъщеря ми й повярва и три месеца се депресираше, защо има това зло, защо има лоши хора, дали няма да я накарат и т.н.\r\nТа ето я и истината\r\nИсторията за Синия кит започва с филма\r\nhttps://www.goodreads.com/book/show/25760874-50-days-before-my-suicide\r\n50 days before my suicide\r\nтоест 50 дни до самоубийството\r\n                    \r\n                    \r\nФилмът е от 2013 г.\r\nТогава тийнейджъри от чат за взаимопомощ в руската социална мрежа vкontakte решават, че е забавно да копират филма и да си дават задачи. Забележете пак са 50 задачи.\r\nВсъщност обаче никой не пострадва. Соченият за вкаран в затвора организатор на играта е 25-годишен руски младеж, който дал задачи на 2 момичета, но те го издали на полицията. Тъй като да кажеш на някого \"скочи от моста\", не е престъпление, руските власти просто го вкарали в лудницата...\r\nДотук с мита за \"стотици погубени в Русия\". Няма погубени и в България. Горкото българче в САЩ, което се подозираше, че се е самоубило заради тази игра, се оказа, че я е ползвало за параван, влязло е в ролята на играта, за да оправдае намеренията си, предизвикани от психично заболяване\", разказва Йорданов.\r\nПо време на проучването, което авторът прави, той многократно говорил и с Георги Апостолов от Центъра за безопасен интернет - https://www.safenet.bg/bg/ и твърди, че: \"Абсолютно доказано е, че няма нито един случай на самоубийство. Няма такава игра в google play или App Store. Има игра Син кит в google play, която реално е анкета, като единият въпрос е дали ползваш конец за зъби и накрая ти казват колко дълго ще живееш (примерно 75 години).\"\r\nМариян Йорданов смята, че Синият кит се използва от \"приятелчета\" да тормозят по-лабилните деца в класа. Като им разказват в ужасяващи подробности и доукрасяват \"50-те задачи\".\r\n\"Това е модерна страшна приказка (модерна защото има интернет, фейсбук и други подобни думи в нея). За разлика от старата приказка за Хензел и Гретел, където вещицата искала да пече Хензел, но тази приказка вече не е интересна.\r\nКогато бях млад, имаше подобна игра Дама Пика, както и викане на духове, беше модерен начин да се плашат по-малките деца от по-големите. Всяко поколение си има страшната приказка, сега е Синия кит\", продължава авторът.\r\n\"Родителите нямат капацитета да разследват и между децата се разказват само митове и легенди. Аз постоянно обучавам моите деца на истината, но е трудно да противостоят на 20 деца (почти целия клас) , които им обясняват обратното, че Синия кит е истина. Ето вчера някакво дете в Бургас било поканено да я играе, съучениците казвали, че много деца се самонараняват и т.н.\r\nПолицията и прокуратурата в България и Русия потвърждават, че няма нито един случай на самоубийство... Колко удобно Синия кит да е виновен за всичко, защото той не съществува и не може да носи вина\", заключава Мариян Йорданов.", "date": "2018.03.26", "title": "\"Син кит\" – реална заплаха или преекспонирана опасност?"}
{"url": "https://www.dnes.bg/business/2018/03/26/ogilvy-group-bylgariia-stava-osnovniiat-lokalen-partnior-na-svetovniia-lider-v-marketinga-wpp.371849", "text": "Ogilvy Group България разширява групата си с още една медийна компания с бранда Wavemaker, който обединява глобалните бизнеси на MEC и Maxus, и оперира на българския пазар oт началото на тази година. Така Ogilvy Group България вече притежава всички медийни лицензи на Group M - най-голямата медийна група в света, и става основният локален партньор на WPP.\r\nКато част от стратегията за разрастване на бизнеса си, Ogilvy Group стартира и стратегическо партньорство с българската агенция Knoway за услуги, свързани с creative, digital marketing и production.\r\n\"”, казва Екатерина Тупарева, главен изпълнителен директор и собственик на Ogilvy Group България. \r\n                    \r\n                    \r\n\"”, добавя още тя. \n\r\nКъм момента Ogilvy Group България включва oсем компании: Ogilvy&Mather Advertising, Ogilvy Action, Ogilvy PR, Mindshare, MediaCom, Wavemaker, Metric DS и Intomedia. Всяка от агенциите има специфичен опит и експертиза, които запълват портфолиото на групата в сферата на маркетинга и комуникациите. Сред клиентите на групата в България са Mtel, Kaufland, Unicredit Bulbank, Procter & Gamble, GSK, Unilever и oще над 60 марки, като 30% от тях са лидери на пазара в съответния бранш.\n\r\n\r\nGroupM e световният лидер в управлението на медийни инвестиции. Компанията предлага инструменти за достигане или създаване на ценна аудитория и инвестира в хора, съдържание, технологии и данни, за да направи агенциите си оптимално ефективни. Тя обслужва дъщерните медийни компании в мрежата WPP: Mindshare, MediaCom и Wavemaker, имайки основната цел да оптимизира резултатите на клиентите им.\n\r\n\r\nWPP e световният лидер в маркетинговите комуникации с повече от 200 000 служители, които работят в 3 000 офиса в 113 държави по целия свят. Зад бранда стоят редица глобални агенции като Ogilvy & Mather, IMRB, Millward Brown, Grey, Burson-Marsteller, Hill & Knowlton, JWT, TNS, Young & Rubicam, GroupM и Cohn & Wolfe. Те предлагат реклама, управление на инвестициите в медии и данни, връзки с обществеността, брандинг и изграждане на идентичност, комуникации в здравния сектор, Digital, eCommerce, BTL и experiential. По предварителни данни групата отчита приходи от £15.265 млрд. и оборот от £55.563 млрд. към декември 2017.", "date": "2018.03.26", "title": "Ogilvy Group България става оснoвният локален партньор на световния лидер в маркетинга WPP "}
{"url": "https://www.dnes.bg/rusia/2018/03/26/identificiraha-15-ot-64-te-jertvi-na-ada-v-kemerovo.371842", "text": "Идентифицирани са телата на 15 от 64-те жертви на пожара в търговско-развлекателния център в Кемерово, предаде ТАСС.\n\r\nВъзможно е данните за броя на жертвите да не се окончателни. Спасителните дейности продължават.\n\r\nПо последни данни при пожара са загинали 64 души, а още над 50 са потърсили медицинска помощ.\n\r\nЗа някои идентификации може да е необходима генетическа експертиза. Чака се получаване на генетичен материал от роднини на загиналите.\n\r\nПожарът е бушувал на последния четвърти етаж и е засегнал площ от 1500 кв. м.\n\n\n\r\nВоди се дело за причиняване на смърт по невнимание, нарушаване на правилата на противопожарната безопасност, довели до неволната смърт на две и повече лица и оказване на услуги, неотговарящи на правилата за безопасност.\r\n                    \r\n                    \r\nРуският Следствен комитет съобщи, че за разпит са задържани четирима души, сред които един от наемателите на мола, от чието помещение се смята, че е тръгнал пожарът и ръководителят на фирмата, стопанисваща търговския център.\n\r\nДесет души са приети в болница. Министърката на здравеопазването Вероника Скворцова ги посети и след това съобщи, че в най-тежко състояние е 11-годишно момче, което скочило от прозорец на четвъртия етаж. Родителите и малкото му братче са загинали в пожара, предаде Асошиейтед прес.\n\r\nСвидетели заявиха, че пожарната аларма не се е задействала и че персоналът на мола не е помогнал на присъстващите в сградата да се евакуират.\n\r\nМолът съществува от 2013 г. Преди това в сградата се е помещавал завод за сладкарски изделия.\n\r\nАнна Заречнева съобщи, че била на последния етаж на сградата, когато избухнал пожарът. Тя гледала филм в киносалона на мола с мъжа си и сина си. Те разбрали, че има пожар чак когато някакъв мъж се втурнал с викове в киносалона.\n\r\n\"Не чухме пожарната аларма, даже не запалиха светлините в залата. Чак сега осъзнавам, че това можеше да ни е последният филм\", каза тя.\n\r\nЗаречнева добави, че мъжът й останал на последния етаж да помогне за евакуирането на хората, защото охраната и персоналът на мола ги нямало никакви.\n\r\nВ Кемеровска област е обявен тридневен траур от 27 до 29 март в памет на загиналите в пожара, предаде ТАСС.\n\r\nВ трите дни на траура на територията на областта ще бъдат спуснати наполовина знамената на Русия и на региона. На различните организации и електронни медии е препоръчано да отменят развлекателните прояви и предавания.\n\r\nРуският съюз на застрахователите оценява щетите от пожара на 4 милиарда рубли (около 57 милиона евро). От тях щетите по самата сграда са 3 милиарда рубли, а на имущество на наемателите - 1 милиард.\n\r\nПо-рано бе съобщено, че вратите на киносалона в горящия мол са били заключени. Според члена на Сдружението на собственици на киносалони Олег Берьозин това е необичайно.\n\r\n\"Безусловно трябва да извлечем поуки от тази трагедия и да проведем допълнително обучение на персонала. Всеки собственик на някакъв бизнес трябва да разбере, че носи отговорност за гостите си. Това важи не само за киносалоните, но и за ресторантите, търговските центрове и други обекти. Така се увлякохме по борбата с тероризма, че пропускаме другите неща. Трудно ми е да си представя как е станало така, че вратите на киносалона да са заключени. Практиката е тези врати да са с едностранно отваряне, така че хора от фоайето да не могат да влизат по време на прожекция, но отвътре винаги може да се излиза. При всяко положение на място трябва да има персонал и ако вратите по някаква причина са заключени служителите трябва незабавно да ги отключат\", каза той.\n\r\nСледствието проверява информацията от свидетели, че никой служител от мола не се е опитал да ги евакуира, както и свидетелствата за заключените врати на единия киносалон, и че в друг киносалон е бил заключен аварийният изход, при който са намерени телата на 15 души.\n\r\nПроверява се и дали е проработила системата за сигнализация при пожар. Допуска се възможността тя да е била превключена на ръчен режим, за да се избегне лъжливо задействане.\n\r\nГерманският канцлер Ангела Меркел е потресена от последствията от пожара в Кемерово, съобщи говорителят й Щефен Зайберт. Меркел споделя скръбта на жителите на Кемерово и им изразява съболезнованията си, добави той.\r\n \r\n/БТА/\r\n ", "date": "2018.03.26", "title": "Идентифицираха 15 от 64-те жертви на ада в Кемерово"}
{"url": "https://www.dnes.bg/health/2018/03/26/ima-li-miasto-za-lider-v-edno-semeistvo.371823", "text": "\r\n\r\n \r\n\r\n \r\nВодачеството поема, който е компетентен в конкретната ситуация и може да взима добри решения и да поема отговорност. Обикновено това са родителите, но могат да настъпят трудности в баланса между поколенията или между партньорите.\r\n \r\nВ съвременното семейство, младото поколение се отделя от родителите, за да поведе – да обособи свое семейство (с или без деца), където в условия на независимост да реализира собствения си живот. Този нов модел се налага от развитието на обществото и съпътстващото ускорено узряване на младите хора. Ако порасналите деца не се отделят от родителите, често срещат затруднения да съвместят собствените си желания и разбирания за живота с тези на предишното поколение. Най-важно е емоционалното отделяне, но физическото отделяне се явява необходима предпоставка за този процес.\r\n \r\nДори когато има отделяне на поколенията, може да се наблюдават някои обърквания. Например, понякога повежда само един от двамата партньори. Това е проблематично, защото рано или късно се отразява на взаимоотношенията и води до семейни проблеми. Разбира се, това не означава, че се очаква всеки от двамата да е компетентен във всичко; важно е ролите на партньорите да са взаимно допълващи се и „воденето“ да се осъществява в контекста на взаимно уважение и подпомагане.\r\n \r\n", "date": "2018.03.26", "title": "Има ли място за лидер в едно семейство?"}
{"url": "https://www.dnes.bg/rock/2018/03/26/mirian-kostadinov-miry-sreshtu-vytreshnite-si-demoni.371851", "text": "\r\nМирян Костадинов – Miry, който изпъкна на родната сцена след участието си в X Factor през 2014 г., се изправя срещу вътрешните си демони в новата си песен Inner Demons и видеото към нея.\n\r\nЕдин от най-обещаващите български рок музиканти пише парчето, докато следва \"Изящно изкуство и дизайн\" в Англия. Там той чува за популярно сред британските музиканти предизвикателство - всеки ден да пише по една песен, независимо колко е тривиална или оригинална. Решава да опита и негова приятелка му дава темата за първото парче - вътрешни демони. Само за няколко часа се раждат музиката и текстът на Inner Demons.\r\n                    \r\n                    \r\nПарчето е много лично и е за борбата с личните предубеждения, които често са препятствие по пътя към щастието. \n\r\n\"Ние не вярваме, че притежаваме необходимите качествата за успех, а всъщност всеки един от нас има капацитета да постигне всичко, за което мечтае. Ключовото е да има вяра в собствените си сили, да предизвика себе си и да скъса с предубежденията си. Промяната е вътре в нас\", смята певецът.\n\r\nЕкипът зад клипа са близки приятели на Мирян, водени от режисьора Свилен Славов. Самото парче е мискирано и мастерирано от Виктор Добрев. Именно с този екип MIRY прави и първите си стъпки в музиката.", "date": "2018.03.26", "title": "Мирян Костадинов – Miry срещу вътрешните си демони"}
{"url": "https://www.dnes.bg/stranata/2018/03/26/50-dushi-sreshtu-erdogan-zatvariame-varna-za-diktatori.371841", "text": "\n\r\nНад 50 души се включиха в протеста на площад \"Независимост\" във Варна срещу визитата на президента на Турция Реджеп Ердоган, който пристига за лидерска среща между Европейския съюз и Турция тази вечер в резиденция \"Евксиноград\", предаде \"Фокус\".\n\n\n\n\r\nПротестиращите развяваха български знамена и плакати с надписи: \"Stop Erdogan\", \"Затваряме Варна за диктатори\", \"Не на диктатурата\", \"Източна Тракия говори на български. Тя е част от нашите духовни граници\", \"105 г. от Одринската епопея. Одрин е наш\", \"Вън Ердоган от Европа\". \r\n                    \r\n                    \r\nПлощадът пред съдебната палата бе озвучен от патриотична музика. Събирането бе организирано от ПП \"Възраждане\". Според партията президентът на Турция Реджеп Ердоган не трябва да бъде допускан на територията на България и ЕС.\r\n\"За нас като българи, като европейски граждани, е безкрайно унизително ръководителите на ЕС – най-мощната политико-икономическа организация в света, да идват и да капитулират пред един съвременен турски диктатор\", заяви председателят на партията Костадин Костадинов.\r\nПротестът премина без ексцесии и при засилено полицейско присъствие.\r\nОще един протест срещу визитата на турския президент Реджеп Ердоган се проведе във Варна. Събитието, което се състоя пред Катедралата, бе организирано от \"Да, България\" във Варна и ДСБ–Варна под формата на флашмоб.\r\nПредседателят на местната структура на \"Да, България\" Нелко Начев припомни, че още миналата седмица в писмена позиция партията е заявила несъгласието си с унизителната роля, в която ни поставя правителството – на троянски кон на Ердоган, в посредничеството с ЕС. \n\r\n\"Този човек многократно заявява антиевропейските си позиции и непрекъснато погазва гражданските свободи. В Турция има над 100 000 души в затворите, белязани само с етикета \"гюленист\". В същото време нашето правителство е предало повече от 100 души без никакви разследвания и доказателства на турското правителство. Ще искаме информация за съдбата на тези хора\", заяви Нелко Начев. \n\r\nСпоред него картата с бежанците се използва от Ердоган като средство за рекет спрямо ЕС.", "date": "2018.03.26", "title": "50 души срещу Ердоган: Затваряме Варна за диктатори!"}
{"url": "https://www.dnes.bg/index/2018/03/26/laifstail-rubrika-v-indiia-ot-katrin-vacheva.371857", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКатрин Вачева отпразнува рождения си ден на Малдивите заедно със своята майка, а скоро й предстои и ново предизвикателство - да стане водещо на ново шоу в Индия. \r\nКатрин сподели впечатленията си от екзотичната страна и пътуванията си. За страстта да обикаляш света и да черпиш от живота с пълни шепи – красавицата влиза в студиото на \"Околосветско\".\r\nКрасавицата впечатли със своите снимки не само многобройните си последователи в Instagram, но и бе забелязана от азиатско модно телевизионно предаване. За бизнес предложението съобщи специално за \"\". \r\nКатрин ще води рубрика за здравословни съвети и начин на живот.\r\nЗа сбъднатата мечта на модела да посети Малдивите и защо отиде на синия остров заедно със своята майка?", "date": "2018.03.26", "title": "Лайфстайл рубрика в Индия от... Катрин Вачева"}
{"url": "https://www.dnes.bg/akoshtete-vqrvaite/2018/03/26/sedmichen-tiin-horoskop-26-mart-1-april.371850", "text": "\r\nНеутрален период. Едва ли ще имате сериозни грижи, свързани с личните отношения, но пък и на горещи любовни емоции е по-добре да не се надявате.\r\n \r\nИзбягвайте проявите на егоизъм, резките промени и предизвикателно поведение, което може да стане повод за конфликт. Новите контакти няма да са свързани с дълготрайни и задълбочени отношения.\r\n \r\n\r\n \r\nВ началото на седмицата ще сте доста ангажирани с практически задачи и няма да ви е до романтика. С приближаването на ваканцията настроението ви ще става \"по-разчупено\", а стремежите по-колоритни.\r\n \r\nЗадачите ще останат на заден план, забавленията ще придобият реални очертания. Венера ще навлезе във вашия знак. Емоциите ще са свързани с повече от една личност. Не се учудвайте, ако изведнъж получите покани за срещи от няколко места. Помислете добре дали всички или част от тях заслужават одобрение и ги подредете така, че да няма \"обидени и пренебрегнати\".\r\n \r\n\r\n \r\nВие сте многопластови личности и понякога е трудно да решите дали сте влюбени в себе си или в някой друг. Погрижете се старателно за външния си вид през тази седмица. Ако искате да се наслаждавате на романтични преживявания бъдете естествени, непосредствени и дипломатични.\r\n \r\nЩе получите както деликатни намеци, така и директни признания, че ви харесват и търсят начин за сближаване. Отговорът ви, какъвто и да е, трябва да бъде плод на чувства, а не на инерция.\r\n\r\n\r\n \r\nЕдно от условията да се наслаждавате пълноценно на романтичната си връзка е да се преборите със собствените си страхове. Мислете какво трябва да направите, за да стабилизирате връзката си или да оформите такава, ако все още не сте ангажирани, а не какво би се случило, ако се разделите.\r\n \r\nПовярвайте в себе си, за да повярват и другите във вас. Любовта не е обикновена емоция, тя е и награда за смелостта ви да се доверите и да поставите собствените си интереси наравно с нечии други.\r\n \r\n\r\n \r\nЩе имате доста покани за срещи през тази седмица, а ще сте и обект на случайни флиртове. Преценявайте, обаче, кои да приемете и кои да откажете любезно. Може да ви изглежда странно, да не ви се вярва, но част от срещите не само ще ви разочароват, а направо може да ви създадат комплекси, с които доста трудно ще се преборите.\r\n \r\nГоворете онова, което мислите. Независимо дали сте обвързани или самостоятелни, трябва да имате пред вид, че опитът ви да заблудите някого или да се държите лицемерно ще създаде проблеми, за които ще съжалявате.\r\n \r\n\r\n \r\nНастроението ви през тази седмица може да е доста меланхолично. Не че ще имате някакви сериозни причини, просто сте склонни да се потапяте в собствените си мисли, доста по-самокритични сте от обикновено и дори обичайните контакти с ежедневните приятели вероятно ще са ви отегчителни.\r\n \r\nЩе ви е нужно известно време, за да се отървете от натрапчивите си мисли, но в края на периода ще се почувствате значително по-свежо. Не приемайте покани за любовни срещи просто „по навик“ или за да не обидите някого. Ако подсъзнателно усещате, че се чувствате по-сигурни в уединение, то не го нарушавайте докато интуицията не ви подскаже, че имате нужда от компания.\r\n \r\n", "date": "2018.03.26", "title": "Седмичен тийн хороскоп 26 март – 1 април "}
{"url": "https://www.dnes.bg/politika/2018/03/26/radev-otstrani-borisov-kaji-na-turciia-da-spre-da-ni-se-mesi.371839", "text": "Президентът Румен Радев призова премиера Бойко Борисов да постави пред Реджеп Ердоган въпроса за ненамеса на Турция във вътрешните ни работи.\r\nДържавният глава каза това в навечерието на срещата на върха ЕС-Турция, която ще се състои тази вечер във Варна.\r\nПремиерът ще е домакин на преговорите между Жан Клод Юнкер, Доналд Туск и Реджеп Ердоган.\r\n\"Надявам се на срещата ЕС - Турция във Варна премиерът да постави въпроса за ненамеса на Турция в нашите вътрешни работи, в изборния процес, в религиозните дела и също така за обезщетението на тракийските бежанци\", каза Радев, цитиран от БТА.\n\n\n\r\nСпоред него е важно и европейските лидери да разберат, че проблемите на България са и европейски проблеми и е нормално ние да очакваме от тях да отстояват българския интерес.\r\r\n                    \r\n                    Радев направи коментара си пред журналисти след като участва в поклонение по повод Деня на Тракия и отбелязването на 105 години от Одринската епопея.\r\nТой обясни, че дневният ред на срещата във Варна не е била съгласувана с него.\r\n\"Аз съм изказал публично своите съображения\", каза той. Радев потвърди важността на срещата между ЕС и Турция и обясни, че всички тези, които са в защита на българския интерес, имат неговата подкрепа.\r\nПреди дни турският президент Ердоган отправи покана към Радев да проведат лична среща, а Радев я прие и предложи двамата да разговарят в рамките на срещата на върха на НАТО през юли в Брюксел.\r\nДнес българският президент изрази надежда, че турският му колега ще приеме предложението му. Темата на разговорите ще бъде двустранните отношения между България и Турция, уточни държавният глава.\r\n ", "date": "2018.03.26", "title": "Радев отстрани: Борисов, кажи на Турция да спре да ни се меси!"}
{"url": "https://www.dnes.bg/balkani/2018/03/26/tusk-blagodari-na-borisov-chudesno-e-che-idva-erdogan.371865", "text": "Премиерът Бойко Борисов и председателят на Европейския съвет Доналд Туск обсъдиха очакванията от лидерската среща ЕС – Турция. \r\nВ разговор, който предшества работната вечеря днес, двамата подчертаха важността на срещата с президента на Турция Реджеп Тайп Ердоган.\n\n \r\n\"Както неведнъж съм заявявал, за България е важно да има добри отношения със своя съсед. Добрите отношения са важни и за ЕС заради овладяването на миграционния поток, който създаде много проблеми на Съюза през последните години\", посочи българският министър-председател.\r\nБорисов подчерта, че България е заинтересована от нормализирането на диалога между Анкара и Брюксел и ще се опита да допринесе за постигане на разбирателство, което разрешава, а не създава проблеми.\r\r\n                    \r\n                    \"Идеята ти за тази среща като възможност да бъде възстановен диалогът с Турция е чудесна и се цени високо от всички, с които съм обсъждал темата\", каза на премиера Борисов председателят на Европейския съвет Доналд Туск. \n\r\nТой посочи, че са натрупани много въпроси, които трябва да бъдат обсъдени, и най-добрият начин за разрешаването им е диалогът.", "date": "2018.03.26", "title": "Туск благодари на Борисов: Чудесно е че идва Ердоган!"}
{"url": "https://www.dnes.bg/politika/2018/03/26/za-alysh-verisha-vyv-varna-kogato-niama-liubov-vsichko-e-za-pari.371792", "text": "Скептици и оптимисти сред българските турци разсъждават преди срещата ЕС-Турция във Варна. Но предпазливо – всички имат близки в южната съседка. Вилдан Байрямова от  разговаря с български мюсюлмани.\n\r\nВсичко е за пари - такъв прочит на срещата ЕС-Турция дава добричкият писател и лекар д-р Хасан Ефраимов. А за българското домакинство на проявата отсича: \"Какво по-хубаво от това комшията да сдобрява. Но не се заблуждавайте - срещата във Варна е за пари! Всички срещи са за пари, когато няма любов\", казва той.\n\r\n\r\n                    \r\n                    \r\nТурският президент Реджеп Ердоган вече обяви, че във Варна ще си поиска милиардите за бежанците, обещани от ЕС, без да посочва друга тема. Освен това турският президент вече успя да се скара с всички европейски лидери - за какво ли не, припомня д-р Ефраимов, който обаче е убеден, че ЕС не може без Турция, нито пък Турция може без ЕС. \n\r\nЗатова \"основно ще говорят за алъш-вериш, ще си определят квотите, ще гледат да има равновесие - особено заради бежанците\". Прогнозата му е категорична: \"Членството на Турция в ЕС ще стане, ама като цъфнат налъмите на султана\". Но все пак той допуска, че въпреки всичко лидерите ще декларират желание да я приемат – като ще обвържат това с условия за реформи, а Ердоган ще заяви готовност.\n\r\n\"Вечната война между кръста и полумесеца - никой няма да се сети, че и двете религии всъщност са една. Различни са само тълкуванията, както са различни версиите за това кой каква роля ще има след евентуална бъдеща сватба\", продължава известният добруджанец. \n\r\nСпоред него ако \"сватбата\" не се състои, ЕС ще продължи да бъде християнски клуб. А другият вариант е, след като окончателно умрат илюзиите за еврочленството на Турция, отвъд Свиленград и Малко Търново да се появи огромен ислямски съюз. \"И за какво ѝ е на Турция да влиза в Европа, каква демокрация в Анадола? Тези европейци нормални ли са?\", пита се писателят.\n\r\nИзвестна в Кърджали лекарка, пожелала анонимност, е още по-мрачна: Ердоган сее гибел и нарича това мир, той обезглави европейската перспектива на страната си, казва тя. \"Не виждам шанс за влизане в Европа - интелигенцията е смазана, затворите са пълни с магистрати и журналисти, никой няма право на мнение, ислямизацията върви със страшна сила. Сега Турция е като България през 80-те години на миналия век, когато заради вицове срещу режима хората бяха затваряни в Белене и в лудниците\", казва тя.\n\r\nУчителката Зекие Хасан от родопското село Фотиново смята, че мястото на Турция е в Европа и трябва да бъде приета като пълноправен, а не формален член в съюза. \"Европейските лидери са в дълг към тази държава, която даде убежище на милиони бежанци, така даде спокойствие и по границите ни, но не получава никаква подкрепа за това. ЕС трябва да изпълни обещанията си и да се отнася към Турция с подобаващо уважение, въпреки проблемите там\", подчертава тя.\n\r\n\n\r\n\"Българските  турци са част от единния български народ, а очакванията на всички от срещата ЕС-Турция са много високи. На Балканите комшулукът е най-важното нещо – съседите да са в добри отношения, иначе враждата поражда само вражда\", казва областният управител на Разград Гюнай Хюсмен. \n\r\nТой има лична мечта – да посрещне премиера Бойко Борисов и турския президент Реджеп Ердоган в града си. С решение на Министерския съвет джамията \"Макбул Ибрахим Паша\" в Разград ще бъде реставрирана. Затова очаква да домакинства среща на двамата лидери, а тя би била \"прекрасно послание към християни и мюсюлмани, към жителите на Европа и на света, за това, че ние на Балканите пазим и почитаме историята\".\n\r\nРазградският лидер е категоричен, че България и Бойко Борисов са мостът между Турция и ЕС. \"Тежестта върху този мост е огромна, но нашият премиер добре осъзнава, че всяка изречена дума е от значение за двустранните връзки, и всяка дума може да промени мястото на страната ни в тази схема - в една или друга посока. България в момента е ключов фактор\", коментира Гюнай Хюсмен. \n\r\nА защо посредникът е Борисов? \"Той е българският премиер в момента и ясно проличава неговата харизма, и не случайно той е помирителят на Европа с Ердоган\". Вярвам, че Бойко Борисов ще направи достатъчното и необходимото, за да се нормализират отношенията между Анкара и Брюксел, уверява областният управител.\n\r\nСрещата във Варна ще има някакъв ефект евентуално само за бизнеса, предполага икономистът от Хасково Орхан Мюмюн. Той припомня декларацията на българския парламент от април 2015 г. за арменския геноцид, а тогава турската страна стопира двустранните бизнес-проекти. \n\r\nСпоред него Турция трябва да стане член на ЕС само ако покрие всички изисквания и реши кипърския въпрос, но промените в турската конституция са по-скоро пречка за приемането ѝ в съюза. \"Очевиден е регресът по отношение на гражданските и политическите права и свободи след опита за преврат, който даде повод за чудовищна разправа с неудобните на Ердоган политици, със светски настроените висши армейци, офицерите от секретните служби и полицията. Известна в целия свят е съдбата на хиляди магистрати, университетски преподаватели и учители, закрити са медии, журналисти и издатели са в затвора\", възмущава се Орхан.\n\r\nПредседателят на Съюза на репресираните от комунизма в Момчилград Мехмедали Рамадан е убеден, че едно членство на Турция в ЕС би могло да \"опитоми\" самия Ердоган и властите в Анкара. \"Те убиват светския имидж на страната и я отдалечават скоростно от Европа, постигнатото от Ататюрк се срива пред очите ни. Ние искаме съседката си в ЕС, но тя се дърпа. Надявам се хората там да отвоюват промяната и да ги видим в голямото европейско семейство. То превъзпитава с ценностите на демокрацията\", казва той. \n\r\nСпоред него във Варна няма да се обсъжда готовността на Турция за европейско членство, Ердоган ще иска пари за бежанците, а нормализирането на отношенията ще остане в кръга на желанията въпреки мисията на Борисов.\r\n", "date": "2018.03.26", "title": "За алъш-вериша във Варна: Когато няма любов, всичко е за пари!"}
{"url": "https://www.dnes.bg/festivali/2018/03/26/animes-expo-2018-sybira-otnovo-geimyri-i-manga-fenove.371873", "text": "За 13-та поредна година AnimeS Expo събира хиляди почитатели на азиатската култура. Фестивалът ще се състои в столичната зала \"Универсиада\" на 31 март и 1 април. Сред тях има аниме и манга фенове, k-pop фенове, геймъри, танцьори и много други. \n\r\nAnimeS Expo отново разширява формата си, като за първи път се провежда квалификация за световното по косплей в Япония. Ще бъде избрана най-добрата група, която ще представя България в Нагоя, Япония.\n\r\nЗа целта е сформирано международно жури от три различни континента, което е с огромен опит на световната сцена и ще може да отличи най-добрите участници. \n\r\nСред оценяващите е Kinpatsu Cosplay, която е южноафриканска косплейърка и крафтър, известна със своите огромни костюми-брони от League of Legends (LoL).\r\n                    \r\n                    \r\nAmeno Kitarou (A.K. Wirru) от Австралия също ще е сред журито. Той е учител, фитнес инструктор, спечелил над 63 награди от различни състезания. Знае отлично английски, китайски и японски. Участвал е като модел в множество реклами.\n\r\nSweet Angel пък е италианка, специалист по изработка на костюми, но притежава умения по шиене, изработка на реквизит и грим. Обича да изнася лекции на различни косплей тематики.\n\r\nTokumaru Oguri - CEO and Founder of World Cosplay Summit (WCS), основател на световното по косплей в Япония, идва за да се запознае с нивото в България, да даде препоръки за развитие и да следи провеждането на квалификацията.\n\r\nГлавният организатор на AnimeS Expo – Михаел Сладкаров, е горд с постиженията на фестивала, тъй като събитието е забелязано от възможно най-високо ниво и е оценено като най-важният аниме фестивал за България от световната организация по косплей.\n\r\nНа AnimeS Expo ще се използват всички пространства около и в зала \"Универсиада\", които заемат общо над 5000 кв. метра площ. Главната зала ще има впечатляваща огромна концертна сцена, на която ще се проведат всички състезания по косплей и различните видове танци. Записани са над 400 участникци на нея.\n\r\nВтората зала на събитието е гейминг залата. Там ще се проведе турнир по League of Legends (LoL) с 64 отбора на място. Също така различни производители на електроника ще показват най-новите джаджи на пазара.\n\r\nЗа феновете на по-старите игри ще бъде изградена ретро зона, където посетителите могат да си избират между над 500 класически игри от миналото. Почитателите на настолните игри също не са забравени. \n\r\nНа място ще има демонстрации на различни популярни игри в момента и всеки ще има възможността да опита силите и късмета си.\r\nОрганизаторите са подготвили много награди под формата на томболи, изложбени щандове с много мърчъндайз, арт алея, технологични зони и много други.", "date": "2018.03.26", "title": "AnimeS Expo 2018 събира отново геймъри и манга фенове"}
{"url": "https://www.dnes.bg/eu/2018/03/26/erdogan-chlenstvoto-v-es-e-strategicheska-cel-na-turciia.371846", "text": "Турският президент Реджеп Ердоган изрази специална благодарност на министър-председателя Бойко Борисов за домакинството на срещата на върха ЕС-Турция, която ще се състои тази вечер във Варна. \n\r\nЕрдоган направи това изявление пред журналисти, преди да отпътува за участие в срещата от летище Ататюрк в Истанбул, предаде БТА.\n\r\nТой подчерта, че \"с премиера на съседна приятелска България Борисов ще обсъдим въпроси, които са от интерес на двата народа, както и от регионален интерес\".\n\r\nЕрдоган заяви, че очаква решенията от срещата във Варна да активизират по-нататъшните връзки на Турция с ЕС, подчертавайки,че това ще бъде петата поредна с представителите на Брюксел.\r\n                    \r\n                    \r\nЕвропейското членство е стратегическа цел на Турция, подчерта Ердоган.\n\n\n\n\r\nТой посочи,че връзките на Турция с Европа имат дълбоки корени.\n\r\n\"Но ние ще припомним на нашите събеседници,че вече нямаме търпение да понасяме двойния стандарт. Ще изразя пред европейските лидери очакването да се премахнат изкуствените пречки в преговорния процес за еврокандидатурата на Турция. Ние няма да допуснем среди, чиито злонамерени намерения добре познаваме, да отнемат правото, което Турция е заслужила да бъде приета за член на ЕС\", каза Ердоган.\n\r\nТурският президент заяви, че ще поиска от европейските представители да изпълнят дадените обещания. Мигрантското споразумение от 18 март 2016 г. и конкретните стъпки, които предстои да бъдат предприети, ще бъдат предмет на обсъждане. Турция е изпълнила това, което обеща по мигрантското споразумение и в това отношение е много по-напред от други европейски държави. \n\r\nВизовата либерализация за турските граждани също ще бъде предмет на срещата, съобщи Ердоган като заяви, че ЕС не е изпълнил дадените обещания. Той допълни, че ще поиска да бъдат направени конкретни стъпки по мигрантското споразумение и изплащането на обещаните три милиарда долара на турската страна.\n\r\nПо думите на Ердоган актуализацията на митническото споразумение, отварянето на нови преговорни глави и сътрудничеството в борбата срещу терора ще бъдат темите, които той ще постави на срещата и ще поиска да бъдат предприети конкретни стъпки по тяхното разрешаване.\n\r\nВниманието в Турция се насочи към Варна. Тази вечер в 21 часа в резиденция Евксиноград край Варна ще започне срещата на върха ЕС-Турция. В нея ще участват висшите представители на Брюксел Жан-Клод Юнкер, Доналд Туск и Бойко Борисов от една страна, и турският президент Ердоган от друга. Предвижда се срещата да премине под формата на вечеря, която се планира да продължи два часа, но е възможно и да бъде удължена. Предвижда се след срещата да се състои пресконференция.\n\r\nЕрдоган ще се придружава от външния министър Мевлют Чавушоглу, министъра по европейските въпроси и главен преговарящ Йомер Челик, министъра на енергетиката и природните ресурси Берат Албайрак, министърът на икономиката Нихат Зейбекчи и министърът на търговията Бюлент Тюфекчи. Група отговорни служители и представители на водещи медии придружават Ердоган.\n\r\nЗасега повече от сигурно е, че турският държавен глава ще се върне още тази вечер, коментират медиите. Медиите съобщиха също, че във Варна се подготвят протести срещу Ердоган.\n\r\nАнализаторът от тв канал НТВ Гюлденер Сонумут определи срещата във Варна като \"критичен ден за отношенията между Турция и ЕС\" .\n\r\n\"Срещата във Варна ще бъде трудна. Подходът, който демонстрира Евросъюзът, е само в посока на неговите интереси. Ще бъдат взети обаче решения, които ще са от полза за сигурността на региона\", заяви вицепремиерът Фикри Ъшък преди отпътуването на турската делегация.\n\r\nГоворителят на правителството Махир Юнел в участие на живо по телевизията заяви следното: \"Много пъти вече заявихме пред ЕС, че нямаме никакво намерение да отстъпваме от дадената дума. Има дадени насрещни обещания, има някои въпроси, които ние сме повдигали неведнъж,както и процес, който следваме. Трябва да се изпълнят дадените обещания. ЕС трябва да види,че Турция се бори с терористичните групи в четири области. Турция изпълнява своите задължения по мигрантското споразумение. Проведоха се разговори във връзка с визовата либерализация, представихме и нашите искания. Въпреки че изпълнихме нашите задължения, ЕС създава отношение, като че ли визовата либерализация и 3-те млрд. евро от митническото споразумение Турция си присвоява. Но това не е вярно. Тези средства се използват в рамките на планиран и бюджетно разчетен процес за издръжка на бежанците.\"\n\r\nСпоред турските източници се предвижда Ердоган да предостави на европейските си събеседници видеоматериали за грижите на турската страна за сирийските бежанци, както и да даде брифинг за операцията Маслинова клонка в Африн.", "date": "2018.03.26", "title": "Ердоган: Членството в ЕС е стратегическа цел на Турция!"}
{"url": "https://www.dnes.bg/politika/2018/03/26/erdogan-pristigna-vyv-varna-borisov-go-chaka-v-evksinograd.371877", "text": "\n\r\nТурският президент Реджеп Тайип Ердоган пристигна във Варна за срещата на върха между ЕС и Турция. Той кацна на летището в морската ни столица малко преди 15 часа днес.\r\nТой бе посрещнат с почетен караул, а веднага след това тръгна към резиденция \"Евксиноград“, където бе посрещнат от българския министър-председател Бойко Борисов.\r\nНачалото на срещата е насрочено за 19 часа, а в нея участие ще вземат и Жан-Клод Юнкер и Доналд Туск. \r\nПреди минути премиерът Бойко Борисов посрещна турския премиер. \r\n ", "date": "2018.03.26", "title": "Ердоган пристигна във Варна, Борисов го чака в Евксиноград"}
{"url": "https://www.dnes.bg/eu/2018/03/26/priiatelkata-na-djihadista-ot-iujna-franciia-s-dosie-za-radikalizaciia.371807", "text": "Приятелката на джихадиста Радуан Лакдим, която е в ареста, след като той уби четирима души в Югозападна Франция в петък, също има досие \"С\" (представляващ особена опасност за националната сигурност), предаде Франс прес.\n\r\nОсемнайсетгодишното момиче е с досие за радикализация и е било следено от френските служби за сигурност, съобщиха източник от разследването и съдебен източник.\n\n\r\nРадуан Лакдим, който беше застрелян от специалните части след нападения в градовете Каркасон и Треб, също е бил с досие \"С\" и от 2014 г. е бил следен от разузнаването. Според прокурорът на Париж Франсоа Моленс обаче при него не е бил засечен \"никакъв предупредителен знак за подготвяне на терористичен атентат\".\r\n                    \r\n                    \r\nПриятелката на този 25-годишен французин от марокански произход е арестувана в петък вечерта, а 17-годишен негов приятел е задържан в нощта на петък срещу събота. Задържането им под стража е било удължено. Двамата отговорят на въпросите на разпитващите ги. Съдебен източник уточни, че младата жена \"проявява признаци на радикализация\".\r\n \r\n/БТА/", "date": "2018.03.26", "title": "Приятелката на джихадиста от Южна Франция - с досие за радикализация"}
{"url": "https://www.dnes.bg/business/2018/03/26/po-300-lv-za-dekar-zemedelska-zemia-ot-agrion.371806", "text": "Водещата българска компания за управление на земеделски активи Агрион пуска за продажба нови парцели в цялата страна. Цените са изключително атрактивни и започват от 300 лв./дка, съобщиха от дружеството. Големината на парцелите, точното им местоположение и цената им са обявени на . Предвидена е и опция за онлайн заявка за купуване на имот.\r\nДружеството е предвидило възможност за сключване на сделка на разсрочено плащане за период от три години без първоначално самоучастие. \"\", казаха от \"Агрион\". \r\n                    \r\n                    \r\nОт подобна опция се възползват предимно по-малки земеделски производители, които търсят различни варианти да придобият земеделска земя, без да им се налага да плащат накуп за нея. По този начин те имат възможност да вложат свободните си пари в преработвателна техника или по-качествени семена, което води до по-ефективно и модерно земеделие. \n\r\nОт разсроченото плащане все по-често се възползват и земеделци, които кандидатстват по програмата \"Млад Фермер\". Мярката, която е част от Програмата за развитие на селските райони, осигурява финансиране в размер на левовата равностойност на 25 хил. евро. Наблюдава се тенденция парцели да купуват и хора, които до този момент не са се занимавали със земеделие. \n\r\nБлагодарение на субсидиите от европейските програми и държавните помощи за много начинаещи земеделци обработването на ниви е вариант за докарване на прилични доходи. За тази година предвидените средства за директни плащания за площ и по различните програми през тази година са в размер на 2.91 млрд. лв., което е с над 400 млн. лв. повече в сравнение с 2017 г. От тях над 2.6 млрд. лв. са за сметка на ЕС, а близо 276 млн. лв. е националното съфинансиране.\n\r\n\", твърдят агроексперти.Комасацията увеличава производителността, намалява разходите и води до по-ефективно, и модерно земеделие. Тя дава по-добри условия за механизирана обработка на земята, което е предпоставка за увеличаване на  добивите и за развиване на селско стопанство с висока добавена стойност. Окрупняването на терени е важно и за формирането на по-добра цена на земеделските площи. Според експертите комасираните имоти държат доста по-висока цена в сравнение със средната за даден регион и собствениците ѝ могат да спечелят значително повече, ако в последствие решат да я продават. Земята у нас е изключително разпокъсана, като средният размер на земеделските терени у нас е едва 5.5 дка., с което страната ни се нарежда на едно от последните места в ЕС.\n\r\nВсе по-често на пазара се наблюдава тенденция инвеститорите да влагат парите си в земеделска земя, за сметка на други недвижими имоти или традиционните финансови инструменти. Поземлените имоти постепенно се превръщат във важен инвестиционен актив, а не просто като място за реализиране на земеделска продукция. \n\r\nСметките показват, че земята гарантира доста по-добра доходност от банковите депозити и инвестиционните фондове. При средно покачване на цената с приблизително 4% на година и рента от около 50 лв. покупката на поземлен имот би могла да донесе доходност от близо 10%, дори и ако се налагат допълнителни инвестиции в разработване на парцела. При това при нисък финансов риск, тъй като земеделската земя не се влияе от икономическите и политическите процеси. При нея не се наблюдават резки скокове и спадове, както при недвижимите имоти, например.\n\r\n\"\", казаха от Агрион. Във всеки от регионалните офиси на компанията купувачите могат да получат абсолютно безплатно експертни съвети, информация за пазара, както и търговски и юридически консултации.", "date": "2018.03.26", "title": "По 300 лв. за декар земеделска земя от \"Агрион\""}
{"url": "https://www.dnes.bg/balkani/2018/03/26/avariia-sled-avariia-narushavat-rabotata-na-rumynskata-aec.371798", "text": "За поредица от аварии в единствената румънска атомна централа съобщават днес медии в Букурещ. Държавната компания \"Нуклярелектрика\", която управлява АЕЦ \"Черна вода\", съобщи в неделя, че е спряла контролирано първи блок на централата заради повреда.\n\r\nВестниците цитират прессъобщение на компания \"Нуклярелектрика\", в което се посочва, че първи блок на АЕЦ \"Черна вода\" е бил спрян контролирано сутринта на 25 март в 9,20 ч. Това е станало заради повреда в една от технологичните системи на централата. \n\r\nСпециалисти анализират причината за повредата, а първи блок на АЕЦ \"Черна вода\" ще бъде пуснат веднага щом приключи отстраняването й. В прессъобщението се посочва, че спирането най-вероятно ще продължи 48 часа. Ремонтните дейности няма да имат негативен ефект върху персонала, населението и околната среда, като се осъществяват в съответствие със специфичните процедури на централата, уверяват от \"Нуклярелектрика\".\r\n                    \r\n                    \r\nСайтът \"Економика\" съобщава, че през вчерашния ден в АЕЦ \"Черна вода\" е имало втора авария в другия блок на централата - на помпа, която кондензира парата от турбината. Икономическият сайт посочва, че вчера следобед е работел само втори блок на централата и то с половината от капацитета си. \n\r\nАЕЦ разполага с два блока от по 700 мегавата, но вчера следобед е произвеждала само 374 мегавата от наличните 1400 мегавата, отбелязва \"Економика\". Въпреки ситуацията АЕЦ \"Черна вода\" продължи да изнася електроенергия заради слабото потребление през вчерашния ден, посочва сайтът, цитиран от БТА.\n\r\n\"Нуклярелектрика\" намали капацитета на втори блок на АЕЦ \"Черна вода\", за да смени мотора на помпата за кондензиране, като реакторът остава свързан с националната енергийна система, посочват от компанията. Очаква се втори блок на централата да заработи на пълен капацитет след около 16 часа.\n\r\nКомпания \"Нуклярелектрика\" очаква тази година нетна печалба от 295,2 милиона леи, което е спад с три процента спрямо предходната година, при общи приходи от 2,14 милиарда леи, съгласно бюджета за приходи и разходи, одобрен от акционерите, отбелязва \"Ромъния либера\".\r\n ", "date": "2018.03.26", "title": "Авария след авария нарушават работата на румънската АЕЦ"}
{"url": "https://www.dnes.bg/obshtestvo/2018/03/26/lekari-ot-vma-spasiha-myj-s-riadyk-tumor.371809", "text": "Специалисти от Клиниката по чернодробно-панкреатична и трансплантационна хирургия на Военномедицинска академия спасиха 62-годишен мъж с рядък тумор.\r\nПоредната изключително сложна оперативна интервенция на пациента е направена през миналата седмица от екипа на проф. Никола Владов. Болният е имал тумор на долна празна вена.\r\nСлед тотално изключване на черния дроб от кръвообращението за около 50 минути, е премахнат ретрохепаталният сегмент на вена \"кава\" между бъбречните и чернодробните вени, като същият бе заместен с изкуствен графт с дължина 12 см.\r\nВъзстановяването на пациента протича нормално и след като е напълно готов ще бъде изписан от клиниката на ВМА.\r\n ", "date": "2018.03.26", "title": "Лекари от ВМА спасиха мъж с рядък тумор"}
{"url": "https://www.dnes.bg/stranata/2018/03/26/taksidjii-protestirat-iskame-po-goliama-sigurnost.371812", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСедмицата започва с протест на таксиметрови шофьори на няколко места в страната с искане за повече сигурност по време на работа. Конкретният повод е убийството на шофьор в село Николово в средата на месец март. Тогава той бе намушкан от две непълнолетни момчета с цел обир.\n\r\nСамият протест се провежда пред Съдебната палата в Русе. Рано сутринта по-голямата част от колите се събраха на паркинг на голям хипермаркет. Те тръгнаха оттам към 8 часа, но се наложи изчакването на патрулен екип, който да ги съпроводи. Колите преминаха през почти всички централни улици в града и дори се стигна до задръствания, защото автомобилите са повече от 100.\r\n                    \r\n                    \r\nПо думите на един от протестиращите таксиджии едно от основните искания е да има ефективни присъди срещу двете 18-годишни момчета, които са убили техния колега в село Николово.\n\r\n\"Чувстваме се притеснени на работното си място. Не сме защитени нито от закон, нито от държавата. Ще внесем нашите искания за по-голяма защита на нашите работни места в Народното събрание\", категорични са протестиращите пред \n\r\nСпоред тях доста често стават нападения срещу таксиметрови шофьори в страната.\n\r\n\"Нападения имаше в Плевен, в Ямбол, също в Пловдив колега беше убит, така че доста са случаите само през тази година, да не говорим назад във времето. Обмисляме национален протест, ако и малкото, което чакаме, не бъде изпълнено\", твърдят шофьорите.\n\r\nДелото срещу двете момчета, които са обвинени в убийството на 59-годишния таксиметров шофьор, ще започне към 10 часа в съдебната зала. При извършване на престъплението и двамата са били непълнолетни, но вече имат навършени 18 години. Според магистрати присъдите могат да стигнат до 10 години лишаване от свобода.\r\n ", "date": "2018.03.26", "title": "Таксиджии протестират: Искаме по-голяма сигурност!"}
{"url": "https://www.dnes.bg/crime/2018/03/26/krai-bylgarsko-selo-otkriha-trup-na-syrbin-v-dunav.371800", "text": "Мъж е намерил смъртта си в река Дунав. Тялото на мъртвия, който е на видима възраст около 50-55 години, е открито от гренични полицаи във водите на реката, съобщиха от ОДМВР-Видин. \r\nСигнал за намерения труп, малко след километър 798, което е до село Кутова, е подаден на 23 март около 15:20 часа.\r\nДежурна оперативна група на ОДМВР-Видин е извършила оглед и не е констатирала насилствена смърт.\r\nТялото е транспортирано за аутопсия във видинската болница.\r\nСпоред откритите документи в джоб на дрехата, мъжът е идентифициран като сръбски гражданин.\r\nРаботата по случая продължава, образувано е досъдебно производство по описа на РУ-Видин.", "date": "2018.03.26", "title": "Край българско село – откриха труп на сърбин в Дунав "}
{"url": "https://www.dnes.bg/notifikacii/2018/03/26/rabotlivite-germanski-starcheta-a-kak-e-v-bylgariia.371803", "text": "\r\nКакто съобщава медията през уикенда, цитирайки отговор на федералното правителство на въпрос на Зелените,  през 2016 г. около 1,42 милиона пенсионери в Германия са били работа. През 2000 г. този брой все още е бил 539 000 души.\r\nСлучайни проверки от страна на Федералната статистическа служба показват, че по-голямата част от работещите пенсионери (47,5%) работят на мини-работни места. Според анкетата 24,8% от работещите възрастни работят като самостоятелно заети лица.\r\n„Промяната от трудов живот към пенсиониране по никакъв начин не е така регулирана, че всички служители да могат да се справят\", казва пенсионият експерт от Зелените Маркус Курт пред списанието. Ето защо според него е нужда намеса на законодателя.  \r\nГерманският институт за икономически изследвания междувременно се изказа за повече гъвкавост по отношение на работещите пенсионери.\r\n„При наемането на служители, които имат постоянна пенсия, не трябва да има горна граница за продължителността и броя на възможните ограничения“, поясняват двамата експерти на института Герт Вагнер и Корнелиус Рихтер в статия за неделното издание на Tagesspiegel. По думите им законодателят трябва да създаде съответен регламент, който да създава надеждност за служителите и работодателите.\r\nЕкспертите също така не виждат опасност за отблъскване на по-младите служители от по-възрастните работници. По този начин възрастните хора биха могли да увеличат пенсионните си ставки, а работодателите могат да придобият опитни служители, пишат авторите на DIW.\r\nВ Германия има над 17 млн. души на възраст 65 и повече години – около 20% от общото население на федералната република.\r\nКато цяло обаче пенсионерите са около 21 млн. души. Около 16,9 млн. от тях са в Западна Германия, а в Източна Германия техният брой е 4,1 млн. Средната месечна пенсия при мъжете в края възлиза на около 1100 евро, а на жените – 800 евро.\r\nВ днешна Германия мъжете и жените излизат в пенсия на 65 години, но е предвидено до 2029 г. пенсионната възраст да се повиши постепенно до 67 години. Само че това повишение е вече заложено в разчетите на пенсионните каси и отсега е видно, че ако нещо не се промени в германското общество, и тази промяна ще се окаже недостатъчна. Затова експерти на Християндемократическия съюз предложиха до към 2100 г. в пенсия да се излиза чак на 70 годишна възраст. \r\nКаква е тенденцията за България вижте в ", "date": "2018.03.26", "title": "Работливите германски старчета! А Как е в България?"}
{"url": "https://www.dnes.bg/pop/2018/03/26/27-godini-grupa-akaga.371815", "text": "Една от най-популярните български групи, сформирани в началото на 90-те, ще отпразнува своя юбилей с мащабен концерт. Шоуто на \"Акага\" ще бъде на 9 октомври в зала 1 на НДК и ще припомни на феновете апогея на българската, различна и смела музика.\n\r\nНа сцената ще се качат всички хора, които някога са били част от групата и са допринесли за успехите, които групата жъне вече 27 години на световно ниво.\n\r\n1991 г. е началото на групата, която се сформира като инструментална и осъществява мечтата си да свири стил напълно непознат за България. Дързък експеримент на приятели от Музикалната академия в София, който обаче само за година налага името \"Акага\" и го превръща в символ на качествения съвременен български звук.\r\n                    \r\n                    \r\nОще през 1992 г. издават два албума и са поканени от покойния проф. Хачо Бояджиев да станат група на Националната телевизия. Включват се в разнообразни фестивали и почти всички джаз форуми в страната, включително и най-добрия джаз фестивал в Монтрьо. \n\r\nДосега имат 6 албума, пътуват многократно за участия в Европа и Русия, където свирят със Софийска филхармония и \"Мистерията на българските гласове\" в Болшой театър. От 2007 г. правят големи концерти и в НДК, като се очаква този на 9 октомври да бъде един от най-мащабните проекти.\n\r\nКонцертът, който предстои, ще представлява мултимедийно шоу и ще обхване отделни периоди от развитието на групата. На огромни мултимедийни екрани ще бъдат излъчвани непускани до този момент архивни кадри, съчетани със съвременна визия.\n\r\nВ юбилейния спектакъл ще вземат участие някои от най-успешните български музиканти, които са били част от \"Акага\" през всички тези години. Сред тях са Ясен Велчев от група \"ТЕ\", който свири в продължение на 10 години, Цветан Недялков от \"Ку-ку бенд\", Кристиян Александров, някога барабанист на групата, а в момента един от най-изявените джаз пианисти в Канада и носител на Грами за джаз албум, Калин Вельов и още много други изпълнители.\n\r\nНа сцената ще си партнират и артистите Станимир Гъмов, Митко Павлов и спортният журналист Камен Алипиев, неразривно свързани с групата. По време на шоуто феновете ще се насладят и на някои други обичани и изявени български певци, с които музикантите имат съвместни проекти.\n\r\nОт 11 години Акага е в постоянен състав - Красимир Куртев (бас, вокал), Иво Казасов (тромпет, вокал), Георги Велев (тромпет, вокал), К. Кирилов-Джоджо (тромбон, вокал), Д. Митев-Дънди (барабани), Петър Главанов (китари), Калин Петров (клавишни).\n\r\nНа концерта на 9 октомври в зала 1 на НДК посетителите ще могат да закупят и новия албум на групата, който ще бъде издаден на винил специално за юбилея.  Билети за юбилейния концерт могат да бъдат закупени на цена от 15 до 50 лева в OMV и мрежата на Eventim.bg.", "date": "2018.03.26", "title": "27 години група \"Акага\""}
{"url": "https://www.dnes.bg/index/2018/03/26/jeni-jivkova-otkriva-sofia-fashion-week.371813", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОт 27 до 30 март на едно място ще се съберат най-добрите дизайнери и модели за седмицата на модата в София. И тази година на най-бляскавото модно събитие \"Sofia Fashion Week\" дизайнерите ще покажат своите творчески идеи за настъпващия пролетно-летен сезон.\n\r\nОще от първата вечер от седмицата на модата ще станем свидетели на много красота, стил и изящество. Евгения Живкова ще открие \"Sofia Fashion Week\" с пролетно-лятната си колекция.\n\r\n\"Надявам се колекцията ми да се хареса на дамите и да се приеме добре. Използвам различни флорални мотиви и пеперуди. Използвам тънко букле. Манта с рокли или манта с панталони са доста модерни. Тази колекция ще има много панталони“, сподели дизайнерката в студиото на \"България сутрин\" по .\r\nПо повод протоколните облекла на дамите и коментарите напоследък за визията на Десислава Радева - съпруга на президента Радев, Жени Живкова казва, че е изключително трудно на официални събития хем да се спази протокола, хем да се изпъкне. \n\n\n\n\r\n\"Отговорниците за визията на държавниците ни трябва да се обръщат по-често към дизайнерите. Ако някой има пропуски в облеклото си, то критиката би могла да го насочи към правилния път\", каза още тя.", "date": "2018.03.26", "title": "Жени Живкова открива \"Sofia Fashion Week\""}
{"url": "https://www.dnes.bg/notifikacii/2018/03/26/sled-piianski-skandal-jena-naryga-myja-si-v-shumen.371814", "text": "Жена наръга мъжа си след пиянски скандал в Шумен, съобщиха от Областната дирекция на МВР.\r\nИнцидентът станал в събота около 18:30 часа в жилище в града. \r\n51-годишна жена и 47-годишният й приятел гостували на техен близък в Шумен. След солидна почерпка с алкохол между  жената и нейния приятел възникнал скандал, при който тя нанесла с нож три удара в областта на гърба му. Сигнал за случая чрез телефон 112 подал домакинът.\r\nПострадалият бил откаран с екип на ЦСМП в МБАЛ. Раните били обработени и след като станало ясно, че не били засегнати жизнено важни органи, мъжът бил освободен от болничното заведение без опасност за живота.\r\nЖената е задържана за 24 часа в полицейското управление в Шумен за нанесената телесна повреда. \r\nРаботата по случая продължава под надзор на прокурор от Районна прокуратура- Шумен.", "date": "2018.03.26", "title": "След пиянски скандал – жена наръга мъжа си в Шумен "}
{"url": "https://www.dnes.bg/notifikacii/2018/03/26/dylgoto-biagstvo-na-puchdemon-do-germanski-zatvor.371802", "text": "\r\nТочно в Германия в неделя в 11 часа местно време германската полиция спира на аутобан А7 в Шлезвиг-Холщайн автомобил. В него се намира най-издирваният от Испания човек през този уикенд, който обаче отдавна вече не иска да се нарича испанец – Карлес Пучдемон, провинциалният политик от Херона (Жирона на местния език, б. ред.), който искаше да пренапише историята на Каталуния. \r\nДългото бягство на някогашния премиер на региона, който през октомври прокламира независимостта на Каталуния, а след това веднага бе обезвластен и емигрира от Испания, сега завършва в затвора в Ноймюнстер – точно в тази страна, от която каталунските сепаратисти някога се надяваха техният \"процес\", отцепването от Испания, да получи силна подкрепа.  \r\nПреди няколко години в Берлин, както и в други няколко столици, бе създадено каталунско посолство, което да популяризира не само каталунската култура и традиции, но и евентуалната независима република. Пучдемон, който стана премиер и шеф на каталунското регионално правителство през януари 2016 г., дори изпрати член на кабинета, специализиран в областта на външните работи, да посети Берлин и Брюксел, за да създаде контакти. Но вратите на повечето политици останаха затворени за сепаратистите, а в германските медии \"процесът\" им бе отразяван, но но и одобряван.\r\nСлед като не успя да попречи на сепаратистките каталунски партии да запазят мнозинството си на изборите за регионален парламент, испанското правителство насочи вниманието си към съдилищата. В началото на този месец самият Пучдемон обяви, че се отказва от усилията си да бъде . Въпреки това обаче той продължи с усилията си за привличане на международна подкрепа за каузата на каталунските сепаратисти, посещавайки Финландия и Швейцария, за да присъства на конференции, отбелязва New York Times, посочвайки, че Пучдемон получи подкрепа от сепаратистки политици в Европа, но не успя да се срещне с лидера на нито едно европейско правителство.\r\nВъпреки това германският журналист и писател Томас Урбан написа в Sueddeutsche Zeitung, че Пучдемон е успял да превърне каталунския конфликт в международен, което не е в интерес на Мадрид. Освен това твърдата линия на централното испанско правителство рискува да обедини сепаратисткото  движение, \r\nСега властите в Испания обвиняват Пучдемон в бунт и метеж срещу държавната власт - твърдения, които могат да докарат обвинение в „държавен тероризъм\" на всеки втори жител на провинцията. Предстои да видим дали новата агресивна позиция на Мадрид ще отслаби или засили сепаратисткото движение, но в Каталуния ефектът от ареста незабавно стана ясен след сблъсъците по улиците на Барселона в неделя, когато десетки хиляди демонстрираха в подкрепа на човека в затвора в Ноймюнстер. \r\n", "date": "2018.03.26", "title": "Дългото бягство на Пучдемон до... германски затвор"}
{"url": "https://www.dnes.bg/crime/2018/03/26/haskovliika-metna-2500-i-400-leva-na-izmamnici.371816", "text": "Жена от Хасково стана поредната жертва на ало измама, съобщават от Областната дирекция на МВР.\r\nТя е била въвлечена в заблуждение по схемата \"съдействие на полицията\".\r\nЖената, на 56 години, хвърлила през терасата на жилището си в жк \"Орфей\" наличните си 2500 евро, 400 лева и златни накити.\r\nРаботата по случая продължава.", "date": "2018.03.26", "title": "Хасковлийка метна €2500 и 400 лева на измамници"}
{"url": "https://www.dnes.bg/izlojbi/2018/03/26/za-pyrvi-pyt-izlojba-jivopis-i-vratovryzki.371820", "text": "Първата по рода си изложба, където на едно място се срещат живопис и… вратовръзки, ще бъде открита днес от 17:00 часа в Народния театър \"Иван Вазов\".\n\r\nПлатната на световно признатия български художник Павел Митков, посветени на театри от различни градове, ще включват и авторските вратовръзки на дизайнера Георгия Рачева.\n\r\nДатата и мястото на събитието не са случайни, защото именно в навечерието на Световния ден на театъра авторите са избрали да покажат алтернативно, но и нагледно, че когато човек истински цени театъра, може да го носи до сърцето си - буквално.\r\n \r\nИзложбата \"Театърът – близо до сърцето\" събира 13 картини, всяка от които изобразява театър от България или от света. Върху платната са инсталирани вратовръзки, като те са основата, върху която се рисува. \r\n                    \r\n                    \r\nСъчетанието на вратовръзки, платна и бои е с театрална цел и авторите дават свобода за интерпретация: от една страна това е една смела арт инсталация, от друга - елементът вратовръзка е близък до ежедневието, той е представителна и официална част от облеклото.\n\r\nИ ето приложимата част – вратовръзката \"притежава\" част от театъра, след като той бъде нарисуван върху тази инсталация. Така всяка изрисувана вратовръзка е част от този театър, а когато я носиш – театърът е близо до сърцето ти.\r\n \r\nИзложбата е с вход свободен и е отворена както за ценителите на театъра, така и за всеки с усет за стил и уникалност.", "date": "2018.03.26", "title": "За първи път изложба – живопис и... вратовръзки"}
{"url": "https://www.dnes.bg/cars/2018/03/26/toyota-razkri-novata-hechbek-corolla.371818", "text": "Компанията Toyota разкри подробности за новото поколение на хечбека си Corolla, което ще бъде официално представено по време на стартиращия тази седмица автомобилен салон в Ню Йорк. Моделът е получил нов дизайн и платформа със спортни насттройки, както и необичаен \"хибриден\" вариатор.\r\nЗа хечбека се предлагат 6-степенна механична скоростна кутия или безстепенна трансмисия Direct Shift-CVТ, която може да имитира работата на 10-степенна секвенциална кутия. Тя е снабдена със спортен режим и първата в света \"стартова\" предавка, предназначена за бързо ускорение от място.\n\r\nToyota Corolla разчита на 2,0-литров бензинов мотор с 4 цилиндъра от семейството Dynamic Force Engine с комбинирано впръскване на гориво, а също така и със система за промяна на фазите на газоразпределение. Мощността на двигателя не се съобщава официално, но според някои източничи тя е 171 к.с. и 205 Нм.\r\n                    \r\n                    \r\nВ основата на новата Toyota Corolla е платформата Toyota New Global Architecture (TNGA), използвана при последните поколения на Prius и Camry. Дължината на хечбека е 4369 мм (+38,1 мм в сравнение с предшественика му), широчина - 1791 (+30,5 м;), височина - 1438 мм (+25,4 м;). Разстоянието между двете оси е 2639 мм (+38,1 мм).\n\r\nВ оборудването на новото поколение на хечбека влизат адаптивни главни светлини, светодиодни задни светлини, 18-цолови джанти, мултимедийна система с 8-инчов дисплей, безкабелно зарядно за смартфони, двузонов климатик, цифров панел и аудиосистема JBL с 800 вата и 8 колони.\r\nАвтомобилът е оборудван и с второ поколение на комплекса за безопасност Toyota Safety Sense, което включва система за предупреждение за опасност от сблъсък с функция за разпознаване на пешеходци, активен круиз-контрол, система за поддържане на лентата на движение и контрол на маркировката и с автоматични дълги светлини.\n\r\n", "date": "2018.03.26", "title": "Toyota разкри новата хечбек Corolla"}
{"url": "https://www.dnes.bg/health/2018/03/26/strahotnite-polzi-ot-kostniia-bulion.371666", "text": "Какво ще кажете за хубав костен бульон, към който може да добавите и малко зеленчуци, подправки? Звучи вкусно, но в същото време, консумацията на костен бульон има редица ползи за здравето.\r\nМного спортисти се доверяват на тази суперхрана, за да поддържат добра форма. Защо и вие да я добавите към здравословния ви начин на живот?\r\n \r\n\r\n \r\nГлюкозаминните добавки са известни, че спомагат за облекчаване на болката в ставите. Костният бульон съдържа високи нива на глюкозамин и други хранителни вещества, които поддържат ставите в добра форма и без болка.\r\n \r\nВ допълнение, хондроитин сулфатът (той се свързва с колагена и еластина за образуването на хрущяли), който се съдържа в тази суперхрана, помага и за борба с остеоартрита.\r\n \r\n\r\n \r\nОсвен че е чудесен на вкус, костния бульон прави чудеса с кожата, благодарение на съдържащия се в него колаген. Колагенът е от съществено значение не само за здравето на костите и ставите, но и улеснява образуването на еластин и други полезни хранителни вещества, които поддържат кожата по-дълго време млада и гладка.\r\n \r\nСпоред специалисти, хора, които добавят към диетата си колаген страдат по-малко от целулит, тъй като целулитът се формира поради липса на съединителни тъкани, увеличаването на абсорбцията на колаген, спомага за повишаване на здравината на кожата, като същевременно улеснява топенето на излишните мазнини.\r\n\r\n\r\n\r\n\r\n\r\n\r\n\r\n", "date": "2018.03.26", "title": "Страхотните ползи от костния бульон "}
{"url": "https://www.dnes.bg/stranata/2018/03/26/vmesto-welcome-to-varna-erdogan-ne-si-jelan.371819", "text": "Транспаранти с надписи: \"Ердоган, не си желан\" и \"Бойко, не сме троянски кон на Eрдоган\" се появиха по трасето към резиденция \"Евксиноград\" във Варна.\n\n\n\r\nДва протеста има днес срещу посещението на турския президент. Първият - на партия \"Възраждане\", който е насрочен за 12:00 часа на площад \"Независимост\", пред Съдебната палата. \r\nВторият протест ще започне половин час по-късно пред катедралния храм \"Свето Успение Богородично\". Организатор е партия \"Да, България\".\r\n\"Един президент на една държава, която, освен че се държи агресивно... той самият каза, че част от територията на България била в душевните граници на Турция, няма място в България и ако ние го посрещнем безропотно, като слуги, очевидно е, че не трябва по никакъв начин да се уважаваме повече като народ\", каза Костадин Костадинов - председател на партия \"Възраждане\", цитиран от \"БНР\".\r\n                    Очаква се по-късно днес протестиращите да предприемат и други акции на недоволство.", "date": "2018.03.26", "title": "Вместо Welcome to Varna: Ердоган, не си желан!"}
{"url": "https://www.dnes.bg/rusia/2018/03/26/sled-pojara-v-ruskiia-mol-zaginalite-veche-sa-37-dushi.371777", "text": "37 души стигна броят на жертвите след пожара, избухнал вчера в търговски център в сибирския град Кемерово.\r\nРанени са 42 души, а съдбата на 69, 40 от които деца, е неизвестна, съобщи ТАСС, цитирана от БТА.\n\r\nВ търговския център, в който има кина, ресторанти и магазини, са евакуирани стотина души.\r\nВ социалните мрежи се появиха видеоклипове, на които се вижда как посетители на търговския център скачат от прозорците с надеждата да се спасят от пламъците, съобщи bTV.\r\nСпоред първите данни на разследването огънят е тръгнал на четвъртия етаж, след което бързо се е разпространил. Там се намирали кино салоните и властите се опасяват, че броят на загиналите може да се увеличи.\r\nСъобщава се, че в два от киносалоните покривът се е срутил.\r\n ", "date": "2018.03.26", "title": "След пожара в руския мол: Загиналите вече са 37 души"}
{"url": "https://www.dnes.bg/stranata/2018/03/26/zloveshta-gledka-v-planinata-desetki-myrtvi-kone-koi-gi-ostavi.371775", "text": "\nЗловеща драма се разиграва в Осоговската планина през последните дни.\r\nДесетки коне са починали от глад и студ, оставени без грижа във високите части. Около 30 животни бедстват, а шанс да им се помогне почти не съществува.\r\nПокъртителната история стана известна след публикуването на зловещи снимки в социалните мрежи преди дни. Заради тях вчера бе организирана акция за спасяването на животните, но те са толкова изнемощели, че не могат да бъдат свалени от планината, разказва \"Дарик\".\r\nСъс съдействието на Планинската спасителна служба в Кюстендил и по-специално на Христо Абаджиев и Росен Димитров, доброволци отнесоха храна на конете - бали със слама и овес. Групата се е качила до местността Бек Бунар с 5 моторни шейни. Снегът на тази височина е около 1,5 метра.\r\r\n                    \r\n                    \"Кончетата едва стоят на краката си. Има и умираща кобила, която в предните дни е родила мъртво конче. Гледката е ужасяваща. Аз не успях дори да погледна към труповете на бедствалите животни. Никой не ти дава правото да оставяш така животни, да измират, без да ти пука”, разказа една от инициаторките за акцията в планината днес- Елица Димитрова.\r\n\"Не успяхме да ги свалим в ниската част на планината. Конете, които са живи са около 30, но не могат да ходят”, каза един от планинските спасители и председател на ТД Осогово Христо Абаджиев.\r\n\"Конете нямат сили дори да ядат, толкова са изнемощели. Мисля, че в началото на зимата броят им е бил около 100. Говори се, че собственикът  ги \"отглежда” и получава субсидии за това”, коментира друг от спасителите, хижарят Росен Димитров.\r\nПланира се и нова акция, за да се закара с моторни шейни храна на конете. Надеждата е снегът да се стопи по- бързо, за да могат животните да пасат и трева, а като добият сили да бъдат свалени на безопасно място.\r\nСнимките, публикувани в социалните мрежи, са истински зловещи. Показваме само някои от тях.\r\n ", "date": "2018.03.26", "title": "Зловеща гледка в планината: Десетки мъртви коне! Кой ги остави?"}
{"url": "https://www.dnes.bg/stranata/2018/03/26/chovek-ili-jivotno-ima-li-znachenie-oshte-za-safet-i-shtyrkelite.371774", "text": "Човек или животно – няма значение, на всеки трябва да се помага. Така е възпитан Сафет Халил, героят от село Зарица, който миналата седмица приюти премръзнали щъркели в дома си и отприщи вълна от съпричастност към животните в цялата страна.\r\nЩъркелите не са единствените, спасени от Сафет. Мъжът се грижил за сираче, вадил хора от 30-метрови преспи, пренасял е болни и родилки.\r\nНа 15-годишния Стоян от дома за сираци в Главиница давал храна и пари, а като навършил пълнолетие, го взел вкъщи.\n\n\r\n30-годишният вече мъж, който е с лека умствена изостаналост, и досега помага в стопанския двор. Сафет не го е осиновил официално, но го има като свое родно дете.\r\r\n                    \r\n                    Отделно с жена си Хабибе имат дъщеря и син. Радват се и на внук, пише \"\".\r\nНа Сафет разчитат за снегопочистването в селото заради техниката, с която разполага. Не е оставил селото без хляб в най-тежките зими. Извозвал е родилки и болни на хемодиализа.\r\nВадил е хора от 3-метрови преспи.\r\nСафет Халил е земеделски производител. Семейството му има 100 дка земя, сеят тикви, чубрица и слънчоглед.\r\nОтдавна обаче Сафет се е отдал на техниката и е оставил със земята да се занимават по-младите. Преди години купил стопанския двор на бившето ТКЗС и разположил селскостопански машини, с които оре и сее в селото.\r\nСафет и приятелите му, които се грижат за измръзналите щъркели, така са възпитани – да помагат на всеки в беда.\r\nКазват, че щъркелите за тях са благородни птици. Така знаят от предците си, които в минали години са подслонявали на застрашените от бялата смърт прелетни птици.\r\nСлед като се прочу като спасителят на щъркелите Сафет получи хиляди посланията в социалните мрежи.\r\nНа Сафет Халил бяха връчени поздравителни адреси от министъра на околната среда Нено Димов и от областния управител на Силистра Ивелин Статев. Такива получиха и кметът на Зарица Феджри Билял, и Левент Садък, който е бил рамо до рамо със Сафет при спасяването на щъркелите.\r\nЕкоминистърът изпрати и специален подарък за Сафет - екопечка на твърдо гориво.\r\n\"Знам, че щъркелите са божествени птици, символ на здраве и дълголетие. Спасих петте щъркела и го направих със сърце и съвест. Нека тези щъркели да донесат на всяко семейство, без значение религия, етнос и вяра, благословение, здраве и късмет\", сподели Сафет. \n\r\n ", "date": "2018.03.26", "title": "Човек или животно – има ли значение? Още за Сафет и щъркелите…"}
{"url": "https://www.dnes.bg/politika/2018/03/26/visoko-naprejenie-evropa-i-erdogan-ochi-v-ochi-vyv-varna.371776", "text": "Днес е денят на големите преговори между Европейския съюз и Турция, домакин на които ще бъде България. В резиденция Евксиноград във Варна едни срещу други ще застанат лидерите на Европа Жан-Клод Юнкер и Доналд Туск, президентът на Турция Реджеп Ердоган и българският премиер Бойко Борисов. \r\nРазговорите ще се опитят да потвърдят турските ангажименти за удържане на мигрантите, както и европейските ангажименти за изплащането на втория транш на Анкара за това.\n\n\n\r\nСрещата във Варна се провежда на фона на високо напрежение между ЕС и Турция. Самопреди дни лидерите на европейската общност осъдиха остро действията на Анкара срещу Гърция и Кипър. Премиерът Борисов призна, че преговорите, на които България ще е посредник, ще са много тежки.\r\r\n                    \r\n                    \"Очертава се много тежка среща, защото отношенията са крайно влошени\", каза българският премиер преди дни.\r\nПредседателят на Европейската комисия Жан-Клод Юнкер също призна, че  проблемите между ЕС и Турция не спират да се увеличават. В същото време той декларира, че Европа желае да укрепи сътрудничеството с Анкара.\r\nПодготовката на срещата във Варна преминава при засилени мерки за сигурност. От МВР до последния момент няма да оповестят улиците, които ще се затворят, както и конкретният маршрут до резиденция Евксиноград.\r\n ", "date": "2018.03.26", "title": "Високо напрежение: Европа и Ердоган – очи в очи във Варна"}
{"url": "https://www.dnes.bg/tenis/2018/03/26/zaguba-za-grisho-v-maiami-chetvyrta-za-pet-macha.371778", "text": "Григор Димитров отпадна в третия кръг на силния \"Мастърс\" турнир в Маями. Той бе победен от френския ветеран Жереми Шарди, който стигна до успеха в два сета след 6:4, 6:4 и така се класира за следващата фаза на турнира.\r\nТова е четвърта загуба на българина за последните му пет мача, припомня .\r\nПо време на мача легендарният Борис Бекер коментира в социалните мрежи, че харесва много Григор Димитров, но изобщо не разбира защо играе толкова слабо напоследък.\r\nШарди стигна до успеха в двата сета по идентичен начин. Той проби в последния гейм на всеки един от тях, като Григор буквално му подари пробивите.\r\r\n                    \r\n                    В първия сет нашето момче направи груба непредизвикана грешка и заби топката в собственото си поле. Във втория сет той имаше аванс от 30:0 на своя гейм, но последваха четири поредни точки за Шарди.\r\nТова бе пети мач между двамата и втори успех за французина.\r\n\r\n ", "date": "2018.03.26", "title": "Загуба за Гришо в Маями, четвърта за пет мача"}
{"url": "https://www.dnes.bg/usa/2018/03/26/dim-v-kabinata-kanadski-samolet-kacna-avariino-v-sasht.371779", "text": "Самолет на канадската авиокомпания \"Еър Канада\" с 67 души на борда кацна принудително снощи на летище\"Дълес\" край Вашингтон заради дим в кабината на пилотите.\r\nАвиокомпанията съобщи, че няма пострадали хора.\r\nСамолетът \"Ембраер\", който летял от Торонто към международното летище \"Роналд Рейгън\" във Вашингтон, се приземил на летище \"Дълес\" в Северна Вирджиния, съобщи Reuters, цитирана от БТА.\r\n63-ата пътници и четиримата членове на екипажа излезли невредими на пистата.\r\nФедералното управление по въздухоплаване ще разследва случая. Няма информация какво е предизвикало дима в пилотската кабина, добавя Ройтерс.\r\n ", "date": "2018.03.26", "title": "Дим в кабината: Канадски самолет кацна аварийно в САЩ"}
{"url": "https://www.dnes.bg/zvezdi/2018/03/26/kiira-naitli-na-33-mladata-zvezda-na-britanskoto-kino.371563", "text": "\n\r\nНа 26 март своя 33-ти рожден ден празнува британската актриса Кийра Найтли. Родена през 1985 година в Тедингтън, Великобритания, красавицата има участие в над 30 филма и телевизионни поредици.\n\r\nСред най-популярните й филми, с които става известна в началото, са „Ритай като Бекъм“ и „Карибски пирати: Проклятието на черната перла“. Следват нови големи роли, сред които във филмите „Наистина любов“, „Гордост и предразсъдъци“, отново в „Карибски пирати“, „Ана Каренина“, „Игра на кодове“ и други.\n\r\n\r\n                    \r\n                    \r\nКийра е родена в телевизионно семейството – майка й е Шърман Макдоналд - шотландска актриса и писателка, а баща й Уил Найтли е телевизионен и филмов актьор.\n\r\nКато малка е тренирала танци.\n\r\nОще от малка бъдещата звезда иска да стане актриса. Тя прави своя актьорски дебют още на 7-годишна възраст, като участва в телевизионната продукция от „Royal Celebration“.\n\r\nЕдна от най-първите ѝ роли в голямото кино е като героинята-дубльорка на Падме (Натали Портман) в първата част на \"Междузвездни войни: Епизод I - Невидима заплаха\".\n\r\nПрез май 2013 г. се омъжва за музиканта Джеймс Райтън, който е член на британската рок група \"Klaxons\". \n\r\nКрая на декември 2014 година младата актриса потвърди, че е бременна със своето първо дете. През май 2015 година става майка на момиченце.\n\r\nПризнава, че като голяма част от британките е фенка на футбола и по-конкретно на Уест Хям.\n\r\nСтрада от дислексия и трябва да носи специални очила, за да може да чете.\n\r\nЕдва на 20 години е номинирана за \"Оскар\" за най-добра женска роля за участието си във филма „Гордост и предразсъдъци“. С това се нарежда на пето място сред най-младите актриси, номинирани за ценното отличие.", "date": "2018.03.26", "title": "Кийра Найтли на 33: Младата звезда на британското кино"}
{"url": "https://www.dnes.bg/snimka-na-denia/2018/03/26/dyjd-i-sniag-i-v-ponedelnik-no-gradusite-trygvat-nagore.371780", "text": "И новата седмица започва с валежи – в част от страната от дъжд, а в друга – от сняг. Температурите обаче ще се повишават. \r\nМинималните ще са между минус 1 и 4 градуса, по Черноморието 5-7 градуса. Максималните ще са от 5-6 градуса в северозападните райони до 14-15 градуса в Източна България и крайните югозападни райони. Това сочи прогнозата на НИМХ при БАН, цитирана от \"Фокус\".\r\nНад планините ще има значителна облачност и ще превалява сняг, под 1400 м - дъжд и сняг. Ще духа силен, по билата до бурен югозападен вятър. Максималната температура на височина 1200 ще е около 6 градуса, на 2000 метра - около 0 градуса.\r\nЖълт код за поледици е обявен за 5 области в страната днес - Враца, Плевен, Ловеч, Габрово и Велико Търново. \r\nВ Добрич, Варна, Шумен, Бургас, Ямбол, Хасково и Кърджали е обявен жълт код заради очаквани силни ветрове. \rВъв вторник ще преобладава облачно време, на места с превалявания от дъжд, предимно слаби и краткотрайни. Вятърът ще се ориентира от северозапад, в Дунавската равнина ще е до умерен. \r\nПо-късно през деня от северозапад облачността ще започне да се разкъсва и намалява и в сряда ще бъде променлива, предимно средна и висока. Вероятността за валежи вече е по-малка, но на отделни места все още са възможни краткотрайни превалявания. \r\nСутринта ще е студено, но дневните температури бързо ще се повишават. Северозападният вятър ще отслабне.\r\n ", "date": "2018.03.26", "title": "Дъжд и сняг и в понеделник! Но градусите тръгват нагоре"}
{"url": "https://www.dnes.bg/stranata/2018/03/26/taksidjii-na-protest-iskat-spravedlivost-za-ubit-kolega.371781", "text": "Таксиметрови шофьори излизат на протест с искане за справедлива присъда за убийството на техен колега.\r\nДнес в Русе ще се проведе поредното заседание за смъртта на таксиметровия шофьор Валери Спиридонов. За престъплението пред съда се изправят двама 17-годишни ученици. Те наели таксито, за да го ограбят, припомня Нова.\r\nПри опита да вземат оборота, се стигнало до спречкване и шофьорът бил намушкан смъртоносно с нож над 10 пъти. \r\nКолегите на Спиридонов настояват да се даде по-голяма гласност на проблема със зачестилите нападения над таксиджии по време на работа и да се вземат  спешни законодателни решения. \r\nВ подкрепа на исканията на протестни шествия ще излязат и шофьори в Пловдив, Варна, Ямбол и Велико Търново. \r\n ", "date": "2018.03.26", "title": "Таксиджии на протест: Искат справедливост за убит колега"}
{"url": "https://www.dnes.bg/eu/2018/03/26/desetki-raneni-pri-sblysyci-sled-aresta-na-puchdemon.371782", "text": "Над 50 души бяха ранени при сблъсъци по време на протеста заради ареста на каталунския лидер Карлес Пучдемон.\r\nВчера той бе задържан на германско-датската граница.\r\nСред пострадалите в снощните протести има и 8 полицаи. Четирима души са били арестувани.\r\nВ протеста се включиха около 50 хил. души, съобщи bTV.\r\nПо време на сблъсъците полицията отправила предупредителни изстрели във въздуха и използва палки срещу протестиращите. Демонстрантите пък замеряха униформените с бутилки, яйца, метални предмети и отпадъци.\r\nПротестното шествие премина от представителството на Европейската комисия до германското консулство.\r\nДнес се очаква Пучдемон да се изправи пред германския съд, за да се потвърди самоличността му. След това ще се решава дали да бъде екстрадиран в Испания\r\n ", "date": "2018.03.26", "title": "Десетки ранени при сблъсъци след ареста на Пучдемон"}
{"url": "https://www.dnes.bg/index/2018/03/26/receptata-dnes-hrupkava-fokacha-s-cheri-domati.371556", "text": "\r\n \r\n15 г прясна мая\r\n3 супени лъжици топла вода\r\n225 г брашно\r\n10-12 чери доматки\r\n2 щипки сол\r\nсушен розмарин\r\nЗа чесновото масло:\r\n4 супени лъжици зехтин или 50 г масло\r\n1-2 стрити скилидки чесън\r\n1/2 глава лук\r\n\r\n\r\n \r\nРазтворете маята в чаша с количеството вода упоменато в съставките и я оставете за около 10 минути. В купа или тава сложете брашното заедно със солта и разбъркайте. Направете кладенче и изсипете маята.\r\n \r\nСлед като получите тесто трябва да го месите около 10 минути върху набрашнен плот. Оформете го като топка, сложете го в купа и я покрийте с домакинско фолио. Оставете го да втаса за около 40 минути.\r\n \r\nСлед това отново го премесете леко и разточете до дебелина около 1 см. Намажете го обилно с чесново масло, направете няколко дупки и поставете във всяка по половин разрязан чери домат. Поръсете със сушен розмарин или друга ваша любима билка. Поръсете и с нарязания лук.  Печете в предварително загрята фурна на 180 градуса до готовност.\r\n\r\n", "date": "2018.03.26", "title": "Рецептата Dnes: Хрупкава фокача с чери домати"}
{"url": "https://www.dnes.bg/rusia/2018/03/26/48-jertvi-izdirvat-oshte-16-dushi-sled-ogneniia-ad-v-kemerovo.371783", "text": "Броят на жертвите в търговския център в руския град Кемерово достигна 48 души, съобщи ТАСС, като се позова на оперативния щаб за ликвидиране на извънредната ситуация. \n\r\n\"На мястото на пожара в района на кинозала са открити телата на още 11 загинали. Така е потвърдена смъртта на 48 души\", каза говорител на щаба.\n\n\r\nОт там съобщиха, че се издирват още 16 души. \"Те може да се намират в кинозалите, които са се срутили от четвъртия на третия етаж\", обясни говорителят. \r\nСмъртта на 48-те души беше потвърдена и от Министерството на извънредните ситуации. Заместник-министърът Владлен Аксьонов обясни, че при обследването на сградата е установено запазването на още две допълнителни огнища на тлеене в отделни помещения. Две от трите кинозали са се срутили от четвъртия на третия етаж, обясни Аксьонов. Намерените тела още не са идентифицирани. \r\n                    \r\n                    \r\nЧетирима души са задържани и разпитани, включително арендаторът на помещението, в което се предполага, че е възникнал пожарът, както и управителят на компанията, обслужваща търговския център, съобщи говорителката на следствения комитет Светлана Петренко.", "date": "2018.03.26", "title": "48 жертви, издирват още 16 души след огнения ад в Кемерово"}
{"url": "https://www.dnes.bg/za-da-se-razbirame/2018/03/26/liuboven-horoskop-za-26-mart-1-april.371664", "text": "Тази седмица ще бъде изпълнена с трудни моменти. На повечето представители на отделните зодии ще се наложи да взимат трудни решения и да се изправят пред любовни предизвикателства. Някои, разбира се, ще се радват и на щастие в любовен план.\r\n\r\n \r\nТази седмица ще е една от най-драматичните за Овните в любовен аспект. На хоризонта се задава промяна. Възможно е през тази седмица да откриете любовта или да почувствате пеперуди в корема. За някои от представителите на Овните е възможно да се случи забежка за една нощ, която обаче да прерасне в нещо повече. Изкушения няма да липсват.\r\n \r\nЗа Овните, които са във връзка са възможни разочарования. За други дори има вероятност да приключат взаимоотношения с партньорите си. Напрежението ще стихне в края на седмицата.\r\n \r\n\r\n \r\nПрез тази седмица ще ви се наложи да проведете някои сериозни разговори с партньора си, независимо дали ви харесва или не. Много е вероятно да постигнете съгласие. За някои дори въпросите ще са на живот и смърт за връзката. Късметът е на ваша страна, защото в този период и двамата ще сте готови да говорите и да правите нещата заедно.\r\n \r\n\r\n \r\nЗа Козирозите във връзка тази седмица може да се окаже разтърсваща. Възможни са домашни драми, които да отвлекат вниманието ви от удоволствията, които можете да споделите взаимно. Има и друга възможност – с партньора ви да вземете бързо решение за нещо, което да придвижи връзката ви напред в положителна посока. Ще бъде едно наистина вълнуващо пътуване.\r\n \r\nНеобвързаните ще имат възможност да срещнат подходящ партньор за връзка в края на седмицата.\r\n\r\n", "date": "2018.03.26", "title": "Любовен хороскоп за 26 март – 1 април"}
{"url": "https://www.dnes.bg/eu/2018/03/26/kogato-erdogan-govori-kak-evroehoto-zaglyhva-zapadyt-niama-da-me-pouchava.371787", "text": "Часове преди срещата на върха Европейски съюз - Турция във Варна, Реджеп Ердоган заяви, че няма да допусне Западът да го поучава и няма да отстъпи пред европейските лидери.\r\n\"Западът се опитва да ни поучава, да ни дава съвети - оставете ги за себе си. За всичко имам видеодокументи... Ще бъдем заедно във Варна, подготвен съм и всичко ще им покажа. Ще бъдем непоклатими, никакви отстъпки няма да правим\", посочи Ердоган със суров тон пред участниците в регионалната конференция на управляващата партия в Трабзон.\n\n\n\n\n\r\nТой подчерта, че Западът завижда и ревнува, провокиран от динамичното развитие на Турция през последните 15 години.\r\r\n                    \r\n                    Началото на срещата в резиденция Евксиноград е планирано за 19 часа и ще продължи най-малко два часа, след което домакинът Бойко Борисов, европейските лидери Доналд Туск и Жан-Клод Юнкер ще дадат съвместна пресконференция.\r\nАнкара очаква от ЕС конкретни стъпки за възстановяването на атмосферата на взаимното доверие, актуализиране на споразумението по Митническия съюз Турция – ЕС, либерализиране на визовия режим за турските граждани, ускоряване на процеса за финансовата помощ за сирийските бежанци в Турция и най-вече общи действия в борбата срещу тероризма.\r\nВ същото време представителите на ЕС възприемат срещата във Варна като платформа за укрепване на сътрудничеството с цел отстраняване на проблемите, натрупани в отношенията с Турция.\r\n\n\r\nБългария ще е посредник в опита за подобряване на отношенията между Анкара и Брюксел.\r\nКакво очакват хората, как Варна се готви за знаковата среща... вижте във видето на                     \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2018.03.26", "title": "Когато Ердоган говори, как евроехото заглъхва: Западът няма да ме поучава!"}
{"url": "https://www.dnes.bg/world/2018/03/26/sauditska-arabiia-prehvana-raketi-izstreliani-ot-iemen.371784", "text": "Седем балистични ракети, изстреляни от йеменски шиитски бунтовници, бяха прехванати тази нощ над Саудитска Арабия. Един човек загина и двама бяха ранени от отломки от ракетите, предадоха Франс прес и Ройтерс.\n\r\nТри от ракетите са били изстреляни срещу столицата Рияд, една срещу гарнизонния град Хамис Мешейт и три срещу градове в южната част на кралството, съобщи говорител на военната коалиция от сунитски държави начело със Саудитска Арабия. \n\r\nУбитият е египтянин, живеещ Рияд, а двамата ранени също са египтяни. Всичките седем ракети, изстреляни от бунтовниците хуси, са прехванати и унищожени, добави говорителят, цитиран от ДПА.\n\r\nРакетното нападение съвпадна с третата годишнина от интервенцията на коалицията срещу бунтовниците хуси в Йемен, подкрепяни от шиитски Иран. Бунтовници хуси превзеха йеменската столица Сана през 2014 г. и конфликтът се разрасна с напредването на хусите към южния град Аден, контролиран от правителството. През март 2015 г. Саудитска Арабия и съюзените с нея сунитски държави предприеха военна намеса срещу бунтовниците шиити.\r\r\n                    \r\n                    /БТА/", "date": "2018.03.26", "title": "Саудитска Арабия прехвана ракети, изстреляни от Йемен"}
{"url": "https://www.dnes.bg/notifikacii/2018/03/26/moje-da-sme-bedni-i-posledni-no-pyk-kupuvame-kolko-vzimame.371789", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългария отново попадна на дъното на еврокласация. Според данните на Евростат българската минимална заплата е най-ниската в целия Европейски съюз, а почасовото заплащане у нас е над 4 пъти по-малко от страните в общността. \n\r\nКаква е картината ако съпоставим данните за възнаграждения с цените на основните продукти?\n\r\nСпоред икономиста от КНСБ Любен Томев не чуваме нищо ново от Евростат, а именно, че България от край време си е била на дъното на подобни класации.\n\n\n\r\n\"Може да сме последни, но тенденцията не е такава, каквато изглежда. Наблюдаваме подобрение на покупателната способност на българина в последно време. Средната работна заплата е доста рискова и не може да се направи точна финансова картина на доходите на българина\", твърди Томев в \"България сутрин\".\rТой е на мнение, че в последно време частният сектор плаща повече, защото иначе няма кой да работи и цялата квалифицирана работна ръка се изнася към европейските пазари.\n\r\nПо думите на икономиста Владимир Каролев тенденцията е България след 2000 година да настига средноевропейските доходи.\n\r\n\"Ускоряването на ръста в заплатите е сериозно в последните 4 години. Ясно е, че скоро няма да стигнем европейските доходи, но въпросът е дали вървим в правилната посока. Според мен се движим добре\", отбеляза икономистът пред .\r\nКаролев е категоричен, че минималната работна заплата е крайно ниска за столицата, но в същото време тези пари за хората от някое село са предостатъчни.\n\r\n\"Има 6 държави, в които няма МРЗ. Една от тях е Швейцария. Не е водещ фактор стойността ѝ за състоянието на финансовия ни пазар. По-добре е да се направи диференцирана заплата, защото доста често на хората се плаща на ръка. Реално качване на доходите има, но са нужни по-добри технологии и по-добро образование\", завърши Владимир Каролев.", "date": "2018.03.26", "title": "Може да сме бедни и последни, но пък купуваме... Колко взимаме?"}
{"url": "https://www.dnes.bg/cars/2018/03/26/shofirash-v-nasreshtnoto-olekvasht-s-10-tochki-i-oshte.371791", "text": "10 точки ще се отнемат на шофьори за неправилно изпреварване, ако е създадена опасност за движението. Досега санкцията бе 8 точки.\r\n10 точки ще се вземат и за шофиране в насрещното платно по магистрала или скоростен път, а при повторно нарушение - 12 точки.\n\r\nТези промени в наредбата за контролните точки са вече в сила, след като бяха обнародвани преди дни.\r\nБез 8 точки ще остават шофьори, ако не спрат на знак \"Стоп\".\r\nВ промените в наредбата е предвидено още младите шофьори да получат максималния брой точки две години след като са взели книжка, пише \"\".\r\r\n                    \r\n                    Контролни точки ще се възстановяват чрез частично увеличаване с 1/3 след преминато допълнително обучение. То не трябва да е повече от веднъж годишно, има и условие водачът да е платил глобите в срок от един месец от влизането в сила на наказателното постановление. \n\r\nПредвидена е и възможност за служебно възстановяване след изтичане на две години, считано от датата, на която е влязло в сила последното наказателно постановление.\n\r\n ", "date": "2018.03.26", "title": "Шофираш в насрещното – олекващ с 10 точки. И още..."}
{"url": "https://www.dnes.bg/sofia/2018/03/26/eto-kyde-sofiiska-voda-shte-izvyrshva-remonti.371795", "text": "На 27 март 2018 г. (вторник), във връзка с пресвързване на уличен водопровод на ул. \"Трендафил\" с. Мърчаево, се налага спиране на водоподаването от 10:00 до 16:00 часа на клиентите на \"Софийска вода\", живеещи в района на: с. Мърчаево.\n\r\nПри продължителност на строително-ремонтните дейности над 12 часа дружеството ще осигури алтернативно водоснабдяване с водоноска на адрес: ул. \"Черешова градина\" пред кметството.\n\r\nНа 27 март 2018 г. (вторник), във връзка с подмяна на сградни водопроводни отклонения на ул. \"Света гора\" и ул. \"Крум Попов\", жк. \"Лозенец\", се налага спиране на водата от 10:00 до 18:30 часа на ул. \"Бряст\", ул. \"Света гора\" - от ул. \"Кръстю Сарафов\" до ул. \"Бряст\". \r\n                    \r\n                    \r\nОт 09:00 до 18:00 часа на ул. \"Крум Попов\" от ул. \"Синчец\" до бул. \"Христо Смирненски\", ул. \"Неразделни\". При продължителност на строително-ремонтните дейности над 12 часа алтернативно водоснабдяване с водоноски ще има на адрес: ул. \"Бряст\" - ъгъла с ул. \"Света гора\", на ул. \"Крум Попов\" - ъгъла с ул. \"Яворец\".\n\r\nНа 27 март 2018 г. (вторник), във връзка с реконструкция на уличен водопровод на ул. \"Канала\", жк. \"Дружба\" I, се налага спиране на водоподаването от 09:00 до 21:00 часа в района на ул. \"Канала\".\n\r\nПри продължителност на строително-ремонтните дейности над 12 часа \"Софийска вода\" ще осигури водоноска на адрес: ул. \"Канала\" №27.\n\r\nНа 27 март 2018 г. (вторник), във връзка с подмяна на сградно водопроводно отклонение на бул. \"Мадрид\", кв. \"Подуяне\", се налага спиране на водоподаването от 09:00 до 17:00 часа на клиентите на дружеството, живеещи в района на: бул. \"Мадрид\" - от бул. \"Евлоги и Христо Георгиеви\" до ул. \"Алеко Константинов\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване на адрес: бул. \"Мадрид\" №10.\n\r\nНа 27 март 2018 г. (вторник), във връзка с подмяна на сградно водопроводно отклонение на бул. \"Инж. Иван Иванов\", жк. \"Зона Б-5\", се налага спиране на водоподаването от 10:00 до 18:00 часа в района на: бул. \"Инж. Иван Иванов\" от бул. \"Александър Стамболийски\" до бул. \"Тодор Александров\".\n\r\nПри продължителност на строително-ремонтните дейности над 12 часа алтернативно водоснабдяване с водоноска ще има на адрес: бул. \"Инж. Иван Иванов\", ъгъла с бул. \"Александър Стамболийски\".\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на \"Софийска вода\" АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.\n\r\n\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.03.26", "title": "Ето къде \"Софийска вода\" ще извършва ремонти!"}
{"url": "https://www.dnes.bg/sofia/2018/03/26/da-izchistim-sofiia-ot-dnes-do-28-april-a-sled-tova.371785", "text": "Днес започва традиционната кампания на Столична община за пролетно почистване на столицата. Тя ще продължи до 28 април, а мотото й е \"Заедно да почистим София пролетно\".\r\nСтарт ще бъде даден от децата от 74-то СУ \"Гоце Делчев\" и техните родители в район \"Връбница\" от 11.00 ч. Те ще почистят, ще засядат дървета ще възстановят и боядисат пейките в училищния двор.\r\nТази година кампанията ще протече на два етапа. Първият етап - \"Заедно да почистим, поддържаме и пазим своя квартал\", е от 26 март до 15 април. През този период ще бъдат почистени прилежащите територии към жилищни сгради и еднофамилни къщи, дворове, паркинги, държавни и общински учреждения, паркове, детски и спортни площадки, градинки, междублокови пространства, затревяване на свободни общински площи и др., засаждане на растителност.\r\r\n                    \r\n                    Вторият етап - \"За по-чиста и зелена София\", е от 16 до 28 април. По време на него ще се изпълнят дейности по озеленяване на училищни дворове, детски заведения, територии около паметници, затревяване на свободни общински места, засаждане на дървета, нискостеблени храсти и цветя в градинки и паркове, възстановяване на пейки и боядисване на същите; почистване на ел. табла от агитационни материали, рисуване от спонсори.\r\nЩе бъдат почистени територии около манастири, крайградски места и зони за отдих, затревяване на свободни площи, засаждане на дървета, нискостеблена растителност, цветя.\r\nХората ще могат да дават сигнали и предложения на телефона на оперативния център на Столичния инспекторат 987 55 55 и 93 77 566 в периода на кампанията (вкл. събота и неделя).\r\nЗа кампанията по пролетното почистване ще бъдат осигурени 50 000 броя чували и 20 000 броя ръкавици.\r\nИзпратени са покани до строителни и транспортни фирми да се включат с транспортна и товарачна техника, която ще бъде насочена към районните администрации за почистване на нерегламентираните сметища.\r\nОстава въпросът дали след кампанията усилията за поддържане на чистотата в столицата ще продължат. ", "date": "2018.03.26", "title": "Да изчистим София – от днес до 28 април! А след това?"}
{"url": "https://www.dnes.bg/stranata/2018/03/26/shofioryt-greshi-firmata-go-otnasia-triabva-li.371790", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТрябва ли номерата на служебните автомобили да се свалят заради лични грешки на шофьорите, които ги управляват?\r\nТози въпрос постави бизнесменът Веселин Илчев. Той е потърпевш от няколко такива случаи и организира протест срещу тази практика на 22 април.\r\n\"Представете си, че шофьорът тръгва на път, спира на бензиностанцията и понеже самосъзнанието на някои шофьори е ниско, пие две патрончета водка. И го спират полицаи. Кой понася санкциите тогава?\", попита Илчев в студиото на. И отговори, че потърпевши са само фирмите, защото служебните автомобили остават без номера от 6 месеца до една година, плащат данъци, а колите не вървят.\r\r\n                    \r\n                    Илчев разказа, че негов шофьор е получил акт докато кара личния си автомобил, а когато бил проверен по време на работа и се оказало, че не си го е платил, били свалени номерата на служебния автомобил.\r\n\"И камионът сега стои на трупчета\", каза Илчев и обясни, че седем негови шофьори са хванати с нарушения и седем негови автомобила са със свалени номера. Загубите му са за 45 000 лева без да има никаква вина.\r\nСпоред Владимир Тодоров от Асоциацията на пострадалите при катастрофи обаче бизнесменът трябва да има отговорност за шофьорите, които наема.\r\n\"Това е транспортна компания. Тя трябва да извършва контрол както върху превозното средство, така\r\nи върху хората, които наема\", каза той. Тодоров даде за пример шофьорите в градския транспорт, които са проверявани с дрегер всяка сутрин.", "date": "2018.03.26", "title": "Шофьорът греши, фирмата го отнася! Трябва ли?"}
{"url": "https://www.dnes.bg/za-da-se-razbirame/2018/03/26/blokirate-na-interviu-za-rabota-kak-da-izlezete-ot-situaciia.371667", "text": "Интервюто за работа е притеснителен момент за всеки един човек, дори за тези, които са били на десетки срещи с потенциални работодатели. Едва ли има човек, който да се похвали, че никога не му се е случвало да блокира по време на интервю и не знае как да отговори на някой въпрос. Това е много конфузна ситуация и неловкото мълчание потиска още повече кандидата, който иска да се представи на ниво, но това не се получава.\r\nВ такива моменти има някои трикове, които могат да ви помогнат да запазите някак самообладание, да се стегнете или поне да се опитате да маскирате притеснението си.\r\n \r\nЕто някои от тях.\r\n \r\n\r\n \r\nЕдно от важните неща преди и по време на интервю е някак да запазите самообладание и да останете видимо спокойни. Самоувереният вид ще ви спечели няколко точки, ако успеете да го постигнете. Ако започнете да се паникьосвате, тялото ви ще ви издаде бързо. Например, когато сте притеснени, кръвното ви налягане започва да се вдига, сърцето да бие по-учестено. В момента, в който стресът ви завладее, няма да можете да мислите ясно, а това респективно ще попречи и на адекватността на отговорите ви. Гласът също може да ви подведе и да се разтрепери, показвайки на интервюиращия, че вие сте под огромно напрежение. А едва ли има работодател, който да мечтае за такъв притеснителен служител.\r\n \r\n\r\n \r\nВ момент, когато сте блокирали от притеснение, първичният отговор, който изхвърча от устата ви е \"Не знам\" или пък започвате да си измисляте отговори, които нямат общо с реалността. И двете са фатални грешки, които ще ви изиграят лоша шега на интервюто за работа.\r\n \r\n\r\n \r\nДа, това е интервю за работа и целта е интервюиращият да разбере повече за вас и квалификацията ви. Но както той избира вас, също така и вие сте в позиция на избор. Усетите ли, че притеснението ви завладява и може да не отговорите много адекватно на някой въпрос, за да си дадете време и да се успокоите, задайте вие въпрос.\r\n\r\n", "date": "2018.03.26", "title": "Блокирате на интервю за работа? Как да излезете от ситуация?"}
{"url": "https://www.dnes.bg/notifikacii/2018/03/26/brutalno-taksidjiia-iznasili-15-godishna-v-blagoevgrad.371794", "text": "Таксиметров шофьор изнасилил брутално 15-годишно момиче в Благоевград.\r\nИзвергът е 40-годишен от квартал Грамада в града, пише местният сайт pirinsko.com, позовавайки се на свои източници.\r\nСпоред тях насилникът завел момичето в таванско помещение на ул. Шар Планина №10, където и нанасял множество удари в областта на главата и корема, след което я изнасилвал брутално близо 3 часа.\r\nСлед като момичто е избягало е подаден сигнал в 01 РУП - Благоевград.\r\nПолицията е арестувала таксиметровия шофьор, който с прокурорско постановление е задържан за 72 часа в ареста.\r\n ", "date": "2018.03.26", "title": "Брутално! Таксиджия изнасили 15-годишна в Благоевград"}
{"url": "https://www.dnes.bg/sofia/2018/03/26/stolichen-jivot-kobila-rodi-na-ulica-v-geo-milev.371797", "text": "\n\r\nКобила роди насред улицата в столичния квартал \"Гео Милев\" в неделя вечер, видя репортер на Булфото.\r\nРоми правели поредната си обиколка за вторични суровини с впрегната в каруца кобила, когато тя започнала да ражда. Бдителни граждани, забелязали какво се случва, веднага се обадили на 112, а на мястото пристигнали два екипа на полицията.\r\nСлед подаден сигнал пристигнали и служители на зоопарка, които прибрали родилката и малкото конче. \r\nРомите реагираха бързо и набързо извикаха като пътна помощ второ каруца, която да изтегли първата. И с гордост обясниха, че до няколко дни двете животни ще им бъдат върнати.", "date": "2018.03.26", "title": "Столичен живот: Кобила роди на улица в \"Гео Милев\""}
{"url": "https://www.dnes.bg/sofia/2018/03/26/v-sofiia-kupuvame-li-si-biletche-za-reisa-tri-pyti-po-malko.371793", "text": "Тройно е спаднала продажбата на еднократни билети за градския транспорт в София. По-малко хора си купуват и от талоните за десет пътувания. Двоен обаче е ръстът на онези, които си купуват абонаментни карти, показват данните на Центъра за градска мобилност.\r\nПрез 2015 г. в столицата са продадени над 9,5 млн. билети, а за миналата година - 3,8 млн. На 1 юни 2016 г. влезе в сила решението на СОС за увеличаването на цената на билата от 1 на 1,60 лв., пише \"Монитор\".\r\nОт ЦГМ отчитат и спад в продажбите на талоните за десет пътувания, на които също бе променена цената от 8 на 12 лв. От тях през 2015 г. са продадени 1,2 млн. талони, а през 2017 г. 700 хиляди. \n\n\n\r\r\n                    \r\n                    Увеличава се обаче броят на продадените абонаментни карти – с над 68%. През 2015 г. ЦГМ са продали 3,8 млн бройки, а през изминалата над 5,7 млн. лв. При всички видове карти се наблюдава близо двукратно увеличаване на продажбата.\r\nГодишната абонаментна карта бележи най-висок интерес сред пътниците. Срещу сумата от 365 лв. на година столичани могат да използват цялата градска мрежа. През 2015 г. от нея са се възползвали 226 човека, година по-късно – 16 808, а през 2017-а броят на издадените карти достига 25 018.\r\nПрез 2020 г. в София се очаква да заработи електронна система за таксуване в градския транспорт. След поредица от обжалвания на обществената поръчка преди дни се стигна до получаването на оферти и стана ясно, че 10 кандидата искат да изградят тикет система.\r\nВсе още не е ясно дали пътниците ще бъдат таксувани спрямо времето, което са прекарали в градския транспорт, или на изминало разстояние. Всеки пътник ще може да зарежда превозния си до\r\nкумент от компютър, мобилен телефон или банкова карта. Транспортните средства пък ще бъдат оборудвани с камери. Всичко това ще струва на ЦГМ 88 млн. лв, които ще бъдат изплащани в продължение на 10 години на фирмата одобрена да я изгради. \r\n ", "date": "2018.03.26", "title": "В София: Купуваме ли си билетче за рейса? Три пъти по-малко! "}
{"url": "https://www.dnes.bg/stranata/2018/03/26/pojar-izpepeli-magazin-v-centyra-na-stara-zagora.371804", "text": "Пожар е изпепелил тази нощ магазин за телефони в центъра на Стара Загора, съобщава БТА.\r\nВ следствие на огъня са пострадали и съседните два магазина, в които се предлагат дрехи. Огънят е достигнал до петия етаж на сградата, която се намира на ул. \"Цар Симеон Велики\", на около 200 м от общината.\r\nЕкип на полицията е на мястото на инцидента. Предстои да се установи причината за огъня.", "date": "2018.03.26", "title": "Пожар изпепели магазин в центъра на Стара Загора"}
{"url": "https://www.dnes.bg/rusia/2018/03/26/koshmaryt-v-kemerovo-gorim-obicham-vsichki-sbogom-ne-moga-da-disham.371796", "text": "Денят 25 март 2018 г. ще остане в съвременната история на Русия като един от най-трагичните. В миньорския град Кемерово избухна пожар – в търговския център \"Зимняя вишня\". Денят беше неделя – хората са отишли там с децата си, да си починат и за развлечение. \n\r\nОгнището, откъдето е тръгнал пожарът, според предварителната версия е било в залата с батути. Димът изключително бързо е изпълнил целия четвърти етаж, където са се намирали кинозалите. Точно там спасителите са намерили най-много тела на починали. Загиналите до момента са 56-има – главно деца. \n\r\nLife.ru събра свидетелства на очевидци, които са били вътре в горящата сграда. За някои от тях това са се оказали последните им думи...\n\n\n\r\r\n                    \r\n                    \n\r\n\"Никому не желая да премине през подобно нещо, когато родителите търсят децата си, които просто са отишли да гледат кино, тези гласове на децата по телефона \"Мамо, няма какво да дишаме, задушавам се\" просто... не знам... - Спасилият се Александър К. \n\r\n\"На един метър няма никаква видимост, не може да се диша, всички крещят, огромна тълпа... Малки деца, родителите ги губеха, това просто не може да се опише...! Пожарникарите също не пристигнаха толкова бързо с \"бърза помощ\". Хората чупеха прозорците и скачаха\" - Спасилият се Дмитрий Хорошавцев\n\r\n\"Сигнал не се чу. Изскачайки от кинозалата, видяхме плътен черен лют дим, който беше плътно обвил детската площадка за игри и втората кинозала – те абсолютно не се виждаха. Вече нямаше какво да се диша\" - спасилата се Анна Заречнева\n\r\n\"Минах през зоната за игри пет минути преди пожара. В този момент аниматорите и гостите приготвяха масичките. Нещо празнуваха там. Със сигурност имаше свещи, помня това\" - служител на службата за охрана на търговския център \"Зимняя вишня\"\n\r\n\"Малко вероятно е да бъдат открити оцелели. Да се оцелее в подобни условия е невъзможно. Помещенията са изпълнени с гъст черен дим\" - пожарникари\r\n\"Веднага след началото на пожара от киното ми се обади племенницата ми Вика. Каза, че гори всичко, вратите на кинозалата са блокирани. Казах й: „Вика, сваляй всичко, запушвай си носа и дишай през дрехите“. Та каза: „Предай на мама, че съм я обичала. Предай на всички, че съм ги обичала“. И след това затвори. Сега й се обаждам, звъни, но никой не вдига\" - Наталия Новикова, очевидец\n\r\n\"Бяхме десетина души в басейна. Извикаха ни: \"Бягайте\" и ние даже не успяхме да се облечем, само си грабнахме дрехите от шкафчетата. Избягахме на покрива. Един мъж изпадна в паника, предлагаше да скочим долу, защото покривът щял скоро да падне. Но аз го помолих да спре да се паникьосва. В продължение на 40 минути звъняхме на всички, крещяхме от покрива да ни спасят, но никой не идваше. Едва след това ни спасиха пожарникарите\" - Любов Власенко, цитирана от Лента.ру.", "date": "2018.03.26", "title": "Кошмарът в Кемерово: Горим! Обичам всички, сбогом! Не мога да дишам..."}
{"url": "https://www.dnes.bg/stranata/2018/03/26/bylgarinyt-v-gyrciia-demonstrira-blagopoluchie-paraliia-a-u-nas.371808", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nГоляма част от българите, които ходят на море в Гърция, ходят на различни почивки в България и ние не трябва да се притесняваме от това, че близо милион наши сънародници избират да отидат в Гърция на море. Това каза в студиото на \"България сутрин\" Румен Драганов от Института за анализи и оценки в туризма.\r\n\"Нямаме статистиката - вътрешната, тя е доста невярна по отношение на пътуващите българи\", подчерта Драганов пред . Той обясни, че никой никога не е броил българите, които посещават родното Черноморие, нито колко нощуват или харчат.\r\r\n                    \r\n                    Полина Карастоянова от Националния борд по туризъм обясни, че тези близо милион българи, които пътуват в Гърция, не са загуба за родния туристически бранш.\r\n\"Това, всъщност, е прекрасна възможност. Нашият фокус трябва да бъде да качим ръста на чуждестранните туристи\", категорична беше Карастоянова.\r\nТя подчерта също, че трябва и инвестициите на държавата в туризма да се увеличат, а също и бюджетът на министерството. Карастоянова аргументира това с факта, че туристическият бранш дава сериозен процент от БВП на страната.\r\nЖурналистът Крум Савов пък заяви, че според личните му наблюдения има два мита, които битуват сред българите за морето в Гърция.\r\nПървият е, че почивката там излиза по-евтино от тази на родното Черноморие, а вторият е климатът на южната ни съседка, който според него не позволява дълго стоене на плажа, както у нас.\n\r\n\"Това е една мода и една мания непременно да демонстрираме някакво благополучие или някакъв модернизъм\", каза той.\n\r\nСавов беше категоричен, че по негови наблюдения дори персоналът по нашето море предпочита българските туристи. По думите му в нашите курорти българите се чувстват \"на гости\", а чуждестранните туристи се чувстват \"у дома\".", "date": "2018.03.26", "title": "Българинът в Гърция – демонстрира благополучие, паралия...! А у нас?"}
{"url": "https://www.dnes.bg/obshtestvo/2018/03/26/v-novite-lichni-karti-slagat-ni-chip-s-vtoro-egn-elektronno.371773", "text": "Електронен индификатор, наречен от спецовете е-ЕГН, ще се монтира в новите лични карти. Той ще осигурява достъп до база данни в интернет, до информацията на здравните и социалните служби, НАП, КАТ, областни и общински администрации. Обхватът постепенно ще се разширява.\r\nТова е една от идеите за защита на личните данни, която ще се разглежда на правителствено заседание във вторник, пише \"Труд\".\r\nСправките и услугите на гише с хартиени документи няма да изчезнат поне няколко години, защото се смята, че гражданите трябва да имат време, за да свикнат с новия начин за контакт с чиновниците.\n\r\nВторото ЕГН ще бъде монтирано в чип, който ще съдържа още два компонента. Освен електронния идентификатор, в него ще има биометричните данни – снимка и пръстов отпечатък, а също и електронен подпис.\r\r\n                    \r\n                    При подаване на заявлението човек ще има право да се откаже от биометрични данни и е-ЕГН, а за електронния подпис трябва да заяви изрично, че желае.\r\nПредвижда се с електронния подпис занапред да може да се гласува по интернет. Към момента не е изяснено за какъв срок и на каква цена ще се получава е-подписа. Самият чип ще струва 1 евро или 2 лева.\r\nБъдещото е-ЕГН ще се въвежда по безконтактен път, но ще изисква и въвеждането на ПИН-код, както и сега действат банковите карти. Целта е да с ограничи възможността кодът да се чете или въвежда от разстояние.\r\nПри загуба на личната карта, той ще бъде анулиран във всички системи, до които има достъп по мрежата.\r\nСпоред експертите със съществуването на новото е-ЕГН ще се наложи да бъдат взети няколко важни решения – ще може ли то да се използва и от всички фирми, които имат права като администратори на лични данни, как то ще се съчетае с проектите за електронна здравна карта, със сега съществуващите здравни картони и рецептурни книжки и т.н.\r\nЗасега само е сигурно, че чипът с е-ЕГН-то ще се фалшифицира изключително трудно и ще затрудни максимално използването на чужда самоличност при достъп през интернет до различни бази данни.\r\nНай-късно до няколко месеца МВР трябва да обяви търг за нова система за документи за самоличност. \r\n ", "date": "2018.03.26", "title": "В новите лични карти: Слагат ни чип с второ ЕГН – електронно!"}
{"url": "https://www.dnes.bg/business/2018/03/26/kitai-i-sasht-v-taini-pregovori-za-tyrgoviiata.371810", "text": " \r\nРазговорите, които обхващат широки области, включително финансовите услуги и производството, се ръководят от Лиу Хе, китайският икономически топ съветник от Пекин, и от министъра на финансите на САЩ Стивън Мнучин и търговския секретар на САЩ Робърт Лайтхайзър във Вашингтон.\r\nВ писмо до Лиу, изпратено от двамата американци през миналата седмица, администрацията на Доналд Тръмп посочва конкретни искания, които включват намаляване на китайските мита върху американските автомобили, по-големи покупки на американски полупроводници и по-голям достъп до китайския финансов сектор от страна на американски компании, твърдят източници. Мнучин обмисля пътуване до Пекин, за да продължи преговорите, твърди един от източниците.  \r\nВ събота Мнучин се е обадил по телефона на Лиу Хе, най-довереният икономически съветник на президента Си Дзинпин, чиято номинация като вицепремиер по време на сегашната легислативна сесия го прави де факто „икономическия капитан“ на страната.\r\n„Мнучин се обади на Лиу, за да го поздрави за официалното влизане в новата му роля\", каза говорител на Министерството на финансите. „Те обсъдиха и търговския дефицит между нашите две страни и се ангажираха да продължат диалога, за да намерят взаимно приемлив начин за намаляването му\".\r\nДискусиите зад кулисите може да се окажат облекчение за онези, които са разтревожени от съобщения през миналата седмица за плановете на САЩ да засегнат Китай с наказателни мита, инвестиционни ограничения и други мерки, насочени към справяне с търговския дефицит на САЩ от 375 млрд. долара със втората по сила икономика в света. Оповестяването на тези мерки, и непосредствената заплаха от китайски отмъщение, предизвикаха срив на американските акции през миналата седмица.\r\nМерките на президента Доналд Тръмп, чийто износ е изправен пред възможни ответни тарифи от страна на Китай, предизвикаха сериозни опасения сред експортно ориентираните концерни, а в редица чуждестранни столици - от Канбера до Брюксел, американските съюзници нервно претегляха дипломатически варианти на фона на напрежението, което се наложи между Вашингтон и Пекин.\r\nПрез миналата седмица Тръмп намекна, че САЩ обмислят „както моркова, така и пръчката“. „Говорихме с Китай и сме в разгара на много големи преговори\", каза той в четвъртък, като обяви, че заплашва Китай с мита за внос за стоки на стойност над 60 млрд. долара и други ограничения. „Ще видим къде ще ни отведат разговорите“.\r\nВъпреки че Пекин реагира гневно на американската заплаха, китайските официални представители внимават да не ескалират твърде много спора. Китайското министерство на търговията обвини САЩ в „създаването на сериозен прецедент\" и наложи санкции за американски стоки за 3 милиарда долара, включително плодове, свинско месо, рециклирани алуминиеви и стоманени тръби. Министерството заяви, че тези мерки пряк отговор на новите мита на САЩ за китайска стомана и алуминий.\r\nДосега обаче Китай не е включил в списъка и не споменава компонентите на най-големия износ на САЩ за Китай, като соя, сорго и самолетите на Boeing Co., което според някои наблюдатели подчертава желанието на Пекин да договори решение на проблема с администрацията на Тръмп.\r\nКакво е казал Лиу на Мнучин по време на телефонния му разговор и с кого се е срещал още китайският представител при посещението си в САЩ преди дни вижте в продължението на материала в сайта на ", "date": "2018.03.26", "title": "Китай и САЩ в тайни преговори за търговията"}
{"url": "https://www.dnes.bg/obshtestvo/2018/03/26/jenata-na-sharlopov-stefan-pochina-do-men-ot-syrdechna-nedostatychnost.371788", "text": "Внезапната смърт на бизнесмена Стефан Шарлопов в началото на февруари се дължи на сърдечна недостатъчност, заяви неговата съпруга Бояна. Тя се позовава на направената на мъжа й аутопсия.\n\n\n\r\n\"Оплакваше се от главоболие. Всички вкъщи бяхме болни, тъй като децата бяха хванали грип. Малко преди да легне, Стефан си премери кръвното. Горната му граница беше 165. Той страда от високо кръвно и затова пие лекарства. Дадох му половин хапче. Отново си го премери и беше спаднало. Тогава аз заспах. Сутринта се събудих, но нямах желание да ставам. Прегърнах го, усетих го студен, но - нищо. После, когато светнах лампата, то беше ясно. Опаковката е останала, духа го няма. Изпратих децата на училище, не исках да го виждат така, нищо не им казах\", разказа Бояна Шарлопова пред Нова тв.\r\r\n                    \r\n                    Тя призна, че последните години са били тежки за семейството й: \"Върна всички си кредити. В последните две-три години обръщаше вече повече внимание на семейството си, а не на бизнеса. Стефан се опитваше да ни пази\".\r\nВдовицата всяка вечер говори с децата си за татко им и задружни и обединени гледат напред въпреки трагедията.\r\nТя добави, че все още не е сънувала покойния си съпруг. За разлика от нея децата им често виждат баща си в сънищата си.\r\n\"Може да ме е страх да го сънувам. Чувствам го. Дори го усещам, че е до мен. Още първия ден усетих стъпките, все едно идва при мен да си легне. В началото не можех да спя. Видях лицето му в първите дни. Беше усмихнато. Сигурно ни се радва как се справяме без него\", добави Бояна.\r\nТя разказа още, че по време на поклонението й е било страшно тежко и само благодарение на близките си останала силна. Един от близнаците бил плътно до нея и я държал за ръката.", "date": "2018.03.26", "title": "Жената на Шарлопов: Стефан почина до мен от сърдечна недостатъчност!"}
{"url": "https://www.dnes.bg/technology/2018/03/26/digitalizaciiata-na-klasnite-stai-pravi-ucheneto-po-zabavno.371831", "text": "Ученето може да бъде лесно и приятно като детска игра, а класната стая да е по-забавно място, без уроците да останат на заден план. Това се постига с модерни дигитални решения, сподели Кирил Русев, съосновател на Jumpido и Envision по  Целта и на двете технологии е да направят учениците активни участници в учебния процес.\r\n\"Един от проблемите е, че ресурсите в класните стаи не са достатъчни. Ние измислихме технология, с помощта на която само с един компютър всички ученици могат да работят едновременно и да участват в урока, а учителят да получи обратна връзка за тях\", коментира Русев във връзка с проекта Envision. На всяко дете се дава по една безжична мишка и то от чина си може да участва в урока.\r\r\n                    \r\n                    При втория проект - Jumpido, децата управляват цялата система само с движение на тялото. Той е изцяло насочен към усвояване на знания по математика.\r\nНа 3 март Русев и екипът му стартираха трети проект, базиран на Envision, при който за учебния процес се използват мобилните телефони на децата.\r\nКомпаниите работят с 20% от училищата в България в 140 населени места. Технологиите се предлагат на 18 пазара в света, като най-силният към момента е Турция.\r\nВижте повече на ", "date": "2018.03.26", "title": "Дигитализацията на класните стаи прави ученето по-забавно "}
{"url": "https://www.dnes.bg/politika/2018/03/26/radev-rodovata-pamet-na-trakiicite-ne-e-izpepelena.371822", "text": "\r\nТова каза държавният глава Румен Радев по време на тържествено поклонение по повод Деня на Тракия и отбелязването на 105 години от Одринската епопея в столицата.\r\n\"Преди 105 години на днешния ден камбаните на храм \"Александър Невски\" възвестиха падането на Одрин. Тази славна военна победа бе триумф на българския национален дух, въплътен във войниците и командирите по бойните полета на Тракия. Но тази победа остана в хрониките. Последва я политическо поражение, довело до една от най-големите национални трагедии - преследването, изтреблението и разорението на тракийските българи\", заяви държавният глава, цитиран от \"Фокус\".\r\r\n                    \r\n                    Събитието се проведе пред паметника \"Одринска епопея\" в градинката до църквата \"Св. Николай Софийски\".\r\nВ тържественото поклонение взеха участие още вицепремиерът Валери Симеонов, кметът на София Йорданка Фандъкова, лидерът на БСП Корнелия Нинова, лидерът на БСП - София Калоян Паргов, народни представители, общински съветници и десетки граждани.", "date": "2018.03.26", "title": "Радев: Родовата памет на тракийците не е изпепелена!"}
{"url": "https://www.dnes.bg/crime/2018/03/26/udar-mejdu-tir-i-kola-otne-jivot.371832", "text": "Пореден пътен инцидент отне живот и затрудни движението. Челният сблъсък между ТИР и лек автомобил, при който е загинал човек, е станал на пътя от кв. Дивдядово\" към Велики Преслав, съобщава ОДМВР - Шумен.\r\nУчастъкът на произшествието затруднява преминаването на превозни средства, а съветът на КАТ е те да се движат с повишено внимание. \r\n\"Пътна полиция\" регулира движението на мястото на инцидента. Изясняват се причините за катастрофата.", "date": "2018.03.26", "title": "Удар между ТИР и кола отне живот"}
{"url": "https://www.dnes.bg/snimka-na-denia/2018/03/26/leka-poleka-oblacite-si-trygvat-vryshta-se-slynceto.371817", "text": "През следващото денонощие времето ще се задържи предимно облачно и на много места отново ще превали дъжд, но през деня от северозапад облачността ще започне да се разкъсва и намалява. Вятърът ще се ориентира от северозапад, в Дунавската равнина ще бъде до умерен.\r\nСпоред минимални температури ще са между 0 и 5 градуса, максимални - предимно между 9 и 14 градуса. Атмосферното налягане ще бъде по-ниско от средното за месеца и през деня слабо ще се повиши.\r\nНад Черноморието ще бъде предимно облачно и главно по южното крайбрежие ще превали дъжд. Ще духа слаб вятър, предимно от запад-северозапад. Максимални температури на въздуха: 8-10 градуса. Вълнението на морето ще бъде 2-3 бала. Температурата на морската вода е 6-7 градуса.\rВ планините облачността ще бъде значителна и на места ще превали слаб сняг, под 1200 м - дъжд. Ще духа умерен до силен запад-северозападен вятър. Максималната температура на височина 1200 м ще бъде около 4 градуса, на 2000 м - около минус 1 градус.\r\nВ сряда и четвъртък ще има променлива облачност, през първия ден - над Западна България, а през втория - над цялата страна, по-често намаляваща до слънчево.\r\nВ сряда, главно в Родопската област, ще превали дъжд и сняг. До вечерта северозападният вятър ще отслабне. Сутрин ще е все още сравнително студено, докато през деня ще се затопли, повече в четвъртък, когато дневните температури ще достигнат 14-19 градуса. \r\n ", "date": "2018.03.26", "title": "Лека-полека облаците си тръгват, връща се слънцето"}
{"url": "https://www.dnes.bg/business/2018/03/26/proektozakonyt-za-gorivata-moje-da-izchisti-zemedelskiia-bransh.371833", "text": "Проектозаконът за горивата е възможност да бъде изчистен и земеделският бранш. Това мнение изказа адв. Светослав Бенчев от Българската петролна и газова асоциация в ефира на  по отношение на протестната готовност на земеделския бранш.\r\n\r\nПо думите му контролът по транспорта и съхранението на горива е регулиран в множество държави – Гърция, Турция, Полша и Румъния и др.\r\r\n                    \r\n                    Бенчев посочи, че в Полша и Румъния режимът е по-лек, защото е регистрационен, за разлика от тези в Турция и Гърция, в които е лицензионен.\r\n\r\nПо думите му в Полша в рамките на три месеца оборотът на бензиностанциите е нараснал с над 30%, без това да се дължи на някаква засилена икономическа активност.\r\n\r\nВижте повече на \r\n ", "date": "2018.03.26", "title": "Проектозаконът за горивата може да изчисти земеделския бранш"}
{"url": "https://www.dnes.bg/balkani/2018/03/26/bylgariia-i-sloveniia-za-stabilnost-i-sigurnost-v-regiona.371821", "text": "\"България и Словения са от двете страни на крехкия регион, наречен Западни Балкани. Много е важно от тези две страни да има държави, които допринасят за стабилността и сигурността на региона, както и да дават личен пример в положителното развитие на своите двустранни отношения\". Това заяви президентът Румен Радев на пресконференция със словенския си колега Борут Пахор, предаде \"Фокус\".\n\r\nДържавният глава подчерта, че за Балканския полуостров и Западните Балкани е от изключителна важност свързаността – транспортна, дигитална, енергийна. \n\r\nСловения и България дават един изключително добър пример в тази насока, каза Радев, коментирайки откритата вчера директна авиолиния София – Любляна. \r\n                    \r\n                    \r\nДържавният глава подчерта, че директната въздушна връзка между двете столици ще даде нов тласък в туризма, което според него е важна предпоставка за развитието на икономическите отношения между двете страни. \n\r\n\"Споделихме важни моменти от нашите двустранни отношения. За нас е от съществена важност опитът на Република Словения в постигането на един от най-високите темпове на икономически ръст в ЕС, в осигуряването на висок стандарт и качество на живот на словенските граждани\", подчерта Радев.\n\r\nПрезидентът припомни, че миналата година страната ни е отбелязала 25 години от установяването на двустранните дипломатически отношения между България и Словения. \n\r\n\"България и Словения са не само партньори и съюзници в рамките на НАТО и ЕС, ние споделяме сходен исторически опит и традиции. С президента Пахор се обединихме от мнението, че между нашите две страни съществува регулярен и пълноценен политически диалог на различни нива. Той е добрата предпоставка за развитието на нашите отношения във всички останали области – икономика, образование, култура, туризъм и инвестиции. Нашите културни и образователни връзки са солидна основа на нашите отношения\", подчерта президентът Румен Радев.\n\r\nПрезидентът подчерта, че на срещата между двамата е обсъдено и евентуалното ни членство в Шенген, за което страната ни получава подкрепата на Словения.\n\r\n ", "date": "2018.03.26", "title": "България и Словения – за стабилност и сигурност в региона"}
{"url": "https://www.dnes.bg/notifikacii/2018/03/26/heroin-kola-i-mladi-myje-hvanaha-na-gkpp-vidin.371827", "text": "Задържани са двама мъже, които са опитали да пренесат през ГКПП - Видин повече от 6 килограма хероин, съобщи пресцентърът на МВР.\r\nВ края на миналата седмица за излизане от страната пристигнал лек автомобил с двама софиянци – на 26 и 24 години.\r\nПри извършване на физически оглед на колата от българските и румънските гранични власти, заедно с митничари от Териториално митническо управление - Лом, възникнало съмнение за съдържанието на фабричните кухини.\r\nАвтомобилът бил отклонен за допълнителна проверка, при която в кухините зад задната седалка, са открити 12 пакета, увити с алуминиево фолио с общо тегло 6.230 килограма.\r\nУстановено е светлокафяво прахообразно вещество, което при проверка с наркотест реагирало на хероин. Уведомена е Окръжната прокуратура. Двамата мъже са задържани в ГПУ - Видин.\r\nНаркотичното вещество и автомобилът са иззети. По случая е в ГПУ - Видин е образувано досъдебно производство.", "date": "2018.03.26", "title": "Хероин, кола и млади мъже хванаха на ГКПП - Видин"}
{"url": "https://www.dnes.bg/football/2018/03/26/karanga-se-razkaia-izviniavam-se-ako-sym-obidil-niakogo.371826", "text": "Голмайсторът на ЦСКА Фернандо Каранга се извини за поведението си след победата над Левски. Бразилецът вкара единствения гол в мача за победата с 1:0, а след срещата изрази по-бурно радостта си с прочутия жест, имитиращ прерязване на гърлото. Заради начина на празнуване и \"обида на един или повече зрители\" Каранга бе наказан с един мач лишаване от състезателни права и глоба от 6000 лева. \r\n\"Помня само доброто от мача срещу Левски. Най-вече голът, с който донесох победата на моя отбор. С този жест изразявам радостта си от гола, правил съм го и преди и сега не разбирам защо се говори толкова за това. Решили са да ме накажат, това си е тяхно решение. Съжалявам за това наказание. Всичко за мен е приключило. Заради емоцията изразих по-бурно радостта си след победата над Левски и ако съм обидил някого, се извинявам за поведението си. Искам да си върша моята работа на терена, имам цели с ЦСКА и важното е да изпълним тези цели\", каза Каранга, който бе награден за футболист на 26-ия кръг в Първа лига.\r\n \r\nБразилецът е наясно, че противниците опитват да го провокират, но увери, че вече е по-спокоен и е изцяло концентриран върху изявите си на терена. \"Провокациите към мен са от началото от първенството и няма да спрат. Стамен Белчев и Гриша Ганчев постоянно говорят с мен да се пазя от провокации. Но вече съм по-спокоен. Концентриран към върху изявите ми на терена\", каза още Каранга.\r\n \r\n", "date": "2018.03.26", "title": "Каранга се разкая: Извинявам се, ако съм обидил някого!"}
{"url": "https://www.dnes.bg/rusia/2018/03/26/shte-poluchi-li-turciia-bakshish-ot-evrosyiuza-kolko-shte-struva-morkovyt.371786", "text": "Европейският съюз отива на срещата с Турция във Варна с твърда позиция по отношение на Анкара. От друга страна, \"морковът\", който Съюзът би могъл да ѝ даде, е сумата от 1 млрд. евро по споразумението за бежанците от 2016 г., която Турция очаква с нетърпение. \n\r\nТова заяви френският експерт по геополитически въпроси и международни отношения Мишел Льомьо пред БНР. \n\r\nСпоред него е възможно турският президент да вдигне залога за бежанците, а по думите му европейците нямат избор и ще трябва да платят на Турция това, което поиска.\n\r\nТук е шансът на Европейския съюз - да плати на Турция, за да пази неговите граници. Това е и възможност за Ердоган, който би могъл да измъкне още няколкостотин милиона евро, казва експертът.\n\n\n\n\r\r\n                    \r\n                    \"Турция се позиционира като търговец на килими. Това е част от традицията на турската икономика, но всъщност тя продава на Европа сигурността по нейните граници. През 2015-а и 2016-а близо 800 хиляди имигранти прекосиха Турция и влязоха в Европа. Откакто споразумението през 2016 г. е в сила, са влезли само 30 хиляди“, казва Мишел Льомьо. \n\r\n\"За Европа е ясно, че трябва да поддържа добри отношения с Турция. Този един милиард, който трябва да ѝ осигурим според споразумението, е добре дошъл за Ердоган. Позволявам си да предвидя, че сумата ще е по-голяма - милиард и 100 милиона. Просто турците ще завишат сметката\", прогнозира експертът.\n\r\nЗапитан дали по този начин Европа отстъпва, френският експерт отбеляза, че това е маневра.\n\r\n\"Европа остава твърда по отношение на достъпа на Кипър и Гърция до газа в Средиземно и Егейско море, като показва повече гъвкавост по отношение на имигрантите. Фактурата от 3 милиарда, каквато е предвидена в споразумението от 2016 година, вероятно ще бъде по-висока - просто ще се даде бакшиш на Турция. Да, това е пазарлък. Турция ясно показа, че иска възнаграждение за опазването на границите. И не само пазарлък, става дума дори за шантаж в известен смисъл. Канцлерът Меркел бе на няколко визити в Турция, европейците приеха сделката през 2016-а. И тази сделка беше положителна за Европа, защото броят на имигрантите намаля значително. Така че Турция си свърши работата и Европа ще е по-благосклонна да спази ангажиментите си\".\n\r\nИма граници, до които може да се простира търпението на Европа по отношение на кюрдите. Позициите на различните европейски страни по отношение на кюрдите бяха много силни и също толкова солидарни през последните години, подчерта още Мишел Льомьо.\n\r\n\"Фактът, че Турция директно навлиза на сирийска територия, за да атакува кюрдските сепаратисти в Сирия, ни интересува и то пряко. Става дума за нарушаване на суверенитета на друга страна и на правата на кюрдите. Според мен има граници, до които може да се простира търпението на Европа по отношение на кюрдите. Но истината е, че Ердоган също има нужда от Европа и не може да прекъсне връзките си с нея,\" казва експертът.\n\r\nТова, което Европа би отказала на Турция, Путин ще ѝ го даде. Мишел Льомьо смята, че Турция не може да отиде по-далеч.\n\r\n\"Още повече, че Русия и по-точно Путин твърде много се приближи до Ердоган. Това, което Европа би отказала на Турция, Путин ще й го даде. Русия е притисната и дебне за най-малкия политически или икономически завой на Европа по отношение на Турция. И ако има такъв, тя ще се опита да се възползва от ситуацията, като се приближи икономически и военно до Турция. Да не забравяме също, че Турция е член на НАТО и всички евентуални манипулации от руска страна върху нея са трън в петата на европейските страни\", смята Мишел Льомьо.", "date": "2018.03.26", "title": "Ще получи ли Турция бакшиш от Евросъюза? Колко ще струва \"морковът\"?"}
{"url": "https://www.dnes.bg/zvezdi/2018/03/26/oshte-edno-momche-v-otbora-na-serhio-ramos.371834", "text": "Серхио Рамос се похвали, че отново е станал татко, и веднага публикува снимка на половинката си и новороденото в социалната мрежа.\r\nСемейството на футболиста на \"Реал\" - Мадрид се увеличи с още едно момче на 25 март и броят на децата им стана три.\r\nАлехандро е името на бебето на защитника, с което го дари съпругата му Пилар. Той е поредното момче във фамилията. Има още двама батковци - Серхио и Марко.\r\n\"С голяма емоция и радост ви представяме Алехандро Рамос Рубио, роден в 18:24, тежи 3,1 кг. Както виждате, малкият и майка му се чувстват страхотно.\r\nБлагодаря на всички, които споделят щастието с нас. Обичам те, Пилар Рубио\", написа футболистът в Instagram.\r\n ", "date": "2018.03.26", "title": "Още едно момче в \"отбора\" на Серхио Рамос"}
{"url": "https://www.dnes.bg/politika/2018/03/26/evksinograd-izlyskan-i-pritihnal-ochakva-erdogan-i-evroliderite.371836", "text": "\n\r\nДворецът \"Евксиноград\" е притихнал, в очакване на срещата на върха ЕС-Турция.\r\nГрадината на резиденцията е излъскана, килимът на входа е сложен, килим по който довечера ще минат Юнкер, Туск, Борисов и Ердоган.\r\nВътре покривките са изгладени, знамената опънати, камината готова да \"сгрее\" замръзналите отношения между Брюксел и Анкара. Началният час е 19, краят – неясен!\r\n ", "date": "2018.03.26", "title": "Евксиноград – излъскан и притихнал! Очаква Ердоган и евролидерите"}
{"url": "https://www.dnes.bg/obrazovanie/2018/03/26/vuzf-tyrsi-mlad-oditor-za-sedma-poredna-godina.371876", "text": "Висшето училище по застраховане и финанси (ВУЗФ) организира за седма поредна година конкурса \"Млад Одитор 2018“, заедно с Одиторски дружества „Ейч Ел Би България“ ООД и \"Захаринова и Партньори\" ООД. \r\nТой има за цел да събере студенти от различни университети в България, които имат желание да се развиват в сферата на счетоводството и одита, и да им даде възможност да го направят. Най-добрите кандидати ще получат парични награди, стипендии за последващо образование, стажове в специализирани компании, както и още други награди, съобщиха от учебното заведение.\r\nКонкурсът \"Млад Одитор 2018\" започна на 19 март и ще премине в три етапа: регистрация, тест и разрешаване на казус. Първият етап – регистрацията за участие, ще продължи до 16 април. Дотогава желаещите да се включат в конкурса трябва да се регистрират онлайн на уебсайта на състезанието. Te ще получат имейл с потребителско име и парола за достъп до профила си в платформата. Всичко за последващите етапи може да намерите на уебсайта http://mladoditor.vuzf.bg/.\r\r\n                    \r\n                    Право да участват имат всички студенти, обучаващи се в специалностите финанси, счетоводство и контрол от всички висши учебни заведения в България, независимо от образователно-квалификационната степен и формата, в която се обучават. \r\nЗа седем години \"Млад одитор\" се доказа като един от най-успешните състезателни формати, който събира на едно място студенти от различни университети в България, с желание за развитие в сферата на счетоводството и одита. \r\nПрез 2017 година в него се включиха студенти от над 11 университета в страната, сред които възпитаници на големите икономически висщи училища и ВУЗФ. До втори етап бяха допуснати 70 участниции, успешно преминали писмен тест, а до последния кръг достигнаха всички с над 60% верни отговори на теста. \r\nПобедителите бяха наградени на специална церемония, на която присъстваха представители на Народното Събрание, НОИ, Сметната палата, КФН, Министерството на труда и социалната политика и други.\r\n ", "date": "2018.03.26", "title": "ВУЗФ търси \"Млад Одитор\" за седма поредна година"}
{"url": "https://www.dnes.bg/notifikacii/2018/03/26/banda-za-falshivi-zaveshtaniia-i-vytre-obshtinski-chinovnici.371838", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСпециализираната прокуратура обвини петима души за имотни измами. Схемата е действала чрез фалшиви завещания.\n\r\nГрупата е намирала необитаеми жилища, предимно на територията на квартал \"Люлин\" в столицата, чиито собственици са починали. \n\r\nПървоначалният подбор на жилищата ставал по външни признаци, след което членовете на групата започвали същинската работа. \n\r\nАко апартаментите са нямали наследници, престъпната група е изготвяла фалшиви завещания, след което жилището се преписвало на подставено лице. Оттам следвали няколко прехвърляния при нотариус и в крайна сметка продажба на имота, съобщава \r\nОт специализираната прокуратура обявиха още, че са доказали две такива измами, а работи по общо 10 и че в схемата са замесени и общински служители, които са проверявали дали определен апартамент има наследници.\n\r\nОбвинения срещу представители на Столичната община към този момент няма.", "date": "2018.03.26", "title": "Банда за фалшиви завещания и вътре... общински чиновници"}
{"url": "https://www.dnes.bg/rusia/2018/03/26/14-evropeiski-dyrjavi-ekspulsirat-ruski-diplomati.371874", "text": "14 от 28-те членки на Европейския съюз ще изгонят руски дипломати заради отравянето на двойния руски агент Сергей Скрипал и дъщеря му край Лондон в началото на месеца.\r\nШефът на Европейския съвет Доналд Туск съобщи новината от Варна, където се намира за срещата ЕС-Турция.\r\nВ петък ЕС реши да проведе \"координирани действия\" срещу Кремъл, който определиха като автор на нападението \"с висока вероятност\".\r\nГермания и Франция ще изгонят по 4-ма дипломати, същото ще направи и Полша. Литва и Чехия гонят по трима, Дания и Холандия по 2-ма. Румъния, Италия, Хърватия, Унгария, Финландия и Латвия по един. Заедно с 23-мата експулсирани миналата седмица от Великобритания – прогонените руски дипломати стават 51.\n\n\n\n\r\r\n                    \r\n                    България не е сред страните, които се включват в акцията. Това беше намекнато от премиера Бойко Борисов в Брюксел. Той каза, че няма достатъчно доказателства за участието на Русия, както и че трябва да се консултира с коалиционните си партньори от Патриотичния съюз преди да реши дали София ще участва в европейската акция.\r\nТуск каза, че през следващите дни може да се очаква още европейски държави да обявят санкции срещу Русия заради атаката с химическо бойно отровно вещество в Солсбъри.\r\nТрите Прибалтийски републики са извикали във външните си министерства руските посланици и са направили демарш пред тях по повод атаката.\r\nАнонсът на Туск идва малко, след като Съединените щати дадоха срок на 60 руски дипломатически служители да напуснат страната. Според информациите става дума за 48 души от консулството в Сиатъл, които са известни като резиденти на руското разузнаване и за 12 души от мисията към ООН в Ню Йорк.\r\nВ събота ЕС привика за консултации своя посланик от Москва Маркус Едерер. Той разговаря с първия евродипломат Федерика Могерини. Днес Европейската комисия съобщи, че Едерер остава в Брюксел за допълнителни консултации, като отказа да посочи срок, в който той може да се върне в Русия.\r\nПрибирането на посланици \"за консултации\" е обичайна мярка в дипломацията, показваща обтягане на отношенията, когато двете страни не желаят да формализират този факт, понижавайки нивото на мисията.\r\nЕвропейските лидери признаха британската версия за атаката за вероятна и безалтернативна на срещата си в Брюксел в края на миналата седмица. Те я определиха като недопустима и първо използване на химическо оръжие в Европа след края на Втората световна война.", "date": "2018.03.26", "title": "14 европейски държави експулсират руски дипломати"}
{"url": "https://www.dnes.bg/notifikacii/2018/03/26/sasht-goniat-60-ruski-diplomati-zaradi-sluchaia-skripal.371858", "text": "САЩ решиха да изгонят от страната 60 руски дипломати, както и да закрият руското генерално консулство в Сиатъл във връзка със случая \"Скрипал\".\n\r\nТова съобщи на специален брифинг говорител на американската администрация, предаде ТАСС. \r\nСтава дума за 48 служители на руското посолство и 12 членове на постоянното представителство на Русия в ООН в Ню Йорк. \r\nПосочените дипломати трябва да напуснат САЩ в рамките на една седмица.", "date": "2018.03.26", "title": "САЩ гонят 60 руски дипломати заради случая \"Скрипал\""}
{"url": "https://www.dnes.bg/stranata/2018/03/26/konete-70-myrtvi-subsidiiata-10-000-globata-4-bona.371856", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОт 100-ина коня, изоставени в Осоговската планина, оцелелите са едва 30. И голяма част от живите обаче са в окаяно състояние, бедстват, лежат в снега и едва дишат.\r\nТова разказват доброволците и планинските спасители, които успяха да се качат на поляните под връх Руен в опит да спасят животните.\r\nКакто Dnes.bg писа по-рано, за драмата на животните се разбра преди дни, след като зловещи снимки с трупове в снега се появиха в социалните мрежи. Собственикът им Петър Пищалов е взимал европейска субсидия, за да ги отглежда.\r\nСамият той потвърди това пред . Мъжът разказа, че е търсил животните, но не е успял да ги намери.\n\r\nКонете се отглеждат по проект, финансиран с евросубсидии – 10 000 евро на година. Лятото са в планината, но зимата е трябвало да бъдат преместени на сигурно място. Пищалов се оправдава, че им загубил следите.\r\nПищалов благодари на хората, които са качили храна на животните.\r\r\n                    \r\n                    Той обаче обясни, че това са каракачански коне, \"които си живеят в планината традиционно от хилядолетия\".\r\n\"Това не са някакви детски играчки. Конете са доста подготвени за зимата. Имало е случаи, когато коне са изкарвали зимата при подобни условия\", коментира той.\r\nПищалов призна, че получава субсидия за отглеждането – годишно по 140 евро на животно. По думите му е имал около 70 коня. Според него обаче субсидията не е достатъчна за отглеждането на конете.\r\n\"Ако човек разчита на тези пари, които трябва да вземе, той е обречен\", посочи той.\r\nМеждувременно Районната прокуратура в Кюстендил се сезира по публикации в медии за изоставеното от собственика стадо коне. Възложена е спешна проверка на органите на полицията и на Българската агенция по безопасност на храните.\r\nСпоред инспектори от БАБХ най-вероятната санкция, която може да получи  Пищалов, е от 1000 до 4 000 лв.\r\n\"На този етап не може да говорим за  отнемане на животните в полза на държавата\", коментира д-р Емил Гъгнев  от областната дирекция на БАБХ в Кюстендил.\r\nА спасителите, станали свидетели на зловещата гледка, страдат с животните.\r\n\"Просто душата ти се свива. Виждаш едни измъчени животинки, които едва си стоят на краката и треперят, а други вече лежат в снега, умирайки\", каза доброволката Елица Димитрова.\r\nДоброволците са занесли 15 бали сено и 4 чувала с фураж. Достъпът до конете е труден, тъй като се намират на около 1800 м височина, а снегът е 1,20 - 1,50 м. Единственият начин да се стигне до тях е с моторна шейна.\r\n\"Тези коне не могат да бъдат оставени на такава надморска височина. Те не познават планината, за да слязат в по-ниското, където могат да намерят и храна. Оставени са на поляна, затрупана със сняг, нито имат храна, нито вода. Общо взето, чакат смъртта си във всеки един момент\", допълни тя.\n\r\n ", "date": "2018.03.26", "title": "Конете – 70 мъртви, субсидията – €10 000, глобата – 4 бона"}
{"url": "https://www.dnes.bg/zvezdi/2018/03/26/ralica-paskaleva-se-pohvali-s-bremenno-koremche.371859", "text": "Ралица Паскалева сподели кадри в Instagram от почивка в Египет със своя любим – волейболистът Теодор Салпаров. \r\nАктрисата за първи път показа бременното си коремче, след като през февруари разкри, че двамата очакват наследник.\r\n\"Живот и здраве ще си имаме едно лятно бебе\", сподели тогава Паскалева. И допълни, че вече са измислили име, но отказа да каже какъв ще е полът на бебето.\r\n\"Още в самото начало и двамата казахме, че сме готови за такова нещо и бихме желали да създадем семейство заедно. Така че не бяхме изненадани, а напротив – даже го очаквахме и искахме да е така\", заяви още Ралица.\r\nОще новини за звезди четете на ", "date": "2018.03.26", "title": "Ралица Паскалева се похвали с бременно коремче"}
{"url": "https://www.dnes.bg/sofia/2018/03/26/edna-krachka-i-si-chao-shahti-ubiici-debnat-hora-i-koli.371835", "text": "\n\r\nСигнал за липсващи решетки на отводнителни шахти в локалното платно на Околовръстен път бе от гражданин към Столичната община чрез платформата за сигнали .\r\n\"В локалното платно на Околовръстен път, което се намира от страната на кв. \"Филиповци\", липсват десетки метални решетки на отводнителни шахти\", посочва столичанинът.\r\nУчастъкът с липсващите решетки е обозначен със синя линия на , като започва от кръговото и свършва под надлеза между \"Люлин\" и \"Филиповци\".\r\r\n                    \r\n                    Авторът на сигнала отбелязва, че е заснел 18 от шахтите без решетки и призовава останалите 34 подобни шахти да бъдат проверени на място, като допълва, че дължината на този участък е около километър.\r\n\"Шахтите с решетки в тази отсечка се броят на пръстите на едната ръка, като две от тях също съм снимал за пример как изглеждат, когато са покрити\", четем още в сигнала му.\r\nТой обръща внимание на това, че отворените шахти са предпоставка за ПТП, както и че в тях може да попаднат големи парчета боклук, като по този начин може да се задръсти отводнителната система на пътя в този участък. На лице е и потенциалната опасност при преминаване на пешеходци, което би могло да застраши здравето и живота им.\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.03.26", "title": "Една крачка и си \"чао\": Шахти убийци дебнат хора и коли"}
{"url": "https://www.dnes.bg/health/2018/03/26/kogato-striaskaneto-i-voda-ne-pomagat-kak-se-spira-hylcane.371828", "text": "Според народните вярвания продължителното хълцане е знак, че някой говори или поне си мисли за нас в този момент. Медицината обаче дава доста по-прагматично обяснение за този феномен. Хълцането е резултат от неволевите и резки съкращения на диафрагмата – тънката мускулна преграда между стомашната кухина и гръдния кош. Тези съкращения провокират краткотрайно, но мощно поемане на струя въздух, чийто ефект върху гласните струни е причина за озвучаването на процеса с характерното – хлъц. \r\nХълцането често се появява без основателна причина, но истината е, че в повечето случаи появата му може да бъде много лесно обяснена. Обикновено тя е резултат от прекалено бързо хранене, интензивно преглъщане, прием на пикантни храни, стрес, страх и др. Хълцанеот обикновено отминава от само себе си, но в някои случаи може да продължи с часове.\r\n \r\nВ такива моменти може да се разчита на няколко изпитани методи за спиране на хълцането. Те са насочени или към отклоняване вниманието на мозъка от процесите, чрез които той регулира хълцането, или към директно стимулиране на блуждаещия нерв  - прякия отговорник за резките съкращения на диафрагмата.\r\n \r\n\r\nОсновната причина този метод да се препоръчва като средство за спиране на хълцането е свързана с факта, че честото преглъщане при пиене на вода и ритмичните контракции на хранопровода неутрализират спазмите на диафрагмата. Разковничето тук е да се насилим да изпием бързо по-голямо количество вода, по възможност студена. Това ще подейства като своеобразен шок за мозъка и ще отвлече вниманието му от досадното зацикляне, в което е изпаднал, изпращайки сигнали за съкращения на диафрагмата.\r\n \r\n\r\n ", "date": "2018.03.26", "title": "Когато стряскането и вода не помагат... Как се спира хълцане?"}
{"url": "https://www.dnes.bg/politika/2018/03/26/dvama-shefove-na-aerogari-sa-uvolneni.371878", "text": "\n\r\n\"Проверяваме всички версии, включително и това да е... Как така девет човека са напуснали, над тях има началници? Там оперират не само МВР, но и Министерство на транспорта, има шеф по сигуността. \n\r\nЩе проверим защо половината от самолета не е проверен, въпреки че е от Франция, въпреки че няма опасност. Но когато минават тази граница пътниците са пропуснати\".\n\r\n                    \r\n                    \r\nРадев припомни, че 13 служители на \"Гранична полиция\" са отсранени, за тях има дисциплинарно производство.\n\r\n\"Между тях са двама шефове на аерогарите, вторият се казва Пенев, който отговаря за всички аерогари. Сега сме командировали хора от Бургас и Варна\", уточни Радев, цитиран от .", "date": "2018.03.26", "title": "Двама шефове на аерогари са уволнени"}
{"url": "https://www.dnes.bg/notifikacii/2018/03/26/jenata-na-taksidjiiata-lyja-e-ostavashe-u-nas.371884", "text": "Съдът остави за постоянно зад решетките обвиненият в изнасилването на 15-годишна ученичка в Благоевград. Делото за гледане на мярката за неотклонение на Янко Тренчев беше гледана при закрити врата от Районния съд в Бургас. Решението подлежи на обжалване.\n\r\nВ кулоарите на съда обаче съпругата на обвинения Анна бе категорична, че съпругът й не е изнасилил момичето. Тя дори съобщи името на момичето, въпреки че то е непълнолетно и името й не би трябвало да бъде разкривано.\n\n\r\n\"С мъжа ми сме заедно от 20 г. За всичко друго може да го обвиняват, но не и за изнасилване. Това момиче често идваше у нас, понякога и с майка си. Оставала е да спи при дъщеря ми, бяхме приятели. Смятам, че ни е направена постановка от момичето и майка му\", категорична беше съпругата на обвинения, пише \"\".\r\n\"Не съм сигурна дали въобще е имало изнасилване, а ако въобще нещо се е случило, категорична съм, че е било доброволно. Как така е викала и се е дърпала, а никой от съседите нищо не е чул\", каза Анна Тренчева. \n\r\nТя допълни, че момичето живее само, като майка му от години работи в чужбина. Наскоро се върнала, защото имало сигнал, че непълнолетното дете е без родителски контрол.\n\r\nАнна Тренчева разбрала за обвинението от приятеля на девойката. \"В петък се прибирах от работа и пред блока беше приятелят на момичето и още едно момче. Каза ми, че мъжът ми е изнасилил ученичката и да слезе пред блока да се разберат. Прибрах се въщи и видях, че Янко спеше. Събудих го и му казах за обвинението\", допълни Тренчева.\n\r\nСмята, че ако и преди година Янко е посягал на девойката, не е логично тя да продължи да им ходи на гости и да остава да спи у тях.", "date": "2018.03.26", "title": "Жената на таксиджията: Лъжа е, оставаше у нас!"}
{"url": "https://www.dnes.bg/rusia/2018/03/26/rusiia-goneshtite-sledvat-sliapo-evroatlanticheskoto-edinstvo.371883", "text": "Решението на редица страни да изгонят от пределите си руски дипломати няма да остане без отговор, Москва ще реагира на тези неприятелски стъпки. Това се казва в разпространеното в понеделник изявление от Министерството на външните работи на Руската федерация, предават TACC и \"Фокус\".\n\r\n\"Няма обективни и изчерпващи данни, съюзниците на Великобритания следват сляпо принципа на евроатлантическото единство в ущърб на здравия разум, нормите на цивилизационния междудържавен диалог и принципите на международното право. Само по себе си се разбира, че тези неприятелски стъпки на тази група страни няма да остане без следа и ще реагираме на тях\", става ясно от разпространения текст.\n\n\n\n\n\r\r\n                    \r\n                    По-рано днес САЩ заяви, че ще експулсира 60 руски дипломати. Канада също реши да изгони четирима руски дипломати, Украйна пък реши същото за 13 дипломати. В ЕС 14 страни решиха да изгонят представители на Русия от дипломатическите представителства. \n\r\nСлед експулсирането на 60 руски дипломати и затварянето на руското консулство в Сиатъл Съединените щати ще станат по-сигурно място, заяви днес говорителката на Белия дом Сара Хъкаби, цитирана от Асошиейтед прес и БТА. \n\r\nВ изявление тя подчерта, че решението на президента Доналд Тръмп да изгони руски дипломати и да затвори консулството е в отговор на \" използването от Русия на бойно химическо вещество на територията на Обединеното кралство\". \n\r\nПо думите на Хъкаби мярката ще намали \"възможностите на Русия да шпионира американци и да извършва тайни операции, заплашващи националната сигурност на Америка\". САЩ и съюзниците им искат да изпратят послание към Русия, че \"действията имат последици\".\n\r\nПосланикът на Русия в САЩ Анатолий Антонов окачестви пред РИА \"Новости\" като \"погрешно\" решението на Вашингтон да изгони руски дипломати, предаде Ройтерс. Според него то ще разруши малкото останало от връзките между САЩ и Русия. Антонов добави, че Москва ще отвърне пропорционално и че Вашингтон разбира само от сила.\n\r\nВъншното министерство в Москва също обяви, че ще реагира на прогонването на голям брой руски дипломати от редица западни страни. В изявлението си ведомството обвини западните правителства, че сляпо следват Великобритания в конфронтацията й с Русия заради покушението срещу Сергей Скрипал и дъщеря му в английския град Солсбъри. Обявяването на руски дипломати за персона нон грата в страни от ЕС и САЩ е неприятелски акт и провокация, се казва още в изявлението.\n\r\nВисокопоставен член на горната камара на руския парламент каза, че Москва ще изгони най-малко 60 човека от дипломатическата мисия на САЩ в Русия, съобщи още РИА \"Новости\", цитирана от Ройтерс. Руската агенция не пояснява въз основа на какво Владимир Джабаров, който е заместник-председател на комисията по външна политика към Съвета на федерацията, прави това изявление. Засега няма коментар от правителството в Москва, подчерта Ройтерс.\n\r\nТАСС цитира неназован висш служител в американската администрация, който казал по телефона, че ако Русия предприеме ответни мерки след изгонването на нейните дипломати, то Вашингтон ще предприеме допълнителни действия.", "date": "2018.03.26", "title": "Русия: Гонещите следват сляпо евроатлантическото единство"}
