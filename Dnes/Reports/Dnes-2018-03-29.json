{"url": "https://www.dnes.bg/technology/2018/03/29/te-sa-niakyde-tam-nasa-na-lov-za-ekzoplaneti.372207", "text": "Търсенето на светове около звезди извън Слънчевата система ще бъде  подновено през идните седмици с изстрелването на космически апарат на  НАСА, с чиято помощ учените се надяват да увеличат каталога на  известните екзопланети, способни да поддържат живот, предаде Ройтерс.\r\nНАСА планира да изстреля телескопа \"Тес\" (TESS - Transiting  Exoplanet Survey Satellite) от космическия център \"Кенеди\" във Флорида с  ракета \"Фалкон 9\" в периода между средата на април и юни. Мисията на  стойност 337 милиона долара ще продължи две години.\r\nНай-новото начинание на НАСА е проектирано да \"надгради\" труда на  предшественик си, космическия телескоп \"Кеплер\". С негова помощ беше  открит \"лъвският пай\" от около 3500 документирани през последните 20  години екзопланети, пише БТА.\r\r\n                    \r\n                    Специалистите от НАСА очакват \"Тес\" да открие хиляди неизвестни  досега светове, сред които стотици планети с размерите на Земята или  двойно по-големи \"суперземи\". \r\nПодобни светове, за разлика от газови гиганти като Юпитер или  Нептун, се считат за най-вероятните и обещаващи кандидати за наличие на  скалисти повърхности или океани, и съответно за условия за възникването  на живот.\r\nСлед изстрелването ще бъдат необходими около 60 дни, за да достигне  \"Тес\" уникалната си високоелиптична орбита, в която ще \"прави лупинги\"  между Земята и Луната на всеки две седмици и половина. Системата за позициониране на \"Кеплер\" се срина през 2013 г. - около  четири години след изстрелването му, а горивото на космическия телескоп  е на привършване.\r\n\"Това прави момента идеален да изпратим \"Тес\" да продължи делото на  \"Кеплер\" в търсенето на планети около звезди извън Слънчевата система\",  казва Пол Херц, директор на астрофизичния отдел на НАСА. \r\nТелескопът \"Тес\" с приблизителните размери на хладилник е оборудван с  четири специални камери. С тях апаратът ще изследва 200 000 звезди,  които се намират относително близо до Слънцето и са сред най-ярките в  небето, търсейки сред тях онези с налични собствени планети.\r\nПодобно на \"Кеплер\", наследникът му \"Тес\" ще използва метод за  откриване, известен като транзитна фотометрия. За разлика от  предшественика си обаче, чийто взор е вперен в малък небесен отрязък,  \"Тес\" ще изследва по-голямата част от небето.\r\nСъществена част от вниманието на наследника на \"Кеплер\" ще бъде  насочена към малките и студени звезди, известни като червени джуджета.  Те са \"плодородна почва\" за \"близка инспекция\", тъй като вероятността  около тях да има скалисти планети с размерите на Земята е по-голяма.  Освен това, тъй като червените джуджета са дребни и планетите им  орбитират в по-голяма близост, отколкото Земята около Слънцето, техните  транзити са по-ясно изразени.\r\nЧрез транзитния метод - измерването на понижената светимост на  звезда, когато пред нея преминава планета, могат да бъдат определени  планетните размер и орбитален път. По-нататъшни наблюдения с наземни  телескопи могат да определят масата на планетата и в крайна сметка -  нейните плътност и състав.\r\nДосега е потвърдено наличието на по-малко от десет скалисти планети с  размерите на Земята или суперземи. Специалистите се надяват чрез  мисията на \"Тес\" техният брой да се удвои или утрои.\r\nНай-обещаващите находки ще бъдат подложени на още по-близка  инспекция от новото поколение по-големи и по-мощни телескопи, които са в  процес на изграждане и ще търсят \"издайнически\" признаци за живот. \r\n\"Тес\" няма да може да открие живот извън Земята, но ще ни помогне да  разберем накъде да насочим нашите по-големи и мощни телескопи\", казва  Пол Херц.", "date": "2018.03.29", "title": "Те са някъде там! НАСА на лов за екзопланети"}
{"url": "https://www.dnes.bg/obrazovanie/2018/03/29/tyrsiat-se-uchiteli-po-fizika-matematika.372212", "text": "Все по-голям е недостигът на български учители, като най-сериозно се наблюдава това да е сред преподавателите по физика и математика. Средно годишно се пенсионират 4 000 души, но все по-малко завършващи влизат в системата на образованието, каза образователният министър Красимир Вълчев пред bTV.\r\nПо думите му, голямо е предизвикателството при природните науки. Причината е, че голяма част от кандидат-студентите нямат добри резултати по математика и физика. \"В бъдеще това ще бъдат едни от най-важните професионални компетентности\", обясни министърът.\r\nТой уточни, че има достатъчно студенти, обучаващисе по професионалните направления \"Педагогика\", \"Педагогика по...\", но като завършат те не продължават по пътя на преподаването в училищата.\r\r\n                    \r\n                    Наблюдава се дефицит и на филолози и историци. В момента минималната начална заплата на един току-щи дипломирал се учител е 760 лева. По-големите учебни заведения предлагат по-високи доходи и средната заплата се вдига до около 900 лева. Това е и една от причините младите преподаватели да предпочетат да се преориенриат професионално. Както вече обясниха, за да променят това от МОН предвиждат двойно увеличение на минималната запланата в рамките на 4 години.\n\r\nМинистър Вълчев обясни още, че предстои в система да бъдат вкарани всички учители, които ще се пенсиорат, както и студентите, които придобият учителска квалификация. По този начин ще има информация дали в един район има излишък, а в друг недостиг на кадри.\n\r\nДо няколко години ще бъде разработен и пакет от мерки за постепенно преминаване от активна работа към пенсионна възраст, който ще включва и почасови дейности. Това се практикува и днес от учители, които са навършили пенсонна възраст, но въпреки това остават да преподават в училище още няколко години.\r\n ", "date": "2018.03.29", "title": "Търсят се: Учители по физика, математика..."}
{"url": "https://www.dnes.bg/notifikacii/2018/03/29/bolestite-v-minaloto-kato-dneshnite-lechenieto.372235", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nУникални експонати на хиляди години показват как се е развивала медицината и от какви заболявания са страдали хората. Археологът Мария Христова обясни, че медицинските иснтрументи са били правени от желязо, мед и бронз, а днес се правят от стомана. Заболяванията преди години са били същите, каквито са и днес, а разликата е само в начина на лечение.\r\nАнтропологът Надежда Атанасова показа кости на хора, които са страдали от онкологични заболявания и от сколиоза. Медицината тогава и сега е била изправена пред едни и същи трудности. Но в миналите епохи условията са били много по-тежки.\n\r\nВ предаването вижте и репортаж с ексклузивни кадри от операта в Стара Загора, където за първи път поставят \"Турандот\" с помощта на кукли.\r\nВ предаването \"Директно\" по разказване историята на Иван Кожухаров, който въпреки всички препятствия в живота си, не спира да се бори.\n\r\n\n\r\n ", "date": "2018.03.29", "title": "Болестите в миналото, като днешните. Лечението?"}
{"url": "https://www.dnes.bg/eu/2018/03/29/dvoiniiat-standart-pri-hranite-prodyljava-i-dokoga.372236", "text": "\"Проблемът е, че в 28 държави членки има 28 различни законодателства и 28 органи, които да следят за качеството на храните. Няма никаква синхронизация. Няма общ европейски подход\", обобщи евродепутатът от ГЕРБ/ЕНП Андрей Новаков.\n\n\n\r\nСпоред него трябва да има минимални стандарти за стоките в Европа и орган, който да следи за прилагането им. Европейците от източната страна на Съюза биват третирани като втора ръка хора, заяви той.\n\r\nПо негови думи най-лицемерната практика на някои чуждестранни компании е когато заместват дадена съставка с по-некачествена и по-евтина, а същевременно вдигат цената на продукта.\n\r\n\"Трябва да направим така, че информацията за двойните стандарти да достига лесно до хората. Така потребителите ще спират да купуват компрометираните продукти и ще принудят компаниите да вдигнат качеството\", предложи гостът на \"Денят ON AIR\".\r\n                    \r\n                    \r\nДо края на месеца се очаква Европейската комисия да излезе с отговор на предложението от българска страна за създаването на общи хранителни стандарти и орган, който да следи за тях. Ако всичко протече нормално, то от началото на 2019 г. трябва да започне изпълнението на предложението, добави Новаков пред .\n\r\nОт ЕК се очаква още да обяви обществена поръчка, която касае оглавяването на общоевропейски орган, който да следи за изрядността на годишните технически прегледи, но за повече информация\n\r\n ", "date": "2018.03.29", "title": "Двойният стандарт при храните продължава. И докога..."}
{"url": "https://www.dnes.bg/obshtestvo/2018/03/29/demografska-kriza-daite-grajdanstvo-na-bylgarskata-diaspora.372183", "text": "Основна мярка за справяне с демографската криза у нас е да се даде гражданство на българската диаспора, смята историкът и бивш директор на НИМ Божидар Димитров.\n\n\r\n\"Демографският въпрос е най-сериозният, който стои в България, но той не е лесно решим\", подчерта професорът пред \"Фокус\".\r\nПо думите му нарастването на смъртността на фона на раждаемостта е голям проблем при всички високо цивилизовани страни, включително и такива като Германия, Италия и Япония. Това според Димитров обезсилва предварително всякакви доводи, че ако младите родители имат високи доходи, те ще раждат повече деца.\r\n\"Мотивацията за деца в миналото, когато те бяха по 7-8 в семейство, до 10-12 при нас, се определяше от необходимостта от работна ръка за 90-процентовото земеделско население на страната. Днес деца се правят за възпроизводство на едно семейство, да си видиш, както бабите казват умилително, буквичката. Затова хората не раждат повече от едно-две деца, мислейки и за това какви качества ще имат тези деца, когато пораснат. За това е необходимо скъпо образование, добри жилищни условия и т.н.\", коментира проф. Димитров.\r\r\n                    \r\n                    Затова според него има един единствен метод - да се дава гражданство на групи население от същата етническа група.\r\n\"Много страни имат същите проблеми като нас – Унгария и Румъния възприеха точно този подход и днес дават гражданство на около 500 000 души от своята диаспора. Германия също дава гражданство на своята диаспора, която е милионна в Поволожието, Русия, Казахстан, в Трансилвания, Бесарабия и т.н. Затова е удивително, че ние не посягаме към този демографски лост, който позволява само за една година да забравим за демографския въпрос, а България да започне да маркира увеличение на населението си с 300-400 хил. души годишно\", заяви проф. Димитров.\r\nПроф. Димитров изрази и своето несъгласие с данните от предоставения вчера пред правителството доклад от Института по демографска политика към БАН, който прогнозира, че българското население ще намалее с около 20% до 2040 г. Според историка докладът е взел под внимание само един показател, който определя демографското развитие на всяка нация – ножицата между смъртност и раждаемост.", "date": "2018.03.29", "title": "Демографска криза? Дайте гражданство на българската диаспора!"}
{"url": "https://www.dnes.bg/zvezdi/2018/03/29/kakanasheva-i-erotika-reklamira-se-po-gol-biust.372216", "text": "Дизайнерката Миглена Каканашева се вля в отбора от родни известни жени, които търсят популярност чрез еротиката.\r\nМегз сподели множество кадри от задгранична почивка на остров Пукет – сред слонове, на водопад, от преживявания в джунглата. И някак си между тях случайно попадна нейна снимка, в която вниманието е насочено към нейния бюст. \r\nЧервената ѝ рокля, която от кръста нагоре преминава в дантела не скрива почти нищо и вади на показ новите силиконови гърди на дизайнерката.\r\n Досега тя рядко акцентираше на природните си дадености, но явно е решила да се похвали с работата на хирурзите.\r\n Вижте още Каканашева в", "date": "2018.03.29", "title": "Каканашева и еротика! Рекламира се по... гол бюст"}
{"url": "https://www.dnes.bg/obshtestvo/2018/03/29/do-vietnam-li-shte-oprem-za-da-reshim-deficita-na-rabotna-ryka.372157", "text": "Дефицитът на работна ръка се усеща все по-силно в България, включително поради задълбочаващата се демографска криза. Може ли обаче вносът на работници и специалисти от държави извън ЕС да реши проблема?\n\r\nНатискът на работодателските организации в България за облекчаване на вноса на работна ръка в страната се оказа успешен. Правителството вече сключи спогодба за привличане на специалисти от Армения, а до средата на годината се очаква подобни спогодби да бъдат подписани с Украйна и Молдова, пише .\n\r\n\n\r\nШефът на Асоциацията на индустриалния капитал в България Васил Велев смята, че тази тенденция е изцяло положителна: \"Недостигът на човешки ресурси се превръща в основен фактор, възпиращ новите инвестиции в България. Липсата на работна ръка ограничава стопанския растеж и пречи на българската икономика да се възползва от подобряващата се стопанска конюнктура в света\", твърди Велев. Ръководената от него асоциация е установила дефицит от поне 80 хиляди специалисти в машиностроенето, електротехниката, строителството, здравеопазването, транспорта и логистиката.\r\n                    \r\n                    \r\n\"В същото време безработните в страната са около 200 хиляди души, към които трябва да бъдат прибавени и 100 хиляди т.нар. \"обезкуражени\" – хора, които всъщност никога не са си търсили работа. Половината от безработните обаче са без образование и без каквато и да е професионална квалификация. Сред тях има и хора, които просто не желаят да работят. За българите като че ли е по-лесно да напуснат страната в търсене на работа, вместо да се преместят в друг град, където работа има\", изтъква Велев.\r\nДиректорът на Балканския институт по труда и социалната политика Иван Нейков е на друго мнение. \"В дискусията, която предхождаше облекченото издаване на трудови визи, не се появиха каквито и да било разчети и анализи за ситуацията на пазара на труда. През последните години в страната са били приемани по 3-4 хиляди души от страни извън Евросъюза и в огромната си част те са били сезонни работници. Това показва, че няма проблем в тази насока\", контрира Нейков.\r\n\r\nГолемите играчи в българския бизнес са съгласни, че ниските заплати в България са сериозна причина за трудовата емиграция, смята Велев. Но според работодателите ключовият фактор за нарастващия дефицит на работна ръка е не бедността, а тежката демографска ситуация в страната. Понастоящем за местата на всеки 100 работници и специалисти, напускащи пазара на труда поради пенсиониране, на разположение са едва 63 навлизащи в трудоспособна възраст младежи. В същото време броят на икономическите емигранти през последните години надвишава броя на завърналите се в страната средно с 4 хиляди души.\r\n\"И американски заплати да дадем, пак няма как да компенсираме тези тежки демографски и кадрови дисбаланси\", твърди Васил Велев. И допълва, че през следващите десет години се очаква дефицитът да достигне крайно болезнения за България брой от половин милион души. \"За сравнение дефицитът от кадри в несравнимо по-голямата германска икономика е 1,5 млн. души. А известно е, че колкото повече хора дойдат да работят в страната, толкова повече ще нараства икономиката, събраните данъци и осигурителни вноски\", убеден е индустриалецът .\n\r\nВасил Велев разчита, че православието и по-топлият климат ще привлекат десетки хиляди работници и специалисти от Украйна и Молдова, където живеят и български малцинства. Като пример той посочва резултатите от неотдавнашен конкурс за инженери в бургаския машиностроителен завод \"Спартак\". За  едно работно място там са кандидатствали 40 украински специалисти. Спечелилите конкурса ще получават 1,5 пъти по-голяма заплата от българските си колеги и ще ползват жилищни и транспортни облекчения. \n\r\nВ отговор Иван Нейков цитира скорошно изявление на министъра на труда и социалната политики, че Украйна и Молдова не проявявали интерес към сътрудничество в износа на работна ръка за България. Експертите на Балканския институт по труда и социалната политика са на мнение, че този износ няма да реши проблемите на българските работодатели.\r\n\"Според нас икономически по-изгодно и социално по-целесъобразно е усилията да се съсредоточат към повишаване на икономическата активност и качествата на наличните трудови ресурси. Става въпрос за няколкостотин хиляди работоспособни кадри, част от които са и висококвалифицирани\", казва Нейков. Сред тях са между 150 и 200 хиляди души с увреждания, които не са особено желани от работодателите.\n\r\n\n\r\nПоне 100 хиляди от току-що пенсиониралите се имат запазен трудов потенциал да продължат да заемат досегашните си работни места и да обучават младите. Най-голяма е групата на т.нар. \"нищонеправещи\" млади хора. Според различни източници броят им варира от 100 до 300 хиляди души.\r\n\"Анализите ни сочат, че значителна част от тези хора всъщност здраво работят в сивия сектор. Европейският съюз настоява „нищонеправещите“ да бъдат приобщени към светлата част на икономиката, като чрез изпити им бъдат признати придобитите в практиката умения\", обяснява Нейков.\n\r\nГолямата надежда на българските работодатели за запълване на дефицита от работна ръка е Виетнам. „Виетнамците са добри работници, а страната им се е специализирала в износа на човешки ресурси. В Румъния и Чехия вече има цели автомобилостроителни заводи, в които работят само виетнамски работници. А ние сме ограничени с таван от 20% при наемането на чужденци извън Евросъюза в големите български предприятия и до 35 % в малките и средните фирми “, не крие недоволството си Васил Велев. \n\r\nПредприемачът е убеден, че гласуваните от Парламента облекчения при издаването на сини карти няма да доведат до превръщането на България в транзитен пункт на нелегална трудова миграция към Западна Европа. „Издаването на комплексно разрешително за работа важи за 1 година и е свързано с точно определено работно място в страната. То не дава никакви права и възможности доведените отвън специалисти да бъдат приемани на работа в друга страна-членка на Евросъюза“, посочва Васил Велев. Той обаче признава, че българските работодатели нямат никакъв опит в подбора на кадри зад граница.\r\n \r\n", "date": "2018.03.29", "title": "До Виетнам ли ще опрем, за да решим дефицита на работна ръка?"}
{"url": "https://www.dnes.bg/index/2018/03/29/vyv-forma-za-liatoto-30-minuti-na-den-izvaiano-tialo.372188", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВремето се затопля и ние все повече се стремим да изваем тялото си за предстоящото лятото. Как да изглеждаме добре, но и да се чувстваме добре в кожата си?\r\n\"Спортът и здравословното хранене са начинът да изглеждаме добре\", съветва в \"\" фитнес инструкторът Биляна Йотовска.\r\nКак да изваем тялото си само за 30 минути на ден и то в домашни условия?\r\nРецепта за сексапил – полезни съвети и упражнения за перфектно тяло преди началото на горещото лято - по \r\n ", "date": "2018.03.29", "title": "Във форма за лятото – 30 минути на ден, изваяно тяло!"}
{"url": "https://www.dnes.bg/politika/2018/03/29/i-simeonov-iska-vnimatelna-poziciia-za-diplomat-geit.372218", "text": "България трябва да има балансирана позиция по случая \"Скрипал\" и напражението между Запада и Русия, каза вицепремиерът и лидер на НФСБ Валери Симеонов.\n\r\nПреди да има позиция на Министерския съвет, тя трябва да бъде съгласувана в Политическия съвет на управляващата коалиция, посочи Симеонов и отбеляза, че имат единомислие по въпроса с коалиционния му партньор Волен Сидеров.\n\n\n\n\n\r\nЕстествено, че ние сме солидарни, но нашата позиция трябва да бъде много внимателна и балансирана. Позицията на НФСБ е, че докато няма доказателства за извършено престъпление, не е редно да се взима страна, да се заема позиция, добави той, цитиран от БТА.\r\n                    \r\n                    \r\nСимеонов посочи, че в близкото минало по-сериозни глобални проблеми, породени от окупацията на Крим и Донбас, не са били предмет на такава реакция от Запада.\n\r\nАко има доказано престъпление, ние не сме против експулсирането на дипломати, добави лидерът на НФСБ.\n\r\nВалери Симеонов коментира темата на първия брифинг в новата централа на НФСБ в легендарната сграда на ул. \"Раковска\" 134. Новата \"щабквартира\" на партията беше официално открита днес. Беше отслужена литургия, офисите бяха осветени и прозвуча \"Многая лета\".\n\r\nЛидерът на НФСБ коментира, че не е суеверен и обстоятелството, че им е предоставена именно тази сграда до някаква степен ги задължава. Надявам се да успеем да върнем поне част от надеждите, които хората имаха в зората на демокрацията, каза той, като отбеляза, че е съпричастен към създаването на СДС.\n\r\nСимеонов отрече да имат разговори за общи действия със СДС в бъдеще, но не изключи такава възможност.\n\r\nСъс СДС имаме сградно съжителство, нямаме домсъвет, коментира Валери Симеонов и обясни, че затова е поканил лидерът на сините Божидар Лукарски на откриването на новата централа.\n\r\nПред журналисти Лукарски коментира, че СДС остава в легендарната сграда под наем, благодарение на неправителствени организации. Той изрази надежда с НФСБ да съжителстват мирно и ползотворно.\r\n ", "date": "2018.03.29", "title": "И Симеонов иска внимателна позиция за \"Дипломат гейт\""}
{"url": "https://www.dnes.bg/akoshtete-vqrvaite/2018/03/29/minaha-godini-shon-pen-vse-oshte-obicha-madona.372163", "text": "Актьорът Шон Пен беше женен 4 години (до 1989) за поп-иконата Мадона. Наскоро той сподели, че тя винаги ще има специално място в сърцето му.\r\n \r\nПо време на интервю, Шон беше попитан кой би избрал между кралицата на попа Мадона и принцесата на поп музиката Бритни Спиърс.\r\n \r\nТой отговори: “О, много обичам първата си жена. Няма сравнение, разбира се, че ще избера нея!“.\r\n \r\nПрез 2016 Мадона призна, че е влюбена все още в него и му предлага да се оженят отново, ако той даде $150 000 за нейната благотворителност.\r\n \r\n", "date": "2018.03.29", "title": "Минаха години... Шон Пен все още обича Мадона!"}
{"url": "https://www.dnes.bg/mish-mash/2018/03/29/shte-te-poznaia-po-kryvnata-grupa.372222", "text": "Факторите, които формират личността на всеки, продължават да бъдат обект на различни изследвания. Според данните на ново проучване кръвната група на човек може да даде информация за него и да \"каже\" дали бихте искали да го опознаете и в романтичен план.\r\nИмате ли предпочитания за кръвна група, когато избирате своя партньор? Най-вероятно не. Или поне не ги осъзнавате.\r\nКръвната група обаче има връзка с характеристиките на личността повече, отколкото предполагаме. Кои са те?\r\n\r\nТези хора са много рационални и уравновесени. Те си имат определена формула относно начина, по който живеят живота си и се придържат към нея. Бягат от драмата, сякаш имат такава алергия.\r\r\n                    \r\n                    Никой обаче не е съвършен. Един от най-големите недостатъци на хората от тази кръвна група е прекалената им самоувереност.\r\n\r\nТе са страстни и винаги с отворено сърце за всичко, което правят. Независимо дали става дума за работа, любовен живот или друго преживяване, за тях важи правилото „всичко или нищо“.\r\nЕдин от недостатъците им е, че не пускат хората лесно до себе си. Затова хората по-трудно им гласуват доверие.\r\nКакви личности се крият зад другите кръвни групи четете на ", "date": "2018.03.29", "title": "Ще те позная по... кръвната група"}
{"url": "https://www.dnes.bg/obshtestvo/2018/03/29/borisov-vodi-na-ninova-s-celi-10-bsp-skysiava-razlikata-s-gerb.372200", "text": "ГЕРБ запазва мястото си на първа политическа сила с подкрепа от 23.1% от всички избиратели. Партията търпи лека ерозия в резултат от скандалите около ЧЕЗ и вътрешно-коалиционните  сътресения, показват данни от регулярното тримесечно проучване на \"Алфа Рисърч\", проведено в  периода 15-24 март 2018 г. сред 1025 пълнолетни граждани от цялата  страна.\r\nСпоред социолозите вътрешнопартийните удари между \"Патриотите“ рикошират в големия коалиционен партньор и нанасят допълнителни щети  върху неговия имидж.\r\nВъншнополитическата активност на лидера на партията Бойко Борисов води до ръст от 3 на сто в неговия личен рейтинг – до 36%. През периода нарастват обаче и негативните мнения за управлението, което би представлявало риск най-вече в ситуация на мажоритарен избор, ако срещу кандидатите на управляващата партия се изправят силни опоненти, посочват анализаторите. Като следствие от вътрешнополитическите скандали има ръст от 4% в дела на критиците на кабинета.\r\r\n                    \r\n                    Най-критични към правителството са както симпатизантите на БСП и ДПС от  малките населени места, така и по-взискателните, с по-високи очаквания  жители на големите градски центрове. Разликата между тях е, че левите  избиратели не подкрепят и външната политика на правителството, докато  градската средна класа е с категорична проевропейска ориентация.\r\nОсновната опозиционна сила БСП се възползва от текущите скандали, от разпалените от дебатите по Истанбулската конвенция обществени страхове, от националистическата реторика около посредническата роля на България в диалога между ЕС и Турция. В резултат с подкрепа от 20.5% левицата скъсява дистанцията с ГЕРБ, но не заради електорален ръст, а заради спада на основния политически опонент.\r\nЛидерът на партията Корнелия Нинова, която има доверие 26.4%, също не успява да повиши личния си рейтинг. Като по-сериозен проблем пред партията се очертава обаче стратегическото разминаване между антиевропейската й реторика и първия тест за нейното електорално влияние – Европейските избори догодина. Ерозирайки успешно образа на Европа сред част от своите избиратели, тя намалява мобилизацията в ляво, в следствие на което изостава по-значително от ГЕРБ, отколкото при национален вот. Така рискът пред нея е да попадне в своего рода капан на собствените си ПР победи, изтъкват от \"Алфа Рисърч\".\r\nВъпреки скандалите помежду им, Обединените патриоти успяват да се задържат на 5.2% електорална подкрепа. Красимир Каракачанов е с най-висок личен рейтинг (29.8%), следван от Валери Симеонов – 11.4% и Волен Сидеров – 6.4%. Отрицателните оценки и към тримата лидери нарастват, но позитивните не намаляват. В случая националистите се възползват от т.нар. ефект на негативната мобилизация – увеличаването на обществената нетърпимост към техни публични изяви води до консолидация на феновете им.\r\nПри ДПС, както и при Воля, съществени промени не се наблюдават. Движението със сигурност би имало парламентарно представителство (5.1%), докато \"Воля\" няма събира недостатъчна за това подкрепа от 2.0%.\r\nТвърде ниска, вероятно дори наказателно ниска, остава подкрепата за фрагментираната извънпарламентарна десница. Всяка една от партиите събира между 0.6% -1.8%. От лидерите им с относително най-висока подкрепа се ползва Христо Иванов (9%). Заради категоричните проевропейски нагласи на избирателите им, Европейските избори са благоприятна възможност за пробив за тези партии. Въпросът е дали във формата и с лицата, с които ще се явят, те ще дадат шанс за представителство на своите потенциални избиратели, коментират социолозите.\r\nОдобрението за Народното събрание (12%) и председателя му Цвета Караянчева (21%) бележи леко подобрение през първите три месеца от годината. Въпреки това парламентът продължава да търпи сериозна криза на обществено доверие.\r\nАналогична е ситуацията с отношението към правораздавателните и правоохранителни институции, чиято дейност е съпътствана от трайна критика: съд (9% положителни оценки срещу 56% отрицателни), главен прокурор (10% положителни оценки срещу 43% отрицателни). Поредицата от случаи на битови престъпления през последните месеци се отразява в отчетлив спад на одобрението за работата на полицията (от 27% на 20%) и силен ръст в неодобрението (от 30% до 41%), показват данните на социолозите.\r\n", "date": "2018.03.29", "title": "Борисов води на Нинова с цели 10%, БСП скъсява разликата с ГЕРБ "}
{"url": "https://www.dnes.bg/usa/2018/03/29/uber-se-sporazumia-s-blizkite-na-zaginalata-ot-avtomobil.372234", "text": "Семейството на жената, убита при инцидент с безпилотен автомобил на Uber Technologies Inc в Аризона, постигна споразумение с американската компания за транспортни услуги. Така Uber избегна потенциален съдебен процес за първия подобен случай, предаде Ройтерс.\n\r\nАдвокатката Кристина Перес Есано от компанията Бела Перес в Глендейл, Калифорния, съобщи, че \"въпросът е бил разрешен\" между Юбър, дъщерята и съпруга на Илейн Херцберг, 49 годишната жена, която почина, след като беше ударена от безпилотен СУВ (SUV) автомобил наUber в предградието на Темпи - Финикс.\r\nНе бяха дадени подробности за постигнатото споразумение. Служител на адвокатската компания, която представлява дъщерята и съпруга на жертвата, чиито имена не бяха разкрити, съобщи, че няма да има други изявления по случая, тъй като го приемат за разрешен.\r\r\n                    \r\n                    Фаталният инцидент в Темпи, Аризона, е първият, при който загива пешеходец при катастрофа с безпилотен автомобил. Тези превозни средства се тестват в целия свят и случилото се може да попречи на усилията за бързото въвеждане на новата технология в САЩ.\r\nКомпанията за транспортни услуги спря тестовете на безпилотни автомобили в Питсбърг, Сан Франциско, Торонто и района на Финикс, докато тече разследването.", "date": "2018.03.29", "title": "Uber се споразумя с близките на загиналата от автомобил"}
{"url": "https://www.dnes.bg/stranata/2018/03/29/dobrata-novina-uchenichki-otkriha-pari-i-gi-vyrnaha.372203", "text": "Три ученички от Сандански намериха пари и ги предадоха в полицията, съобщи МВР. \r\nБожидара Панчева, Петя Младенова и Анастасия Мисеруди са ученички в четвърти клас от Второ ОУ \"Христо Смирненски\" в Сандански. \r\nВ обедните часове те намерили паднали на улицата пари. Без да се колебаят, те отишли в полицията и ги предали на инспектор Детска педагогическа стая.\r\nОт РУ-Сандански призовават собственика на изгубената сума да се яви в районното управление, за да я получи.\r\nПолицията в Сандански ще изпрати до директора на Второ ОУ \"Христо Смирненски\" благодарствено писмо към трите деца.", "date": "2018.03.29", "title": "Добрата новина: Ученички откриха пари и ги върнаха"}
{"url": "https://www.dnes.bg/akoshtete-vqrvaite/2018/03/29/zodiite-za-koito-pyteshestviiata-sa-narkotik.372215", "text": "Някои хора просто не могат да потиснат нуждата си да пътуват. Те изпитват жажда да опознават нови страни и култури дотолкова, че пътуването за тях се е превърнало в наркотик.\n\r\nВечер си лягат с мечтата за един друг свят – следващия, който да открият. С бляна за новите миризми, вкусове, звуци и аромати.\n\r\nЖеланието да изследват и покорят непознатото е характерно за определени знаци от зодиака. Кои обичат пътешествията най-много?\n\r\nНяма друг знак, който да е завладян повече от идеята за пътешествията, от Скорпиона. Те приемат света за място, което трябва да бъде проучено и разгадано и единствено от тях зависи да го изследват.\r\n                    \r\n                    \r\nСтрелците искат животът им да бъде едно дълго и вълнуващо преживяване. А какъв по-добър начин да сбъднат желанието си от пътуването?\n\r\nАко представителите на тази зодия нямат средства или свобода да пътуват, те често стават потиснати и отегчени от съществуването си. Нуждаят се от разнообразие и богатство, за да се чувстват истински удовлетворени от живота.\r\nВижте кои са останалите зодии в \r\n ", "date": "2018.03.29", "title": "Зодиите, за които пътешествията са наркотик..."}
{"url": "https://www.dnes.bg/sofia/2018/03/29/stolichanin-alarmira-propada-pytia-po-briuksel.372208", "text": "Гражданин Столичната община за пропадане на пътното платно и голямо изрязано парче асфалт по бул. \"Брюксел\" чрез платформата за сигнали .\r\n\" има пропадане на пътното платно и непосредствено до него от асфалта е изрязано голямо парче, на чието място се е оформила дупка с остри ръбове\", пише столичанинът в сигнала си.\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.03.29", "title": "Столичанин алармира: Пропада пътя по \"Брюксел\"!"}
{"url": "https://www.dnes.bg/politika/2018/03/29/kakvo-tochno-si-kazaha-rumen-radev-i-ruskiiat-patriarh-zapisyt-izteche.372209", "text": "Какво отговаря президентът Румен Радев на руския патриарх Кирил, когато главата на Руската православна църква обвини България, че не признава достатъчно заслугата на Москва за освобождението си?\r\nОтговорът на този въпрос идва почти месец след като избухна скандалът около визитата на руския патриарх у нас.\r\nНапрежението дойде от недоволството на духовника, че страната ни отчита не само руския подвиг, но и този на полските, финландските, литовските и други войници за свободата си.\r\n\"Уважаваме историята и знаем от нея, че Русия води с Османската империя Освободителната война от 1877-1878 г., но също така и знаем, че под знамената на император Александър II са се сражавали воини от различни народи и няма как приносът им да бъде омаловажен\". Така държавният глава отвръща на упреците на руския духовник по време на разговорите им в президентството на 3 март.\n\n\n\n\r\r\n                    \r\n                    Срещата се превърна в една от най-обсъжданите след като Руската православна църква качи на сайта си видео от нея. Кадрите обаче съдържаха само думите на руския патриарх, но не и отговорите на българския президент.\r\nВъпреки настояването президентската администрация да публикува стенограмата от разговорите, това така и не стана, а от \"Дондуков\" 2 дори обявиха, че такава няма.\r\nДнес обаче от Светия синод разпространиха пълен аудиозапис на срещата, от който става ясно какво всъщност е било коментирано, съобщи bTV.\r\n\"Ние знаем много добре от нашите исторически източници, че под знамената на император Александър II е имало воини от други народи, които също са оставили костите си тук, на българска земя. И ние уважаваме всяка капка кръв и всяка жертва. В никакъв случай не омаловажаваме руския принос. Това си остава за нас Руско-турската война. Русия е военната сила, която ни освободи. Но е имало в състава на Руската армия, Вие знаете много добре от историята, други народи и ние сме длъжни да уважаваме и тях”, отговаря Румен Радев на нападките на руския патриарх.\r\nДуховникът обаче продължава:\r\n\"Ако вие се обърнете към Литва и ги питате какво място заема във вашата история освободителната война на Балканите, те няма да ви разберат. Ако същото питате и поляците, те още повече няма да ви разберат. Защо тогава тази идея изведнъж възникна в недрата на българското правителство да говорите за ролята на Полша, Литва и Финландия в Освобождението на България”.\r\nРадев отвръща: \"Вие знаете, църквата се моли за всяка една душа. Отделният човек е важен в църквата и един човек да има загинал, ние трябва да го споменем. Той се е бил, още веднъж казвам…”.\r\nПатриархът след това призовава: \"Да оставим тази тема”.\r\nДуховникът използва срещата, за да похвали развитието на духовния живот в Русия и диалога с властта.\r\n\"Ние благодарим на Бога за този диалог, който се осъществява между руската църква и властта и всички тези разговори за срастване, които много обичат да разпространяват на Запад. Да, обичат да говорят за това. Нищо подобно не се случва.”, казва патриархът.\r\nТой обяснява и че сегашните руски управляващи са насочили политиката си към \"осъществяването на пълния суверенитет на Русия – реалният суверенитет, а не формалният”. Какво представлява той? \"Този суверенитет ни дава възможност… да казваме \"не\"тогава, когато това \"не” е продиктувано от националните ни интереси”.\r\nКирил пожелава и на България такъв тип диалог между църква и държава.\r\nПротивно на интерпретациите, че патриархът е чел конско на българския президент, по време на срещата Кирил ласка Радев.\r\n\"По съветско време за най-лоши оратори бяха смятани българските другари, които въобще не можеха да говорят без хартийка. Когато Ви слушах, се наслаждавах, че България ражда такива забележителни харизматични лидери, които могат така добре да изказват своите мисли”.\r\nВ края има един любопитен момент – руският патриарх заявява \"На Вас бих искал искрено да Ви пожелая Божията помощ”, на което Румен Радев отговаря: \"Аз съм я поискал от нашия мъдър патриарх (Неофит – б.р.) и съм я получил”.\r\n ", "date": "2018.03.29", "title": "Какво точно си казаха Румен Радев и руският патриарх? Записът изтече"}
{"url": "https://www.dnes.bg/politika/2018/03/29/karakachanov-zad-borisov-za-skripal-balansiran-e.372210", "text": "Вицепремиерът Красимир Каракачанов подкрепи позицията на премиера Бойко Борисов по случая \"Скрипал\" и я нарече \"изключително балансирана\". Той отрече и да има трусове в коалицията и настоя, че всичко е наред.\n\n\n\n\r\n\"На заседанията на коалиционния съвет никога не е имало остър тон. Мисля, че и утре няма да има такъв, ако има заседание\", каза Каракачанов, цитиран от \"Фокус\".\n\r\nПопитан трябва ли България да отзове дипломатите си в Русия той уточни, че това не е позиция, която трябва да се изразява от един или друг като политик. \n\r\n\"Тя трябва да се вземе от Съвета по сигурността, на който да се докладва ситуацията. На миналото заседание на Съвета, мнението ми, което беше изразено от зам.-министър Запрянов, е че България на този етап, към началото на седмицата, няма основание да предприема подобни действия. Оттук нататък ще видим дали има нова информация, на базата на която може да се вземе едно или друго решение\", обясни Красимир Каракачанов. \r\n                    \r\n                    \r\nВицепремиерът коментира и появилата се информация, че се проверяват бомбоубежищата по нареждане на Борисов.\n\r\n\"Бомбоубежищата са на пряко подчинение на общините и областните управители. Тъй като няма никаква промяна на ситуацията по отношение на заплахи или опасност от война, в която да бъде въвлечена България - най-вероятно става въпрос за рутинни действия\", каза Каракачанов.\n\r\nТой уточни, че не е говорил с премиера и допълни, че ако има такава негова заповед, най-вероятно е, за да се провери състоянието им.", "date": "2018.03.29", "title": "Каракачанов зад Борисов за \"Скрипал\": Балансиран е!"}
{"url": "https://www.dnes.bg/cars/2018/03/29/v-germaniia-praznuvat-50-godini-audi-100.372172", "text": "Наскоро в Инголщат се откри изложбата \"От 0 до 100\", която е посветена на юбилея на Audi 100. Първото поколение на модела слиза от поточната линия през 1968 г. и остава в производство до 1976 г. За този период от него са сглобени над 800 000 бройки.\r\nAudi 100 се произвежда като седан, купе и дори кабриолет. Към края на \"живота\" му германската компания започва да прави и комби версия, от която на изложбата в Инголщат могат да се видят 15 екземпляра.\r\nЕдин от най-интересните експонати е версията Audi 100 C1 от 1976 г. с електрически двигател. Може да се види и хибридна модификация.\r\nОбщо германците са продали над 3,2 млн. бройки от четирите поколения на Audi 100. Автомобилът два пъти получава приза \"Автомобил на годината\" в Европа, както и веднъж \"Автомобил на годината\" в света.\r\r\n                    \r\n                    Audi 100 не е само стилен, но в известен смисъл и пионер. Например, този автомобил е много по-различен от другите в онова време заради неговата добре обмислена аеродинамика. Освен това в него се използва и задвижване на четирите колела.\r\nОсвен това моделът става първият представител сред седаните с изцяло поцинкована каросерия. Наследник на Audi 100 през 1995 г. става моделът A6.\r\n", "date": "2018.03.29", "title": "В Германия празнуват 50 години Audi 100"}
{"url": "https://www.dnes.bg/stranata/2018/03/29/gorna-oriahovica-marginalite-vyn-ot-grada-ni.372201", "text": "\nЖители на Горна Оряховица излязоха на бурен протест срещу проект за изграждане на блок със социални жилища за маргинални групи. Хората са категорично против идеята на местната власт, предаде \"Булфото\".\n\r\nОще в 8:30 часа пред сградата на Общината започнаха да пристигат протестиращи с плакати, гласящи \"Един проект не струва колкото цял град\", \"Имаме ли право на глас?\", \"Маргиналите - вън от Горна Оряховица\".\n\r\nМитингът бе организиран от инициативен комитет, който за кратко време успя да реализира и подписка срещу проекта, в която участват близо 3 000 души. \n\r\nОколо кметството имаше сериозно полицейско присъствие, което се опитваше да успокои разгневените горнооряховци. \r\n                    \r\n                    \r\nПо думите на Иван Димитров, член на инициативния комитет, недоволството не е породено от това, че в планираните жилища ще бъдат настанявани социално слаби, а хора от малцинствата и маргиналните групи. \n\r\nСпоред Димитров наредбата, по която ще се изграждат жилищата е била приета в кратки срокове - реално преди провеждането на обществено обсъждане, а решението е било взето на изнесена сесия в Правец.", "date": "2018.03.29", "title": "Горна Оряховица: Маргиналите – вън от града ни!"}
{"url": "https://www.dnes.bg/zvezdi/2018/03/29/edna-godina-zatvor-za-dmx.372225", "text": "Ърл Симънс, по-известен като DMX, получи една година, макар настояването на прокурора да е било за 5 години лишаване от свобода.\r\nСъдия Джед Рейкаф произнесе присъдата в Манхатън, след като рапърът и актьор се призна за виновен в дело за данъчни измами на стойност 1,7 милиона щатски долара, предаде Ройтерс.\n\r\nРейкаф заяви още, че провинението \"не може да остане безнаказано\", макар Симънс да е \"добър човек\", предаде БТА. Преди обявяването на присъдата, рапърът изрази съжалението си, че не е плащал данъци, адвокатът му пусна в съдебната зала част от песента \"Slippin\", в която подопечният му описва трудностите през, които е минал в живота си.\n\r\nИменно трудните ранни години на изпълнителя били причината той да е неподготвен да се справи с отговорността, която е дошла с финансовия му успех, твърди защитникът му.\r\n                    \r\n                    \r\n47-годишният музикант беше пратен в затвора през януари от съдия Джед Рейкаф, който отмени възможността за излизане на свобода под гаранция на изпълнителя и го смъмри, че неколкократно го е излъгал.\n\r\nDMX е спечелил милиони в периода от 2010 до 2015 г., но не е декларирал никакви приходи и не е използвал банкова сметка на свое име. Давал е и лъжливи декларации за доходите си в съда, когато е започнал процедура за несъстоятелност. \n\r\nСъдът обаче три пъти е отказал да обяви фалита му, за последен път през 2016 г. Тези процедури са свързани по-скоро с нежеланието му да плаща издръжки на многото си жени и наследници. Той има 15 деца от девет жени.\n\r\nРапърът не за първи път има проблеми със закона - задържан е и за оръжие без разрешително, притежание на наркотици, превишена скорост, агресивно поведение и жестокост над животни.", "date": "2018.03.29", "title": "Една година затвор за DMX "}
{"url": "https://www.dnes.bg/obshtestvo/2018/03/29/viarvame-vyv-vanga-v-prerajdaneto-v-izvynzemni-chukame-na-dyrvo.372144", "text": "75% от българите вярват в пророческите способности на Ванга. 40% пък - че съществува тайно общество, което управлява света. Данните са от проучване на изследователски център \"Тренд\" по поръчка на \"\" сред 1004 души в периода 1-7 март.\n\n\r\nДанните показват още, че 29% от българите вярват в съществуването на извънземни, а 14% - че извънземни живеят сред хората. 19% пък са на мнение, че хората са установявали контакт с извънземни.\r\nСоциолозите регистрират високи нива на вяра по отношение на въпроси, свързани със свръхестествени способности на хора. Прави впечатление, че и хората в най-младата възрастова група (18-29 г.) в голям дял (63%) вярват в способностите на Ванга.\r\r\n                    \r\n                    63% от българите вярват и в съществуването на хора със свръхестествени способности и съответно малко над две трети в съществуването на хора, които имат способности да предвиждат бъдещето.\r\nМалко над половината от българите смятат, че има хора, които могат да лекуват със свръхестествени способности. Разполовено е мнението на българите по отношение на вярата в магии.\r\n66% обаче смятат, че има изкуствено създаване на болести с цел продажба на нови лекарства. По отношение на въпросите, свързани с Кемтрейлс и ХААРП, данните показват високи дялове на непознаване на темата -  над 50%. Видно е че за българите тези въпроси са по-далечни и нямат изградено мнение в тази посока. \r\n58% от българите посочват, че човек е стъпвал на Луната, докато 14% са на обратното мнение.\n\r\n33% е делът на тези, които вярват в прераждането на човек, като при жените процентът е по-висок (40%) в сравнение с този на мъжете (25%).\n\r\n36% посочват, че вярват в съществуването на Рая и Ада. Данните показват, че живеещите в малките населени места и селата са по-склонни да вярват в това за сметка на живеещите в столицата. Тук едно от възможните обяснения е по-високата степен на религиозност в малките населени места.\n\r\n35% от българите декларират, че са посещавали гадател, ясновидец, ходжа. В селата и малките населени места тази практика отново е по-разпространена.\r\nМалко над една трета от българите вярват, че петък 13-ти носи нещастие. Подобно е и съотношението по отношение на суеверието, че черната котка носи нещастие. Малко над една трета от българите вярват и че счупеното огледало носи нещастие, като хората с по-ниско образование са по-склонни да вярват за сметка на тези с по-висока образователна степен.\n\r\n73% от българите посочват, че чукат на дърво срещу нещастие/беда, докато 24% не го правят. 12% пък хвърлят сол за късмет.\r\n35% носят червен конец, като данните показват също, че делът на жените (49%) е значително по-висок спрямо този на мъжете (21%), които го правят.", "date": "2018.03.29", "title": "Вярваме във Ванга, в прераждането, в извънземни, чукаме на дърво..."}
{"url": "https://www.dnes.bg/notifikacii/2018/03/29/kilyrite-boiuklievi-vyrteli-i-biznes-sys-sudjuci-i-sladka.372204", "text": "Търговия със суджуци, сладка и луканки въртяли още убийците на столичния бизнесмен, освен че имали съдружие в заведението, в което му отнели живот.\n\r\nБаща и син - Севдалин и Марин Боюклиеви, продавали край Нареченски бани стоката си. Излагали я и в стъклена витрина в заведението, в което двамата са били съдружници с вече убития от тях софиянец Венцислав М.\n\r\nВ същия обект на 21 март бащата и синът нападнали Венцислав, след като се скарали с него за пари. Предприемачът отдавна имал подозрения, че го крадат. Във фаталния ден установил, че сметката не излиза с 2000 лева, пише \"\".\r\nМежду него и Севдалин избухнал скандал, който прераснал в ръкопашен бой. Включил се и 26-годишният Марин. Както вече разследващите съобщиха, Венцислав бил пребит до смърт, увит в завеса и найлон и поставен в голям пластмасов бидон.\r\nПосле Боюклиеви го натоварили на колата си и го хвърлили в река Чепеларска.\r\nОчаква се утре окръжната прокуратура в Пловдив да поиска в съда постоянен арест за главорезите Боюклиеви, които отнеха човешки живот.\r\n ", "date": "2018.03.29", "title": "Килърите Боюклиеви въртели и бизнес със суджуци и сладка"}
{"url": "https://www.dnes.bg/index/2018/03/29/kak-da-sme-v-pomosht-na-decata-si-bez-da-gi-dondurkame.372191", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nКогато децата ни пораснат, те започват сами да вървят по пътя си и да взимат своите решения. Как да се справим с най-трудната професия и можем ли да преодолеем синдрома на \"родителското отчуждение\"?\r\nВ студиото на \"\" коментират актрисата Марта Вачкова и певецът Кристиян Янкулов.\r\nКак да сме в помощ на децата си, без да ги \"дондуркаме\"? Доколко трябва да бъдем патерици, учители, партньори и приятели на децата си и как да намерим баланса?\r\n\"Не може да оставим възпитанието на децата си на улицата, училището и телевизията. Родителят не е приятел, той е опора\", коментира пред  актрисата Марта Вачкова.\r\nКаква е рецептата за самостоятелни деца и кога да се отдръпнем от децата си, за да поемат по своя път?\r\n ", "date": "2018.03.29", "title": "Как да сме в помощ на децата си, без да ги \"дондуркаме\"?"}
{"url": "https://www.dnes.bg/obshtestvo/2018/03/29/gerb-gubi-ot-sdelkata-za-chez-borisov-pecheli-ot-evroshefstvoto.372185", "text": "Най-голямото изпитание за кабинета \"Борисов 3\" - сделката за ЧЕЗ, оказва  и най-пряк негативен ефект върху неговия имидж. Това показват данни от регулярното проучване на обществено-политическите нагласи на Агенция \"Алфа Рисърч\", проведено между 15-24 март сред 1025 души в цялата страна.\r\n57% са на мнение, че  правителството е замесено по някакъв начин в продажбата на най-голямото  електроразпределително дружество в България на пазарджишката фирма  \"Инерком\", а енергийният министър Теменужка  Петкова губи 10 пункта от своя личен рейтинг, според социолозите.\r\nСъщевременно 42% са на мнение, че в политически план този скандал се използва от  опонентите на правителството, за да го свалят от власт. Така, макар  симпатизантите на ГЕРБ също да са критични към сделката, по отношение на  правителството те заемат защитна позиция. В резултат на това кабинетът запазва  доверие от 21%, колкото имаше и през декември. С 4% обаче се увеличават  неговите критици (до 43%), като негативните настроения нарастват главно  сред столичани и жителите на селата, показва проучването.\r\r\n                    \r\n                    Европредседателството и  външно-политическата активност на кабинета от своя страна са основният  ресурс за една по-широка обществена подкрепа по ключови теми,  надхвърляща електоралната база на коалиционните партньори. 37% определят  българското председателство на Съвета на ЕС като успешно до този  момент, срещу едва 13%, които смятат, че е неуспешно. 50% одобряват приоритета на  страната ни за европейска интеграция на страните от Западните Балкани.\r\nВ  този контекст премиерът Бойко Борисов повишава рейтинга си с 3% спрямо  декември. Министрите, пряко ангажирани с европейската политика, са сред  най-одобряваните в кабинета - Томислав Дончев, който повишава рейтинга си с  нови 5 на сто, Лиляна Павлова, Екатерина Захариева. \r\nСред външно-политическите фактори, оказали неочаквано силно влияние върху общественото мнение, трябва да се отбележи преди всичко отзвукът от политическите изказвания на руския патриарх Кирил. 67% оценяват неговите думи, че българите не са проявили признателност към Русия, като неприемливи и унизителни, 25% ги приемат за приемливи и справедливи. Извън конкретните думи обаче за първи път се наблюдава по-сериозно проблематизиране от широки обществени слоеве на поведението, което Русия изисква към себе си.\r\nСлед тазгодишния 3-ти март, 43% са на мнение, че Русия настоява не просто за признателност, каквато мнозинството от хората наистина проявяват, но и страната ни да следва нейния път на развитие. Което, също според мнозинството от българите, не съответства на техния избор.\r\nВ резултат от тези промени за първи път след Украинската криза и анексирането на Крим е налице сериозен спад в традиционно позитивното отношение към Русия от 66% на 56%. Дали и в каква посока ще повлияе изострянето на напрежението между Европа и САЩ от една страна, и Русия, от друга, заради отравянето на Скрипал, ще проличи в следващите месеци.\r\nОхладняването към Русия, обаче, успоредно с европейската активност на правителството, води до нов ръст на обичайно високата подкрепа за ЕС (от 50% до 58%), но също така и до известен ръст в одобрението на Северноатлантическия алианс (от 38% до 44%), изтъкват анализаторите.\r\nВъпреки наситения с противоречия между институциите период и разминаващите се с правителството позиции по редица проблеми, президентът Румен Радев остава незасегнат от горещите текущи скандали. С 59% одобрение и 10% неодобрение той постига най-висок рейтинг от началото на своя мандат.\r\nСлед скандалите около ЧЕЗ, кампанията срещу приемането на Истанбулската конвенция, атаките срещу посредническата роля на България на европейската сцена, БСП отбелязва свои символни победи и скъсява дистанцията с ГЕРБ до 2.5%.\r\nАнтиевропейската като цяло реторика на БСП обаче я поставя в своеобразен капан по отношение на първите избори, на които ще бъде тествано нейното влияние – Европейските през 2019 г. Успявайки да ерозира образа на Европа сред своите избиратели, тя ги демотивира от участие в тях до степен, че при проективен въпрос за вот на Евроизборите, дистанцията между нея и ГЕРБ нараства на 7%, пресмятат социолозите. \r\n", "date": "2018.03.29", "title": "ГЕРБ губи от сделката за ЧЕЗ, Борисов печели от еврошефството"}
{"url": "https://www.dnes.bg/sofia/2018/03/29/nova-tabeli-shte-orientirat-gosti-i-jiteli-na-sofiia.372161", "text": "\n\r\nВ центъра на София започна поставянето на указателни табели за ориентация на туристи и жителите в града, видя  Булфото.\r\nПървата от тях вече е монтирана на входа на метростанция \"Сердика\". Елементите на табелите са модулни, за да позволява бъдещо надграждане и развитие на системата.\r\nВсички текстове в системата са изписани на кирилица и латиница със специално конструиран шрифт с българска форма на кирилица. Те са двустранни и насочват туристите и в четирите посоки.\r\nГолемината на шрифта е над минимума за такъв тип табели, а цветовете са адаптирани и за различни групи хора със зрителни затруднения.", "date": "2018.03.29", "title": "Нова табели ще ориентират гости и жители на София"}
{"url": "https://www.dnes.bg/obshtestvo/2018/03/29/skoro-se-ochakva-dogovor-za-poddryjka-na-spartan-ite.372224", "text": "В близките седмици се очаква да има договор за поддръжката на самолетите \"Спартан\" до 2021 година.\r\nТова обяви заместник-министърът на отбраната Анатолий Величков пред депутатите на днешното заседание на парламентарната Комисия по отбрана, в което участва министър Красимир Каракачанов.\n\n\r\nСъстояли са се разговори с италианската компания \"Аления Леонардо\" за поддръжката на самолетите \"Спартан\" на българските ВВС и цените, които са били по-високи в началото, са били свалени значително.\r\nВ намалената цена е била договорена и системата за безопасност, която липсваше до момента на тези машини - т.нар. ловушки. За авариралия неотдавна самолет, който е в София, е бил договорен и винтът, ремонтът вероятно ще е за сума под милион, информира заместник-министърът, цитиран от БТА.\r\r\n                    \r\n                    Кога ще бъде подписан конкретният договор, не зависи само от нас, въпрос е на дни или седмици, каза пред журналисти Красимир Каракачанов. Той потвърди, че става въпрос за 17 млн. евро към момента.\r\nМинистърът на отбраната остава с амбицията да внесе в Министерския съвет заедно и трите основни проекта за модернизация на въоръжените сили, като това вероятно ще се случи през април.\r\n ", "date": "2018.03.29", "title": "Скоро се очаква договор за поддръжка на \"Спартан\"-ите"}
{"url": "https://www.dnes.bg/sofia/2018/03/29/pojar-v-studentski-grad-v-blok-s-futbolisti-na-cska.372231", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nГори пожар в общежитие в Студентски град. Всички хора са евакуирани. По последна информация има обгазен полицай, който се е опитвал да изведе хората от горящата постройка, съобщава.\r\nПожарът е избухнал в едно от сервизните помещения на хотела в 15:50 часа, а екипите са дошли за около 6 минути.\r\nИнцидентът е станал на кръстовището на ул. \"Академик Жак Натан\" и ул. \"8-ми декември\". Според очевидци пламъците са обхванали последния етаж на зданието.\n\r\nВ хотелът са настанени 40 от юношите на футболния отбор на ЦСКА. За щастие децата са изведени на време и не са пострадали. Именно те забелязват пожара.\r\nВсе още причината за пожара се изяснява. На мястото има 3 пожарни автомобила и 4 линейки. За обгорени граждани не се съобщава.", "date": "2018.03.29", "title": "Пожар в Студентски град в блок с футболисти на ЦСКА"}
{"url": "https://www.dnes.bg/notifikacii/2018/03/29/marshal-skot-angliiskiiat-dvoinik-na-gvardeicheto-nikola.372181", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n показа най-малкия гвардеец в България, оказа се - тригодишният Никола си има двойник във Великобритания. Мечтата на едно 4-годишно момченце се сбъдна – защо и как - разказваме сега.\n\r\nМечтата на малкия Маршал Скот е да бъде гвардеец на кралицата. Той се сдобива с пълна униформа и гордо я облича за четвъртия си рожден си ден, когато разбира, че родителите му ще го заведат в британския замък Уиндзор.", "date": "2018.03.29", "title": "Маршал Скот – английският двойник на гвардейчето Никола"}
{"url": "https://www.dnes.bg/stranata/2018/03/29/niama-lyja-niama-izmama-stara-zagora-e-centyr-na-vselenata.372202", "text": "Общинският съвет в Стара Загора даде съгласие да бъде даден старт на конкурс за изграждане на монумент \"Стара Загора – Център на Вселената\". Предложението бе прието с 42 гласа \"за\" на редовната сесия на местния парламент.\n\r\nИдеята датира от преди 14 години, когато бяха поставени 2 билборда на изходите на града, които гласяха на английски \"Добре дошли в Стара Загора – Центърът на Вселената\". Инициатор на идеята и тогава, и сега, е местният бизнесмен и по-късно депутат от ГЕРБ Пламен Русев. Той отдавна е патентовал идеята и по думите му инициативата ще увеличи сериозно интереса към града както у нас, така и в чужбина. \n\r\nЛюбопитната инициатива има за цел да развие алтернативен туристически бранд, който да повиши разпознаваемостта и интереса към града, като поставя в основата 8-хилядната история на града, който е един от най-старите в Европа.\r\n                    \r\n                    \r\nПо думите на инициаторите в света има няколко подобни точки, които са обявени на края и средата на света и в момента тези места се радват на много добър поток от чуждестранни туристи. Досега обаче нито един град не е обявен за Центъра на Вселената.\n\r\nОчаква се паметникът да бъде поставен в централната градска част до входа на регионалната библиотека \"Захарий Княжески\". За целта Пламен Русев и още един бизнесмен - Николай Далаков, са обявили награден фонд от 6 000 лева, с които ще бъдат отличени победителите в конкурса за бъдещия паметник.\r\n ", "date": "2018.03.29", "title": "Няма лъжа, няма измама! Стара Загора е Център на вселената"}
{"url": "https://www.dnes.bg/stranata/2018/03/29/kakvo-agne-shte-iadem-na-velikden-rumynsko-novozelandsko.372159", "text": "В навечерието на Великден се оказва, че има недостиг на българско агнешко на пазара.\n\r\nЗа килограм живо тегло на фермите се плащат между 5 и 6 лева – повече от миналата година. В магазина обаче цената на килограм агнешко започва от 11-12 и достига до 16-17 лева.\r\nТоест - от фермата до търговската мрежа месото поскъпва 2-3 пъти. Най-евтино цяло агне можем да купим в Благоевград, а най-скъпо – в София.\n\r\nИ за този Великден търговци ще се опитат да ни продават залежало агнешко от Нова Зеландия и Австралия. Някои от разфасовките били доставени в големите вериги още в началото на годината, преди да се изостри вниманието на контролните органи, разказват овцевъдите. По цената обаче трудно можем да се ориентираме, тъй като търговците предлагали размразеното на цените на свежото месо.\r\n                    \r\n                    \r\nПрясното има розов цвят и е сочно. Старото агнешко пък е с потъмнели кости, казват експерти.\n\r\nАко все търговците си позволят да ни предлагат замразено месо като охладено, трябва да посочват датата на размразяване и с какъв срок е.\n\r\nЦветомир Христов от Обединение \"Български животновъди\" казва пред Нова тв, че няма да има достатъчно българско агнешко за великденската ни трапеза.\n\r\n\"Великден е рано тази година, а много производители ще имат по-късно агнета за клане и за продажба на пазара. Популацията на овцете също намалява с всяка изминала година\", казва Христов.\n\r\nТой каза още, че месо от Румъния се разфасова като българско. То се внася у нас на цена 3,50 – 4 лева за килограм живо тегло.", "date": "2018.03.29", "title": "Какво агне ще ядем на Великден? Румънско, новозеландско..."}
{"url": "https://www.dnes.bg/muzika/2018/03/29/more-muzika-obichainite-zapodozreni-s-nov-koncert.372151", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЛятото тази година ще подрани с музиката на ''Обичайните заподозрени''. Музикантите подготвят голям концерт, който ще се състои на 11 май от 20:00 ч. в Зала 1 на НДК. Те ще представят най-доброто от старото и актуалните си хитове, които пълнят клубовете.\n\r\n\"Мислим да бъде нещо, което не сме правили досега. Пет човека, които са страхотни артисти, застават и правят музика. Хората виждат как на момента всеки един от тях музицира - това е най-голямата сила\", каза певецът, актьор и режисьор Стефан Вълдобрев в \"България сутрин\".\n\r\nМузикантите очакват на концерта да присъстват много семейства с малки деца. Тези до 7 години ще влизат безплатно, а до 14 години - с 30% намаление. ''Обичайните заподозрени'' пък обещават да направят концерта по такъв начин, че хората да си представят море, бар и всичко необходимо за лятото.\r\n                    \r\n                    \r\nТази зала е емблематична и си струва. Тя е като летва и трябва да се мине през Зала 1 на НДК, отбеляза в студиото на  музикантът Мирослав Иванов, който обеща грандиозни китари на концерта. \n\r\nМузикантите очакват зрителите да са седнали само по време на първите две песни, а до концерта през май няма да имат клубни участия, за да се подготвят максимално добре.\n\r\n\"Каквото се е случило, се е случило още преди 25 години. Всяка едно събиране има бял косъм на главата\", сподели барабанистът Стоян Янкулов-Стунджи, запитан за напасването в групата и репетициите. От самия него пък се очаква впечатляващо соло на барабаните.\r\n ", "date": "2018.03.29", "title": "Море, музика! ''Обичайните заподозрени'' с нов концерт"}
{"url": "https://www.dnes.bg/health/2018/03/29/imunitetyt-na-decata-grija-na-roditelite.372174", "text": "Имунната система на детето е много чувствителна към храната. Така например недохранването, хранителните алергии и непоносимости, консервантите, оцветителите, изкустевените подсладители, подобрители и други, както и приемът на твърде много захарни изделия могат да окажат неблагоприятно влияние върху защитните сили на детето. \r\nВ резултат от неправилното хранене то може да започне да боледува по-често. В много случаи родителите започват да търсят различни имуностимулатори, които се предлагат на пазара, с цел да „подсилят” имунитета на детето. Това, което се пренебрегва обаче, но е от основно значение за отглеждането на здраво дете, е именно хранителното меню. Пълноценното и здравословно хранене още от самото раждане е най-важната предпоставка за отглеждане на здраво и щастливо дете.\r\n \r\nКакво обаче трябва да включва менюто?\r\n \r\n\r\n \r\nТе са идеален източник на редица важни витамини и минерали, без които имунната система не може да функционира правилно. Освен това плодовете и зеленчуците съдържат антиоксиданти. Те се пренасят по кръвен път към тъканите и органите и ги предпазват от вредното въздействие на свободните радикали, като ги неутрализират. Препоръчва се консумацията на сезонни плодове и зеленчуци, защото те са по-богати на витамини и микронутриенти и същевременно не са претърпели химична обработка. Така например 1 чаша фреш или прясно изцеден сок осигурява дневната нужда от витамини за детето. Важно е обаче сокът да се консумира веднага след приготвяне и за предпочитане да не е претърпял термична обработка, така че да не се наруши структурата на съдържащите се в него витамини.\r\n \r\n", "date": "2018.03.29", "title": "Имунитетът на децата – грижа на родителите"}
{"url": "https://www.dnes.bg/notifikacii/2018/03/29/rom-prebi-i-ograbi-rejisiora-nikolai-poliakov.372164", "text": "Режисьорът Николай Поляков е бил нападнат в гръб, бит и ограбен в центъра на София във вторник вечерта.\r\nТова съобщи в личния си профил във Facebook синът на режисьора - Степан Поляков.\r\n\n\r\nПоляков, /77г./, се е справил с 20-годишен циганин. Но е бил много удрян. И ограбен. Утре имам среща в Трето РПУ. После ще видя баща си. \r\n\r\n\r\n\"Поляков се е съпротивлявал, но Плъха е успял да му открадне чантата. Плъха е избягал. Поляков е отишъл в Трето районно. \r\n, допълва Степан Поляков.\r\nПолицията издирва извършителя.", "date": "2018.03.29", "title": "Ром преби и ограби режисьора Николай Поляков"}
{"url": "https://www.dnes.bg/notifikacii/2018/03/29/domashno-kuche-napadna-i-nahapa-dete-v-kubratsko.372150", "text": "Пореден инцидент между животно и дете притесни хората от село Севар, община Кубрат. \r\n12-годишно момиче от населеното място е нападнато и нахапано от домашно куче, съобщиха от ОДМВР - Разград.\r\nИнцидентът станал около 18:30 часа на 28 март на улицата, пред къща в селото. \r\nПострадалата, с инициали Р. М., е откарана в Спешния център в Кубрат с разкъсно-контузна рана на лявата подбедрица.\r\nСобственикът на кучето, с инициали С.Х., е на 50 години и е от същото село - Севар. Момичето е прегледано и му е оказана медицинска помощ, след което й е назначено домашно лечение. \r\nОбразувано е досъдебно производство, не се уточнява породата на домашния любимец", "date": "2018.03.29", "title": "Домашно куче нападна и нахапа дете в Кубратско"}
{"url": "https://www.dnes.bg/temida/2018/03/29/bsp-kmetyt-na-sopot-na-prokuror-gerb-go-dava.372179", "text": "ГЕРБ сезира прокуратурата за злоупотреби за милиони на кмета на Сопот от БСП Деян Дойнов. Според хора от управляващата партия социалистът и екипът му са нанесли вреди за около 10 милиона лева.  \n\r\nОт ГЕРБ обявиха, че заради това общината е в тежко финансово състояние.  \n\r\nЕдно от нарушенията е било по Оперативна програма \"Околна среда\", по която щетите били за няколко милиона. Аванс от 620 000 лева не е бил признат и бил превърнат в заем.  \n\r\nПо Оперативна програма \"Енергийна ефективност\" пък били монтирани грешни елементи на детската градина и училището в града, което е довело до щети в размер на 107 000 лева.  \n\r\n\"Толкова е годишният бюджет на социалната кухня\", каза Антон Тодоров от ГЕРБ, който изнесе фактите.  \r\n                    \r\n                    \r\nСред нарушенията е и това, че отпуснати от финансовото министерство 2,4 млн. лв. не били изхарчени целево, а били раздадени за заплати.  \n\r\nТодоров обвини кмета на Сопот, че на фона на нанесените от него щети вдига данъците в общината. От БСП отвърнаха, че след идването на власт на кмета им състоянието на общината се е подобрило.  \n\r\nСпоред социалистите с подобни обвинения управляващите се опитват да отклонят вниманието към своите депутати.  \n\r\nОт БСП съобщиха, че е излязъл поредният случай за депутат от ГЕРБ, Борис Кърчев, който продал фирмите си на малоимотно лице.  \n\r\n\"Това са сериозните проблеми в обществото - къде изтичат парите на данъкоплатците\", каза Георги Търновалийски.", "date": "2018.03.29", "title": "БСП-кметът на Сопот на прокурор. ГЕРБ го дава!"}
{"url": "https://www.dnes.bg/zvezdi/2018/03/29/apel-propit-s-bolka-divna-bydi-do-priiatelkata-si-kristin.372153", "text": "Лелята на модела Кристин Илиева, която пострада при катастрофа, причинена от Дивна, използва Facebook, за да пусне емоционално обръщение към певицата. \r\nПреди да го публикува тя направила няколко опита да се свърже с Дивна.\n\n\n\n\r\nЕто апелът на Изабела Господинова без редакторска намеса:\n\r\nДо едно момиче Дивна.\n\r\nДълго опитвах да задържа за себе си това което ще напиша! Но не мога. Може би това е единственият начин чувствата ми да стигнат до ума на момичето Дивна. Не искам и няма да те съдя за това, което направи. Но не мога да не търся отговор за това, което не правиш. Твоето безразличие и страх от закона се довеждат до два телефонни разговора на родителите ти, един есемес до приятел и няколко лични въпроса към лекуващият лекар. В каквото и състояние да се намираш заради стореното, състоянието на твоята \"приятелка\" е много по тежко. Но тя се бори и няма да се предаде. Колко по-леко щеше да бъде и за двете ако не ѝ беше обърнала гръб и беше до нея в този момент. Каквото и да се е случило тя е жива, а вие бяхте приятелки. Приятелите са заедно и в добро и в зло. И точно в нещастието, което ти ѝ причини това приятелство щеше да бъде истинско. Ти трябваше и трябва да си до нея, да лекуваш душата ѝ да не я предаваш! Децата на твоята възраст спасяват животни, спасяват умиращи коне, замръзнали щъркели, прегазени кучета! Браво на родителите на тези деца! Ти трябваше да си до твоята приятелка, дори и някой да те обвинява, трябваше да изтърпиш в името на приятелството. Искренно се надявам когато твоят шок отмине да се осъзнаеш и да мислиш и действаш като едно смело момиче, което е пример за много български деца!\r\n                    \r\n                    \r\nНашата Кристин ще мине през този Ад. Тя ще се бори, ще се бори заради себе си и всички които я обичат. Крехкото ѝ тяло крие огромна сила! На теб желая достойнство, за да продължиш да гледаш хората в очите! Желая ти да не губиш приятелите си и ти самата да бъдеш истински приятел!\n\r\nТи трябва да си там до нея !\".\n\r\nПо-късно Господинова допълва, че не заклеймява никого.\n\r\n\"Не я съдя и никой не иска да я съди, Кристин е кръв от кръвта ми! Опитвам се да бъда справедлива. Никой от нас няма да упрекне Дивна, никой от нас няма да ѝ каже нищо. И не е важно кой какво ще ѝ каже, важното е Кристин какво ще ѝ каже!\".", "date": "2018.03.29", "title": "Апел, пропит с болка: Дивна, бъди до приятелката си Кристин!"}
{"url": "https://www.dnes.bg/science/2018/03/29/otkriha-podobna-na-merkurii-ekzoplaneta.372192", "text": "Астрономи откриха огнена екзопланета, приличаща на Меркурий, на 360 светлинни години от Земята, предаде агенция ЮПИ.\n\r\nВъпреки че размерът на K2-229b надвишава този на нашата планета само с 20 %, масата й е 2,5 пъти по-голяма и плътността й е като на Меркурий. Тя кръжи около оранжево джудже от съзвездието Дева на разстояние над 1,6 милиона километри.\n\r\nУчените от университета Екс-Марсилия във Франция потвърдиха съществуването на екзопланетата, като използваха информация от мисията за наблюдения с телескоп \"К2\".\n\r\nПериодичните затъмнения първоначално разкриха наличието на планетата, подобна на Меркурий, но експертите имаха възможността по-точно да определят масата и състава й, като измериха потрепванията на светлината на оранжевото джудже, причинени от гравитационното влияние на K2-229b.\r\n                    \r\n                    \r\n\"Меркурий се отличава от останалите планети в Слънчевата система по голямото съдържание на желязо - каза астрономът Дейвид Армстронг от университета \"Уоруик\" - Бяхме изненадани да видим екзопланета със същата висока плътност, която показа, че Меркурий вероятно не е толкова рядко срещана планета, колкото мислехме\".\n\r\n\"Интересно е, че K2-229b е също най-вътрешната в система от поне три планети, въпреки че и трите орбитират много по-близо до звездата си, отколкото Меркурий. Други открития като това ще ни помогнат да научим повече за образуването на тези необичайни планети, както и на Меркурий\", добави той.\n\r\nВъзможно е плътната природа на екзопланетата да е продукт на близостта й до нейната звезда. Температурата на K2-229b превишава 2000 градуса по Целзий. \n\r\nЕкспертите предполагат, че слънчеви изригвания са премахнали атмосферата и външните слоеве, като са оставили след себе си само плътно ядро от метал при сформирането на небесното тяло. \r\n \r\n/БТА/", "date": "2018.03.29", "title": "Откриха подобна на Меркурий екзопланета"}
{"url": "https://www.dnes.bg/politika/2018/03/29/borisov-naredi-proverka-na-bomboubejishtata-v-sofiia.372180", "text": "Проверка на бомбоубежищата в столицата е наредил премиерът Бойко Борисов.\n\r\nЗаповедта цели тест дали в София има достатъчно места за укриване на населението в случай на атака и дали те покриват всички нужни условия.\n\r\nНареден е и преглед на плана за действие във военно време, съобщава \"\".\n\r\nЗаповедта на премиера Борисов на Министерството на отбраната и е със срок за изпълнение до края на деня утре.\r\nБройката на бомбоубежищата в София е около 500. Много от тях се намират в обществени сгради, частни постройки и жилищни кооперации.\n\r\nНикой обаче не се грижи за тях и състоянието им е плачевно, съобщиха от столичната пожарна миналата година. Имало образувана междуведомствена комисия, която да вземе решение кои скривалища могат да се реновират, кои трябва да се поддържат и кои трябва да бъдат напълно запечатани. \r\n                    \r\n                    \r\n\"Срещаме много проблеми. Голяма част от тези обекти нямат ясна собственост. Нямат Акт 16 и са в плачевно състояние. Направихме стъпки, за да съберем институциите и да се опитаме да решим този проблем. Решението трябва да се вземе на много високо ниво – областна управа, главен архитект, кмет\", обясни Тони Тутунаров, началник на сектор в столичната пожарна.\r\nСпоред него това е крайно належащо, тъй като няма яснота какъв е реалният капацитет на тези скривалища.\n\r\n\"Несериозно е дори да си мислим, че можем да скрием цяла София при евентуална заплаха. Според плана действащите скривалища са направени така, че да има във всеки административен район място, където да бъдат настанени хора, от които зависи градът да не се парализира. Има, разбира се, места и за цивилното население. Ние правим всичко възможно да поддържаме тези места, но средствата ни са ограничени\", обясни още Тутунаров. ", "date": "2018.03.29", "title": "Борисов нареди: Проверка на бомбоубежищата в София!"}
{"url": "https://www.dnes.bg/politika/2018/03/29/cvetanov-kategorichno-zad-london-kabinetyt-shte-vzeme-trudno-reshenie.372169", "text": "ГЕРБ втвърди тона по случая \"Скрипал\" и обяви категорична солидарност с Великобритания и демократичната общност в страната. \r\nДен по-рано евродепутати от управляващата партия заявиха, че страната ни трябва да подкрепя Лондон, но и да запази добрите си отношения с Москва. Волен Сидеров пък похвали премиера Бойко Борисов за балансираната политика по случая.\n\n\n\r\nДнес обаче шефът на депутатите от ГЕРБ Цветан Цветанов обяви, че страната ни трябва да е категорично на страната на ЕС и обяви, че предстои кабинетът да вземе трудно политическо решение.\r\n\"Ние трябва категорично да застанем солидарно зад евроатлантическата общност. В противен случай България може да бъде изолирана и това няма да ни го простят всички българи, които подкрепят евроатлантическите ценности\", каза Цветанов. \r\r\n                    \r\n                    На въпроса как трябва да се изрази тази солидарност - с отзоваване на посланик или изгонване на дипломати, Цветанов отвърна: \"Това ще бъде тежко управленско политическо решение. И това по конституция е ангажимент на изпълнителната власт\". \r\nЗам.-шефът на ГЕРБ обясни, че изразява мнението на по-голямата част от демократична общност в България. Цветанов обясни, че е наясно с позицията на партньорите от \"Атака\" и че до момента няма единна позиция в коалицията. ГЕРБ обаче са за това страната, а и премиерът като част от лидерите на ЕС, вече е подкрепил единната европейска позиция. Сега предстояло, както всяка страна, да вземем индивидуално решение. \r\n\"Министър-председателят ще има днес разговори с посланик Бойко Коцев. И след това, предполагам, че ще има действия, които ще бъдат публично обявени\", каза зам.-шефът на ГЕРБ. \r\nНа въпроса имате ли информация, че Волен Сидеров може да напусне властта, Цветанов отвърна: \"Уважавам всяко различно мнение и аз не мога да се сърдя на Волен Сидеров, защото той го е декларирал през всичките години, в които участва в политиката. Но всяка партия може да изразява своето мнение, което не кореспондира към коалиционното споразумение. Това  е ситуация, която не е коментирана, когато е подписвано споразумението, но сме си оставили възможността всяка партия да изразява позицията си\". \r\nЦветанов коментира и думите на президента, че с него не е съгласувана позиция по случая. \r\n\"Не случайно казах, че това е в компетенцията на правителството. Ако президентът прочете чл. 105 от Конституцията, ще си даде отговор и няма да задава въпроси\", каза той.\r\nЦветан Цветанов обясни, че си говори с част от патриотите, а с премиера е разговарял сутринта.\r\nЗа разговора си с премиера той отбеляза, че са имали конструктивен разговор. \"Изразил съм фактите защо трябва да сме солидарни с европейското семейство и с евроатлантическите държави. Не бих искал да пресъздавам разговора, но е важно, че премиерът има една невероятно чувство за отговорност и да чува различното мнение\", каза зам.-шефът на ГЕРБ.", "date": "2018.03.29", "title": "Цветанов категорично зад Лондон! Кабинетът ще вземе трудно решение!"}
{"url": "https://www.dnes.bg/health/2018/03/29/umorihte-li-se-ot-umorenite-si-ryce-pozvolete-im-relaks.372175", "text": "В края на седмицата умора си казва думата. Обикновено страда най-много кръстът ни, който се напряга, особено ако стоим по-дълго прави. Работата на компютър също е доста натоварваща. Ако столът ни не е удобен, стойката се изкривява и това рефлектира върху различни части на тялото.  \r\nВсеки втори от нас изпитва умора в ръцете след дългия работен ден. В зависимост от височината на облегалките на стола и бюрото, което ползваме, ние натоварваме много мускули. Релаксиращ масаж за ръцете (а защо не и за цялото тяло) е най-доброто нещо, с което може да се поглезим в петък вечер. Ето няколко насочи за това как с него да облекчим натрупаните болка и напрежение в тях: \r\n \r\nАко не разполагаме с повече свободно време за посещение при масажист, можем да си направим масажа и в домашни условия. Първото нещо, което трябва да направим, е да подберем козметика, с която да разтрием ръцете.\r\n \r\n", "date": "2018.03.29", "title": "Уморихте ли се от уморените си ръце – позволете им релакс"}
{"url": "https://www.dnes.bg/stranata/2018/03/29/15-godishniiat-ivan-na-syd-za-ubiistvoto-na-nikol-v-asaniora.372158", "text": "Окръжна прокуратура-Бургас внесе обвинителния акт срещу 15-годишния Иван И. за убийството на 11-годишната Никол, съобщиха от прокуратурата.\n\n\n\n\n\r\nОт там припомниха, че инцидентът стана на 20 август миналата година в асансьор в бургаския комплекс \"Меден рудник\".\r\nСпоред прокуратурата, момчето умишлено е умъртвило 11-годишното момиче чрез нанасяне на удар - пробождане с лява ръка на врата, при което е прерязана вътрешната сънна артерия и е причинена силна кръвозагуба и остра анемия, довела до смъртта на детето.\r\nУбийството е извършено по особено мъчителен за момичето начин - пострадалата е останала в съзнание след пробождането, възприемала е ситуацията, в която се е намирала, виждала е изтичащата от раната кръв, била е затворена в кабината на асансьора, викала е за помощ, осъзнавала е неизбежността на смъртта си, изживявала е тежки предсмъртни мъки, сочат още от прокуратурата.\r\r\n                    \r\n                    От там добавиха, че подсъдимият е нанесъл смъртоносния удар с нож в най-откритата и незащитена част от тялото на момичето, а именно в нейната шия, почти пълно прерязал вътрешната ѝ сънна артерия, при което последвало силно кръвотечение, след което той е оставил умиращата в кабината, като затворил, въпреки нейните викове за помощ.\r\nОт прокуратурата твърдят още, че макар и непълнолетен, подсъдимият е разбирал свойството и значението на извършеното от него и е могъл да ръководи постъпките си. Очаква се Окръжен съд-Бургас да насрочи заседанието си.\r\nПрипомняме, че след като пробол 11-годишната Никол с кухненски нож в асансьора, Иван си купил чипс и отишъл да играе на криеница. При разпитите казал, че само я \"дупнал\" с ножа и не знаел, че я е убил. Той казал още, че с Никол се скарали затова дали да пушат наргиле.\r\nНожът бе намерен на междуетажна площадка във входа. По ножа и по телефона на момичето бе намерено ДНК-то на Иван.", "date": "2018.03.29", "title": "15-годишният Иван на съд за убийството на Никол в асаньора"}
{"url": "https://www.dnes.bg/politika/2018/03/29/siderov-kym-gerb-vyzdyrjaite-se-za-diplomat-geit.372178", "text": "Лидерът на \"Атака\" Волен Сидеров призова екипа на Бойко Борисов и ръководството на ГЕРБ да се въздържат от коментари по разразрастващия се дипломатически скандал между ЕС и Русия след случая \"Скрипал\". Той отново настоя и за провеждането на коалиционен съвет, на който да бъдат разгледани всички информации по случая.\n\r\nПо-рано шефът на депутатите от ГЕРБ Цветан Цветанов обяви, че страната ни трябва да е категорично на страната на ЕС и обяви, че предстои кабинетът да вземе трудно политическо решение. Той настоя, че трябва да застанем солидарно зад евроатлантическата общност.\n\n\n\n\r\nСпоред Волен Сидеров обаче такива изказвания са \"грешни ходове\", които могат да повлияят зле на дипломатическите отношения.\r\n                    \r\n                    \r\n\"До момента политиката на премиера е много точна и правилна. Призовавам колегите от ръководството на ГЕРБ да не правят грешни ходове, да не изказват мнение, което може да провлияе зле на дипломатическите отношения, с която и да е държава. Да се въздържат от изявления за солидарности и други такива чувства, защото това е вредно за страната.  Това е саботиране на политиката на премиера\", отсече националистът.\n\r\nПо думите му България има право на суверенно мнение и позиция, различна от Великобритания.\n\r\n\"В крайна сметка Великобритания напусна ЕС и става дума за две държави, които са извън ЕС. Защо България трябва да взима страна в един конфликт, който има много неизняснени факти?\", запита риторично Сидеров.\n\r\nПопитан дали \"Атака\" ще напусне коалицията, ако правителството реши да експулсира руски дипломати, Волен Сидеров отговори лаконично, че България трябва да има балансирана политика и да не се правят резки ходове.\n\r\n\"Надявам се, че здравият разум на премиера няма да позволи грешни ходове\", завърши националистът.", "date": "2018.03.29", "title": "Сидеров към ГЕРБ: Въздържайте се за \"Дипломат гейт\"!"}
{"url": "https://www.dnes.bg/akoshtete-vqrvaite/2018/03/29/kak-da-imame-shtastliva-vryzka-5-cenni-syveta.372160", "text": "Питате ли се как се създава една здравословна връзка? Професията, хубавият дом и добрите приятели са нужни на всеки, но не е ли любовта най-важна?\r\n \r\nЕто 5 съвета как да изградите страхотна връзка:\r\n \r\n\r\n \r\nПомислете за последната си връзка и не започвайте нови отношения, докато не си изясните какво се обърка в нея.\r\n \r\nДали единият беше по-доминантен? Дали той имаше повече контрол? Ако да, значи това е причината да не се е получило.\r\n \r\nВ щастливите връзки, двойките имат равни права и мнението на всеки от двамата трябва да бъде чувано и уважавано.\r\n \r\nАко единият решава какво ще се прави през уикенда, как да бъде подреден гардероба и кои ще бъдат вашите приятели, значи връзката е обречена на провал.\r\n \r\nНикой човек не може да бъде истински щастлив, ако често му бъде налагано какво да прави против волята му.\r\n \r\n\r\n \r\nХаресвате ли човека, с който сте в момента (ама наистина много)? Харесвате ли работата си или това, с което се занимавате? Чувствате ли се добре, когато имате връзка? Случва ли ви се често да приемате чуждите думи твърде лично? Приемате ли своите проблеми и слабости?\r\n \r\nВсички тези въпроси са важни, за да обичате и познавате себе си. Много е важно и двамата в една връзка да обичат и приемат себе си, защото само ако го правят могат истински да отворят сърцата си един за друг.\r\n\r\n\r\n \r\nБез да бъдете честни няма да намерите щастие във връзката си и където и да било. Всеки, който има успешна и здравословна връзка е честен. Споделяйте своите чувства и мисли и заедно се борете с проблемите.\r\n \r\nБъдете честни за това къде ходите и с кого се виждате – не оставяйте партньора ви да се чуди или да разпитва сам. Споделяйте с колко пари разполагате и за какво ги харчите – поставете си за цел да не казвате лъжи, нито една дори!\r\n\r\n", "date": "2018.03.29", "title": "Как да имаме щастлива връзка? 5 ценни съвета!"}
{"url": "https://www.dnes.bg/temida/2018/03/29/patriotyt-zam-ministyr-na-syd-poiskal-i-pribral-8000.372193", "text": "Софийската градска прокуратура внесе в Софийския районен съд обвинителния акт срещу зам.-министъра на транспорта Ангел Попов за извършена от него измама.\n\r\nТой е обвинен за това, че на неустановена дата през август 2012 г., с цел да набави за себе си имотна облага в размер на 8 хил. евро, заблудил собственик на транспортна фирма, че срещу тази сума служители от Министерството на транспорта, информационните технологии и съобщенията ще му уредят управляваната от него фирма да получи допълнително четири броя ЕКМТ/СЕМТ разрешителни.\n\n\n\n\r\nЕКМТ/СЕМТ представляват разрешителни за облекчен режим на международен товарен транспорт.\r\n                    \r\n                    \r\nВ хода на разследването е установено, че към 2012 г. Попов нямал никакво служебно или лично отношение към работната група в Министерството на транспорта, информационните технологии и съобщенията, която била оторизирана да разпределя разрешителните за транспорт.\n\r\nВъпреки това той създал невярното впечатление у управител на транспортна фирма, че може да повлияе върху решението на този колективен орган, като предаде различни суми на някой от членовете му, назовани поименно от Попов, посочват от държавното обвинение.\n\r\nКъм момента зам.-министърът на транспорта е с мярка за неотклонение \"Подписка\". Ако бъде признат за виновен, той може да получи наказание лишаване от една до шест години лишаване от свобода.", "date": "2018.03.29", "title": "Патриотът зам.-министър на съд! Поискал и прибрал €8000"}
{"url": "https://www.dnes.bg/rusia/2018/03/29/shefkata-na-mola-v-kemerovo-ne-se-chuvstvam-vinovna.372166", "text": "Управителят на изгорелия търговски център в Кемерово Надежда Судденок, която е заподозряна по селото за пожара, не се смята за виновна. \r\n\"Не чувствам вина. Работех, създавах база, обучавах служителите качествено и последователно да провеждат всички операции, да следят оборудването. Не желая да бъда виновна за нещо, което не съм направила\", каза Судденок пред журналисти преди съдебното заседание.\n\n\r\nТя заяви също така, че не е знаела за неизправност на противопожарната сигнализация.\r\n\"На проверките, на които съм присъствала, неизправности нямаше\", каза Судденок, цитирана от Интерфакс.\r\nСъдът постанови Надежда Судденок, на която вече са повдигнати обвинения за пожара, да бъде задържана за два месеца.\r\r\n                    \r\n                    Петима души са задържани по делото за пожара в търговския център, станал на 25 март. В огъня загинаха 64 души, от които над 40 деца. \r\n", "date": "2018.03.29", "title": "Шефката на мола в Кемерово: Не се чувствам виновна!"}
{"url": "https://www.dnes.bg/hiphop/2018/03/29/dj-marten-otnovo-iznenada-s-radio-format.372186", "text": "DJ Мартен - един от доказалите се сред меломаните познавачи на музикалните стилове по света и у нас стартира нов формат в нова медия.\r\nПредаването \"60/02\", което е първото за хип-хоп култура в национална електронна медия, тръгва в Деня на шегата - 1 април. Но е истина!\n\r\nВсяка неделя от 22.00 ч. по Радио \"София\" на БНР Мартен и Жлъч ще разнищят на парчета цялата субкултура, наречена хип-хоп. В продължение на 60 минути форматът ще се излъчва на живо от София, откъдето идва и референцията 02 - телефонния код на столицата.\n\r\nОсвен към най-новите тенденции в стила, водещите ще се обърнат и към Златния век на хип-хопа (1986 – 1992) пълен с фънк, бунт и секс - нещо, което е белязало завинаги живота им. \r\n                    \r\n                    \r\nОчаквайте и импровизирано рапиране (freestyle) на гости с Жлъч, както и живи изпълнения на банди, продуценти и бийтмейкъри от ранга на DAYO, Rawlnad, Гена, TromBobby и много други.\r\n \r\nРапърът и господар на римата, заедно с известния диджей ще започнат с течение в хип-хопа, което възниква през 60-те и 70-те години в Ню Йорк, в средите на афро и латиноамериканците.\n\r\nТо е построено върху четири елемента: диджействане, графити, брейк танца и рапиране. Сред неговите разклонения са бийтбокса, характерно обличане и специфичен жаргон.\n\r\nДа припомним, че преди да се захване с новото предаване, DJ Мартен водеше свой формат, в друго радио.", "date": "2018.03.29", "title": "DJ Мартен отново изненада с радио формат"}
{"url": "https://www.dnes.bg/index/2018/03/29/receptata-dnes-dip-ot-cherveno-cveklo.372026", "text": "\r\n250 червено цвекло\r\n1 глава лук\r\n1 супена лъжица олио\r\n1 супена лъжица брашно\r\n1 чаша зеленчуков бульон\r\n½ чаша готварска сметана\r\n½ чаена лъжичка сол\r\n1 щипка черен пипер\r\nмагданоз за поръсване\r\n\r\n\r\n \r\nИзпечете цвеклото и го пасирайте на пюре. Загрейте олиото на котлона и в него запържете лука. Овкусете го със солта и пипера. Разбърквайте, докато се карамелизира. Прибавете към него брашното, пасираното цвекло и предварително разтворения бульон.\r\n \r\nГответе така за няколко минути, докато се смесят всички продукти. Добавете сметаната. Разбъркайте добре, за да се получи кремообразна смес. Охладете преди сервиране. Поръсете с пресен магданоз.\r\n\r\n", "date": "2018.03.29", "title": "Рецептата Dnes: Дип от червено цвекло"}
{"url": "https://www.dnes.bg/notifikacii/2018/03/29/avstriia-gotova-da-posrednichi-mejdu-moskva-i-london.372127", "text": "Австрия е готова да стане посредник за уреждане на разногласията между Великобритания и Русия във връзка със случая Сергей Скрипал, каза министърката на външните работи на страната Карин Кнайсъл, цитирана от ТАСС.\n\r\n\"Ние сме открити за всички и ако ни помолят за посреднически усилия (между Русия и Великобритания), то с удоволствие сме готови за това, каза тя по австрийския телевизионен канал О Ер Еф 2. - Посредникът никога не натрапва своите услуги, а за това го търсят отстрани.\"\n\n\n\r\nКнайсъл отбеляза, че Австрия е \"контактно лице за всички участници\". \"Канцлерът Себастиан Курц ще отиде в Лондон на 30 юни и ще се срещне с премиерката Тереза Мей. Ето една от възможностите да се поддържат канали за диалог на високо равнище\", добави тя.\r\nВъншната министърка посочи също, че \"през 1995 г. Австрия влезе в ЕС като държава с неутрален статут\". \"За нас е важно да провеждаме такава дипломация, която позволява да се поддържа диалог\", подчерта тя.\n\r\nОбяснявайки защо Австрия не е изгонила руски дипломати в отговор на призива на Великобритания след отравянето там на бившия руски агент Сергей Скрипал, Кнайсъл каза, че Виена е седалище на Организацията за сигурност и сътрудничество в Европа. Ограничаването на дипломатическото присъствие на Русия в Австрия ще направи съвсем невъзможен диалога на терена на ОССЕ, който е един от главните пунктове за обсъждане на въпросите между Изтока и Запада, каза тя.\n\r\nПри това Кнайсъл напомни, че Австрия от самото начало е изразила солидарност с Великобритания и е подкрепила решението на ЕС да отзове посланика си от Русия.\r\n/БТА/\r\n ", "date": "2018.03.29", "title": "Австрия готова да посредничи между Москва и Лондон"}
{"url": "https://www.dnes.bg/world/2018/03/29/68-zaginali-pri-bunt-i-pojar-v-policeiski-uchastyk-vyv-venecuela.372126", "text": "Размирици и пожар в килиите на венецуелски полицейски участък в централния град Валенсия доведоха до смъртта на 68 души, предаде Ройтерс, цитирайки съобщения на властите и очевидци.\n\r\nПолицията разпръсна със сълзотворен газ членове на семействата, очакващи новини пред участъка. Властите не съобщиха информация за случилото се до късно вечерта.\n\r\nПрокуратурата е назначила четирима прокурори, които да изяснят как точно са се развили трагичните събития, довели до смъртта на десетки хора, заяви в Тwitter главният прокурор Тарек Сааб. Според Хесус Сантандер, представител на властите на щата Карабобо, съдебните лекари определят броя на жертвите, а един полицай е прострелян в крака. Пожарната е изгасила пламъците.\r\n                    \r\n                    \r\nПо първоначални сведения бунтът е започнал с вземане на охранители за заложници и подпалване на дюшеци от затворниците, предаде ДПА.\n\r\nВенецуелските затвори са печално известни като пренаселени и пълни с оръжия и наркотици. Размирици с десетки жертви не са рядкост. Заради пренаселеността на затворите силите на реда са длъжни да използват полицейските участъци за продължително задържане на заподозрени, на практика като временни затвори.\n\r\nВ много от венецуелските затвори от десетилетия няма ред и не се спазва законът. Затворници често носят открито автоматични оръжия и гранати, използват наркотици, а надзирателите не могат да им попречат.\n\r\n\"В тези подземия има хора, за които властите не знаят, че съществуват, защото не се осмеляват да влязат\", казва Умберто Прадо, венецуелски активист за правата на затворниците.\r\n \r\n/БТА/\r\n ", "date": "2018.03.29", "title": "68 загинали при бунт и пожар в полицейски участък във Венецуела"}
{"url": "https://www.dnes.bg/obshtestvo/2018/03/29/piesh-i-plachesh-ot-gordost-stihove-na-kasovata-belejka.372128", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСобствениците на столична бирария избраха нестандартен начин за съобщаване на сметката. Стилиян Дамянов и съпругата му Милена преподават уроци по история. \n\r\nВ долната част на касовата бележка, точно под сумата, която трябва да се плати, е поместен текст, разказващ за славната българска история и нейните личности.\n\r\n\"Идеята не е спонтанна, тъй като аз винаги съм се старал да обогатявам знанията на хората. Това не е основният ми бизнес, но в свободното си време се занимавам с различни неща, свързани с историята\", сподели Стилиян пред .\r\r\n                    \r\n                    Той разказа, че целта му е всеки клиент, който посети заведението, да получи добавена стойност за него самия. И ако не обогатен, то поне да си тръгне развеселен.\r\nПо думите му обаче да се наречеш патриот в днешни дни може да бъде опасно.\r\n\"Понятието сякаш се изкриви с годините. Много вероятно е да те сбъркат с една тълпа агресивни хора\", каза още Стилиян.\n\r\nТой и съпругата му Милена наемат бисторото преди 2 месеца. Не се колебаят дълго, когато обмислят с какво да се отличават от стотиците подобни заведения в София.\r\n ", "date": "2018.03.29", "title": "Пиеш и... плачеш от гордост! Стихове на касовата бележка"}
{"url": "https://www.dnes.bg/apartmenttherapy/2018/03/29/zatvoren-kompleks-ili-obiknoven-kvartal-koe-e-po-dobre.371955", "text": "С повишаването на жизнения стандарт на човек, съвсем естествено той започва да обръща внимание все повече на удобството. Именно затова не е изненада, че търсенето на имоти от по-висок клас в затворени комплекси се увеличава значително през последните години. Кое обаче да изберем: Жилище в такъв комплекс, или пък апартамент в класическите стари квартали? На този въпрос ще се опитаме да дадем отговор в рамките на проекта , съвместно с нашите партньори от . \n\r\nРазбира се, един имот в затворен комплекс има редица предимства. Тези жилища са предпочитани от мнозина, защото често са разположени в спокойни райони, където липсва шума от големия град. Освен това там властва тишина и зеленина и човек може да релаксира максимално. Такива жилища са разположени в нискоетажни сгради, като по този начин си спестявате многото съседи и проблемите на големите блокове. \r\n                    \r\n                    \r\nОсвен спокойствието, друг голям плюс на затворените комплекси е сигурността. Всички нови и модерни такива райони разполагат с портиери и жива охрана, а освен това има и видеонаблюдение. Разбира се, пълна сигурност в днешно време няма, но все пак подобни комплекси са доста по-сигурно място за живеене, отколкото обикновените жилищни кооперации. \n\r\nИ макар да е разположен в спокоен район, един добре изграден затворен комплекс винаги се намира до основни пътни артерии, които бързо могат да отведат жителите му до централните градски части, големи магазини и места за забавление и хранене.\n\r\nДруг основен плюс на подобно  е, че обикновено в такива комплекси има достатъчно гаражи и места за паркиране и няма обичайните драми с паркоместата. Така не се налага паркиране в зелените площи на жилищния район. А последните също са част от предимствата на затворения комплекс. \n\r\nВ някои затворени комплекси има допълнителни удобства като басейн, СПА център, фитнес или магазин. Така на практика, ако решите да се отдадете на пълен релакс, съвсем спокойно може да не напускате своето жилище, защото ще имате всичко необходимо на една ръка разстояние.\n\r\nКогато говорим за минусите, затворените комплекси имат един основен – разходите. Естествено, всяко удобство си има цена, затова не е изненада, че разходите за поддръжка, портиер, охрана и другите екстри са си сериозно перо. Разбира се, цените на имотите в подобни комплекси често са по-високи, но пък при подобна покупка спокойно може да изтеглите .\n\r\nВсичко казано дотук отрежда на  в комплекси от затворен тип значителни предимства пред жилищата в панелни блокове и кооперации. Но пък в крайна сметка изборът е ваш! Защото една нова кооперация с хубаво строителство по нищо не отстъпва пред тях, нали?", "date": "2018.03.29", "title": "Затворен комплекс или обикновен квартал? Кое е по-добре?"}
{"url": "https://www.dnes.bg/eu/2018/03/29/angliiskiiat-poslanik-u-nas-blagodarim-vi.372130", "text": "Посланикът на Великобритания у нас Ема Хопкинс изрази благодарността на страната си за придприетите от нас мерки по случая \"Скрипал\". \r\nПрипомняме ви, че десетки европейски страни отзоваха руски посланици и дипломати, докато нашето правителство привика за консултации посланикът ни в Москва Бойко Коцев, който късно снощи се прибра, но не пожела да коментира какво ще го консултират.\n\n\n\n\n\n\r\n\"Има много страни като България, които поради географски, икономически и енергийни причини, за които е много трудно да вземат такова решение. България присъства в тази реакция на международно равнище, за кеото ние сме много благодарни\", заяви днес Хопкинс пред Нова тв.\r\r\n                    \r\n                    По думите й за Великобритания няма колебания, а има голяма вероятност Русия да е виновна за отравянето на Сергей Скрипал и дъщеря му.\r\n\"Русия развива през последните 10 години невропаралитични вещества за убийства в световен мащаб. Това е поредица от действия. Години наред Русия погазва международния правов ред - намесата й в цял свят, кибератаки. У нас това се разглежда като поредица от последователни действия и за нас е много важно да покажем, че ние повече няма да търпим подобни неща\", каза още тя.\r\n\"Сигурността на Европа е и британската сигурност. Управлявайки развода си с Европа, искаме от нея да постигнем ниво на сигурността, за да можем да се справим със заплахите, защото те не са само към Великобритания\", обясни посланикът на Великобритания у нас.\r\n\"През последната годинаи  половина водих много разговори с българското правителство и едно от нещата, което се откроява в тях винаги е, че ние ще останем приятели след напускането ни на ЕС. Ние ще продължим да изграждаме вазимните си отношения. Те са много сили в борбата с тероризма, нашите търговски отношения се разрастват. За нас е много важно да продължим да привличаме българските студенти\", завърши дипломатът.\r\n ", "date": "2018.03.29", "title": "Английският посланик у нас: Благодарим ви!"}
{"url": "https://www.dnes.bg/sofia/2018/03/29/21-vek-kyrpim-ulicite-za-kolite-a-trotoarite-za-horata.372133", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПридвижването по улица \"Иван Вазов\" в София е сериозно предизвикателство за пешеходци и велосипедисти, но тя не е единствената такава. Инфраструктурата на столицата е в окаяно състояние изобщо. \n\r\nОсвен сигналите на граждани и различни неправителствени организации, към тях се присъединява и разгласената информация от общинския съветник Иво Божков, който е поставил темата с ремонтите на тротоарите пред кмета Йорданка Фандъкова.\n\r\nОт отговора на градоначалника става ясна равносметката: За 10 години са подновени 12,5% от тротоарите в София, което означава, че с тези темпове ще са необходими още 70 години, за да се смени наличната тротоарна настилка.\r\n                    \r\n                    \r\nСлед публикуваното си писмо в социалните мрежи с изведената статистика, общинският съветник започва да получава съобщения от граждани, пострадали от инфраструктурата в столицата, за което хронология пък не се води.\n\r\n\"Например Боряна Хаджова ми пише как миналата година се спъва в капан на шахта и, падайки, уцелва едно от колчетата на Градска мобилност с лицето си. Месеци наред е с двойно виждане, а днес и с пластина в лицето, както и увреден лицев нерв. Това се случва на спирката пред църквата \"Света София\", разказа пред  Божков.\r\nТой бе категоричен, че докато не сме информирани за хората, пострадали от инфраструктурата на София, дотогава ще продължава да има нови такива случаи.\n\r\nТемата пред камерата на телевизията коментира и Гергин Борисов от неправителствената организация \"Спаси София\". За него е неприемливо улица, която се намира в сърцето на европейска столица, да бъде в подобно състояние.\n\r\n\"Недопустимо е центърът на София да изглежда по подобен начин! \"Иван Вазов\" трябва да бъде приоритизирана за пешеходци с качествена настилка\", призова Борисов!", "date": "2018.03.29", "title": "21 век! Кърпим улиците за колите, а тротоарите за хората?"}
{"url": "https://www.dnes.bg/usa/2018/03/29/184-220-sredniiat-godishen-bonus-na-banker-ot-wall-street.372131", "text": "\r\nОсвен дебата за справедливостта, който може да бъде воден сега - а някои вероятно ще го нарекат завист, възниква въпросът защо се получава така. Простият отговор гласи: Бонусите за банкерите са се повишили, защото банките се справят добре. Когато цените на акциите, валутите и другите инвестиционни възможности рязко се колебаят, търговците могат да реализират по-високи печалби, защото могат да залагат не само на покачващи се, но и на падащи цени.\r\nБанките на Wall Street са се справили по-добре и с таксите за управление на активи, сливания и придобивания през миналата година. Според данните на финансовия регулатор на Ню Йорк финансовият сектор е похарчил 153 млрд. долара през миналата година, с 4,5% повече в сравнение с предходната година. Печалбите също се увеличават.\r\n„Силното увеличение на рентабилността през последните две години показва, че индустрията може да е успешна и с регламентите и мерките за защита на потребителите, приети след финансовата криза\", казва одиторът на Ню Йорк Томас ДиНаполи.\r\nБанките обаче ще се възползват от факта, че американският президент Доналд Тръмп премахва някои от строгите изисквания, въведени от предшественика му, за да попречи на индустрията да предизвика подобна криза, както тази от 2007 г. Едва преди две седмици Сенатът гласува в полза на законопроект, който предвижда облекчаване на регулациите за малките и средните банки и ги изключва от така нареченото законодателство \"Дод-Франк\". Освен всичко, реформата от 2010 г. забранява на банките да търгуват рисково за собствена сметка.\r\nОсвен това назначението през октомври на Рандал Куарълс за заместник-гуверньор на Фед, отговарящ за надзора на банките, също ще помогне на сектора. Куарълс се счита за противник на строгия надзор. За ръководител на Бюрото за финансова защита на потребителите (Consumer Financial Protection Bureau – CFPB) бе назначен Мик Мълвани, един от най-големите критици на институцията. „Бюрото бе истински ужас“, написа Тръмп в края на 2017 г. в Twitter. „Банките са разрушени и не са в състояние да служат на обществото. Ние ще ги съживим отново“.\r\nВижте продължението на анализа в", "date": "2018.03.29", "title": "$184 220 – средният годишен бонус на банкер от Wall Street"}
{"url": "https://www.dnes.bg/politika/2018/03/29/recheno-storeno-gamishev-veche-ne-e-deputat.372136", "text": "За по-малко от минута и без дебати парламетът прекрати депутатските правомощия на Димитър Гамишев от ГЕРБ.\n\n\n\r\nНародният представител подаде оставка вчера след като стана ясно, че данъчите го проверяват затова, че е прехвърлил фирма със задължения на малоимотен ром. \r\nГамишев бе осводен с гласовете на 139 от доскорошните му колеги. Шестима бяха против, а седем се въздържаха. \r\nГамишев отрече обвиненията вчера и обясни, че нито фирмата му е била със задължения в момента на прехвърлянето, нито човекът, който я е придобил е малоимотен ром. \r\nОсвен НАП, Гамишев е обект на проверка и от прокуратурата, съобщи вчера главният прокурор Сотир Цацаров.\r\n ", "date": "2018.03.29", "title": "Речено – сторено: Гамишев вече не е депутат!  "}
{"url": "https://www.dnes.bg/stranata/2018/03/29/pensionerskite-40-leva-za-velikden-cinichno-li-e.372134", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВластта реши да раздаде пенсионни добавки от по 40 лева за Великден на над 1,2 млн. пенсионери. От допълнителните финанси ще могат да се възползват хората с най-ниски пенсии, които са в размер до 321 лева.\n\r\n\"1,227 млн. пенсионери, които получават мизерни пенсии - под прага на бедността. Как се живее с пари, които са под прага на бедност? Няма пенсия в Европа, която да е под прага на бедност, това е цинизъм\", настоя икономистът Мика Зайкова пред .\n\n\r\nТя посочи, че ако пенсионер във Франция получава заплата от 1000 евро, то той се пенсионира със 700 евро на месец, а при същата заплата в скандинавските страни ще се пенсионира с 900 евро.\r\n                    \r\n                    \r\n\"Капиталовата схема е добра в страни, в които няма корупция и мошеничество. Наливаме пари в нереформирани системи, не може така. Първо се правят реформи и те се правят в първите две години на мандата\", настоя икономистът.\n\r\nГлавният редактор на Експертния клуб за икономика и политика (ЕКИП) Георги Вулджев подчерта, че самата пенсионна система е неплатежоспособна.\n\r\n\"Когато пенсионерите стават все повече, а работниците не се увеличават, съответно има все по-малко пари в системата\", отбеляза той и добави, че правителството не спестява, а има излишъци.\n\r\n\"Трябва да се реформира системата и самият модел, който не разчита на такава структура. Трябва да има конкуренция между фондовете, за да имат хората по-богат избор\", обясни Георги Вулджев.\n\r\nТой е на мнение, че цялостната фискална политика на държавата не е адекватна и всяка година излишъците се прахосват вместо да се спестяват в Сребърния фонд.", "date": "2018.03.29", "title": "Пенсионерските 40 лева за Великден... цинично ли е?"}
{"url": "https://www.dnes.bg/muzika-drugi/2018/03/29/veselina-kacarova-v-emblematichniia-rekviem-na-verdi.372137", "text": "На 5 април, в навечерието на Великден, Софийска филхармония представя \"Реквием\" на Джузепе Верди. \n\r\nМецосопрано №1 в света Веселина Кацарова, сопраното Мария Цветкова, италианския тенор Марио Маланини и френския баритон Сирил Ровери са солистите, които ще интерпретират музиката на Верди на сцената на зала „България“.             \n\r\nВерди пише \"Реквием\" на своя характерен, чувствен, горещ, контрастен и конкретен език, както в най-ярките му оперни опуси. В седемте части на произведението се наслаждаваме на неповторима свежест и разнообразие на темброви и хармонични нюанси, които изразяват океан от чувства – от гневен протест и дълбоко страдание до страстна мечта и надежда за свобода и щастие. Реквиемната меса се изпълнява от четирима солисти, хор и оркестър, които композиторът съчетава по гениален начин.             \r\n                    \r\n                    \r\nЗа подготовката на концерта на 5 април, диригентът Найден Тодоров споделя: \"Изборът на солисти е основополагащ за представянето на произведение като \"Реквием\" на Верди. Изпитвам дълбоко уважение и почитание към оперната ни прима Веселина Кацарова, благодарен съм на прекрасната Мария Цветкова, която отново прие поканата ми да работим заедно. Щастлив съм, че на сцената на зала \"България\" ще излезе талантливия италиански тенор Марио Маланини, както и че ще имам възможността за първи път да работя с едно от новите имена на световната музикална сцена Сирил Ровери – френски баритон с дълбок и емоционален тембър. Не можем да пропуснем и важната роля на Софийска филхармония и Националния филхармоничен хор \"Светослав Обретенов\", с които активно репетираме за вечерта на 5 април. Благодарение на Верди и неговия \"Реквием\" за първи път творби от този жанр излизат извън църквите и се изпълняват в концертни и оперни зали. Неслучайно избрахме последния ден преди Великденските празници, за да изпълним това произведение - дълбоко  и драматично, което носи откровението и дълбините на човешката душа, трепета пред могъществото на Твореца и в същото време вътрешната сила на човека като творец на своя малък свят\".            \n\r\nБилети за \"Реквием\" от Верди все още са налични на касата на зала \"България\" и мрежата на Eventim на цени от от 25 до 40 лева.", "date": "2018.03.29", "title": "Веселина Кацарова в емблематичния \"Реквием\" на Верди"}
{"url": "https://www.dnes.bg/rusia/2018/03/29/pri-pojara-v-kemerovo-mamo-zashto-ne-ni-spasiavat.372132", "text": "Роднини на загинали при пожара в неделя в търговския център в сибирския град Кемерово, при който загинаха 64 души, включително 41 деца, подадоха в прокуратурата жалби срещу министерствата на вътрешните работи и на извънредните ситуации (МВР и МИС). Според тях пожарникарите и спасителите са действали неефективно, пише руският в. \"РБК\".\n\r\nИзданието разказва как дъщеря на една от тъжителките - едно от петте й загинали деца, викала по телефона: \"Мамо, защо не ни спасяват?\", как майка й паднала на колене пред пожарникарите, но те \"отвърнали равнодушно: С нищо не можем да ви помогнем\", защото чакали специална техника.\n\n\n\n\r\r\n                    \r\n                    Вчера шефът на местния клон на МИС Александър Мамонтов заявил за всекидневника, че пожарникарите \"направили всичко възможно\", евакуирали от сградата над 100 души, \"спасили повече от 20\". Пострадали огнеборци се връщали на местопроизшествието, щом получели първа помощ.\n\r\nВчера в Русия бе ден на национален траур. Във връзка с разследването на трагедията руските власти образуваха наказателни дела, има и задържани, напомня \"РБК\". \n\r\nПрокуратурата вече проверява жалбите на опечалени роднини по повод бездействието на спасителите, посочва \"Московский комсомолец\".\n\r\nДвете ведомства, разследващи причините за пожара - МИС и федералното следствие, стигнаха до различни изводи, отбелязва \"Комерсант\".\n\r\nСледственият комитет настоява, че е имало късо съединение, за което според него ще отговарят арестуваните вече служители от търговския център. А местните пожарникари наред с обвиняемите по делото са убедени, че някой е внесъл в комплекса открит огън, пише изданието.\n\r\nЗатова пък и спасителите, и следователите обръщат внимание на това, че управата на търговския център на практика изобщо не е взела т. нар. компенсаторни мерки за противопожарна сигурност, каквито се прилагат за сгради със специфична конструкция, подчертава \"Комерсант\".\n\r\n\"Ще забележи ли Кремъл траурните протести\", пита се в заглавие \"Независимая газета\".\n\r\nПожарът в Кемерово предизвика вълна от стихийни улични прояви, включително траурни акции в десетки градове на Русия. В Москва, на други места и в самия град Кемерово имаше и политически претенции към властта. Експертите са убедени, че Кремъл вече се готви да реагира срещу тези бавнопротичащи масови вълнения, наподобяващи според тях големите протести срещу президента Владимир Путин в Москва през 2012 г., пише вестникът.\n\r\nПочитайки паметта на жертвите, хората поднасят на импровизирани мемориали из руските градове цветя, свещи и детски играчки. В Кемерово хиляди излязоха на централния площад, за да искат оставката на губернатора Аман Тулеев и истината за броя на загиналите, премълчаван според тях от властта, разказва \"Независимая газета\".\n\r\nИзданието цитира издигнати в Москва политически лозунги за оставка на Тулеев, но и на президента Владимир Путин. Към протестите там се присъединиха опозиционери като Алексей Навални и Григорий Явлински.\n\r\nАналитици отбелязват, че властите в Русия са донякъде объркани, но това е временно, а може би само така изглежда. Защото например ръководството на Кемеровска област вече втори ден говори за външни сили, стоящи зад протестния митинг.\r\nВицегубернаторът Владимир Чернов нарече 11-часовия протест планирана акция, целяща да дискредитира властовите структури. Кремъл явно няма намерение да сложи край на коментарите от този род, коментира изданието реакциите на президентския прессекретар Дмитрий Песков.\n\r\nСпоред политолога Абас Галямов в протеста \"няма политика\", но съществува риск \"властта да включи традиционните механизми за \"антимайданно реагиране\", например да обвини всички недоволни, че работят за ЦРУ, да даде на силовите структури нови пълномощия и т. н. И \"атмосферата в обществото отново ще се сгъсти\", предрича той.\n\r\nНаблюдателят Алексей Куртов заявява, че след като Путин бе преизбран за президент на 18 март с над 76 на сто от гласовете, хората в Русия го възприемат като лично отговорен за всичко, което става. Но Кремъл много мрази да играе по свирката на тълпата, предупреждава той. \r\n/БТА/ ", "date": "2018.03.29", "title": "При пожара в Кемерово: \"Мамо, защо не ни спасяват?\""}
{"url": "https://www.dnes.bg/notifikacii/2018/03/29/300-bona-sa-zadignati-ot-inkaso-avtomobil-v-pleven.372141", "text": "Въоръжени мъже са задигнали над 300 000 лева от инкасо автомобил на известна верига хипермаркети.\r\nИнцидентът е станал снощи в момента, в който охранителите са прибирали оборота от един от магазините в Плевен, съобщи БНР.\r\nНападателите са били въоръжени. \r\nТе са нападнали и са пребили един от охранителите, след което откраднали част от сумата, която се е намирала  в автомобила - около 330 хил. лева.\r\nПолицията издирва извършителите. Случаят се разследва.", "date": "2018.03.29", "title": "300 бона са задигнати от инкасо автомобил в Плевен"}
{"url": "https://www.dnes.bg/sofia/2018/03/29/vijte-kyde-niama-da-ima-voda-utre-v-sofiia.372148", "text": "На 30 март 2018 г. (петък) във връзка с монтаж на спирателен кран на ул. \"Св. Георги Софийски\", кв. \"Крива река\", се налага спиране на водоподаването от 10:00 до 19:00 часа на клиентите на \"Софийска вода\", живеещи в района на ул. \"Св. Георги Софийски\", от  ул. \"Райко Жинзифов\" до ул. \"Константин Иречек\", ул. \"Добрила\" и по ул. \"Виктор Григорович\", от ул. \"Даскал Манол\" до ул. \"Св. Георги Софийски\".\r\n \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Виктор Григорович\".\r\n                    \r\n                    \r\nНа 30 март 2018 г. (петък) във връзка с подмяна на сградни водопроводни отклонения на бул. \"Арсеналски\", жк. \"Лозенец\", се налага спиране на водоподаването от 10:00 до 21:30 часа на клиентите на \"Софийска вода\", живеещи в района на бул. \"Арсеналски\", от бул. \"Черни връх\" до ул. \"Църноок\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на бул. \"Арсеналски\", ъгъла с ул. \"Никола Козлев\".\n\r\nНа 30 март 2018 г. (петък) във връзка с пресвързване на уличен водопровод на ул. \"Струма\", вилна зона \"Врана – Лозен триъгълника\", се налага спиране на водоподаването от 09:00 до 21:00 часа на клиентите на \"Софийска вода\", живеещи в района на ул. \"Ерма\", ул. \"Струма\", ул. \"Рила\", по ул. \"Стара планина\", от ул. \"Тинтява\" до ул. \"Струма\".\r\n \r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Стара планина\", ъгъла с ул. \"Струма\".\n\r\nНа 30 март 2018 г. (петък) във връзка с подмяна на сградно водопроводно отклонение на ул. \"Люлин\", кв. \"Филиповци\", се налага спиране на водоподаването от 09:30 до 17:30 часа на клиентите на \"Софийска вода\", живеещи в района на ул. \"Люлин\", от ул. \"3-ти март\" до ул. \"Детелина\".\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. \"Люлин\" №7.\n\r\nНа 30 март 2018 г. (петък) във връзка с подмяна на сградно водопроводно отклонение на ул. 2, кв. \"Враждебна\", се налага спиране на водоподаването от 09:30 до 16:30 часа на клиентите на \"Софийска вода\", живеещи в района на ул. 2, от ул. 26 до ул. 25.\n\r\nПри продължителност на строително-ремонтните дейности над 12 часа \"Софийска вода\" ще осигури алтернативно водоснабдяване с водоноска на ул. 2, ъгъла с ул. 26.\n\r\nРемонтните дейности ще осигурят по-добро управление на водопроводната мрежа, като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата могат да получат повече информация от Телефонния център на \"Софийска вода\" АД на телефон: 0800 12121 или да следят за развитието на всички текущи теренни дейности в реално време чрез  на дружеството.\n\r\n\"Софийска вода\" АД предварително се извинява на своите клиенти за причинените временни неудобства!\n\r\n на дружеството дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез SMS.", "date": "2018.03.29", "title": "Вижте къде няма да има вода утре в София"}
{"url": "https://www.dnes.bg/za-da-se-razbirame/2018/03/29/nachinyt-po-koito-se-kypem-razkriva-lichnostta-ni.372099", "text": "Всичко, което правим или кажем, носи определено значение. По този начин се очертава понятието за определяне на личността на човека.\r\nЗнаете ли, че когато си взимате душ, като избирате с измиването на коя част от тялото да започнете, можете да разберете много за вашата личност. Повече вижте в следващите редове.\r\n\r\nАко вашият душ започва с измиването на гърдите, то вие сте доста практичен човек. Когато се заемате с определени задачи вие сте концентрирани и не обичате да ви разсейват. Нетърпеливи сте спрямо другите, особено когато не виждат това, което вие вече сте забелязали.\r\n\r\nЗа хората, които предпочитат да измиват първо лицето си, се смята, че за тях парите имат голямо значение и са готови на почти всичко, за да имат повече. Често приемат приятелите си за даденост, а това нерядко им създава и конфликти. Ако вие започвате тоалета си с измиването на лицето, вероятно сте егоцентрични и другите смятат, че не ги разбирате достатъчно.\r\r\n                    \r\n                    ", "date": "2018.03.29", "title": "Начинът, по който се къпем, разкрива личността ни!?"}
{"url": "https://www.dnes.bg/rusia/2018/03/29/sluchaiat-skripal-sblyskaha-se-strategii-na-rusiia-i-sasht.372135", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n \r\nСлучаят \"Скрипал\" провокира различни реакции в страни от цял свят. Много държави от Европейския съюз и НАТО експулсираха руски дипломати. Други пък решиха да изчакат, преди да предприемат подобна стъпка. България е една от тях, като към момента единствено българският посланик в Москва се прибра у нас за консултации с правителството.\n\r\n\"Темата в България има по-различен отзвук. Лично аз не бих се ограничила до вътрешните аргументи, базирани на политическа предистория и спецификата на страната ни от гледна точка на отношението към Русия. Трябва да се гледа в по-мащабен контекст. За момента обаче държавата ни решение няма, което не е в наш плюс\", посочи в студиото на \"България сутрин\" бившият ни посланик в САЩ Елена Поптодорова.\n\n\n\r\r\n                    \r\n                    Междувременно излязоха нови разкрития по случая. Според полицията бившият руски шпионин вероятно не е бил отровен в заведение, а в дома си в британския град Солсбъри. Остатъци от веществото „Новичок“ са били открити по входната врата на дома на Сергей Скрипал. Следи от отровата са намерени и на други места, включително и в куфара на дъщеря му Юлия, но концентрацията върху вратата е била най-голяма.\n\r\nВеликобритания обвини Русия, че е отговорна за отравянето на Скрипал и дъщеря му, което Москва отрича.\n\r\nПред експертът по сигурността Боян Чуков бе категоричен, че става въпрос за разрешaване на въпросите, които стоят пред американската стратегия за национална сигурност, подписана от Тръмп през месец декември 2017 година.\r\n\"В нея има раздел \"доминиране в енергетиката\", в който черно на бяло е написано, че Америка трябва да стане износител, вносител и иноватор номер едно в света в областта. А преди три години Путин пък заяви, че Русия трябва да стане свръхенергийна държава. Двете стратегии просто се сблъскаха\", посочи той.\r\nСпоред него в случая Великобритания е само изпълнител. А в Европейския съюз всеки се спасява в индивидуален план, като се опитва да балансира между това, че има изгонване на руски шпиони и лоялността към съответната международна организация, в която членува.", "date": "2018.03.29", "title": "Случаят \"Скрипал\": Сблъскаха се стратегии на Русия и САЩ!"}
{"url": "https://www.dnes.bg/notifikacii/2018/03/29/chichko-google-znae-poveche-za-vas-otkolkoto-maika-vi.372093", "text": "В мрежата вече никой не остава анонимен, колкото и да му се иска. Днес между думите \"интернет\" и \"подслушване\" спокойно може да бъде сложен знак за равенство. Големите технологични компании не само знаят всичко за теб, но са наясно и с това какво притежаваш и могат спокойно да се намесват и дори да влияят върху политическите ти възгледи. Интернет отдавна не е забавно място, в което хората споделят смешни картинки. Мрежата се съсредоточи основно върху продажбата на лични данни, пише \"Гардиън\". \n\r\nСамо преди седмица избухна огромният Facebook скандал и провалът на социалната мрежа да опази личните данни на милиони потребители. Това предизвика вълна от недоволство и стартира движението #DeleteFacebook (#ИзтрийФейсбук). Настанаха тъмни дни за Марк Зукърбърг. Някои дори изтеглиха всички свои данни от социалната мрежа, преди да потънат вдън земя. Доста от потребителите останаха шокирани от огромния размер информация,  който интернет \"чудовището\" събира за тях – данни за всички ваши обаждания и съобщения, например. И то с години. \r\nС избухването на Facebook скандала вече стана ясно, че не можем просто да продължим да кликаме безразборно, ако ценим личното си пространство и собствената си сигурност. Дори ако ценим свободния си избор. Как да се предпазим в необятното интернет пространство и на какво се \"съгласяваме\", когато сърфираме?\r\n  \n\r\nМоже и вече да сте изтеглили данните си от Facebook (това дори се превърна в мода за последните няколко дни). Какво държи обаче и \"Чичо Гугъл\" за вас на виртуалното си бюро? Отидете на Google’s \"Takeout\" tool и свалете данните от приложенията на най-голямата търсачка, които най-вероятно използвате – Gmail, Карти, Диск. Ще получите огромно количество файлове, които съдържат информация за вас – история на търсенията, всички видеа, които някога сте гледали в YouTube. С една дума: всичко. Дори какви места сте посещавали. Когато видите колко много неща знае за вас големия стар Чичо Гугъл, може би ще искате да я изтриете. Този път завинаги. \n\r\n\n\r\nДнес всички измислят какви ли не смарт технологии и версии на каквото и да е – умен телевизор, умен хладилник, умен тостер...Тук е моментът да споменем добрата стара поговорка: \"Една патка мислила, мислила...и умряла\". Извод: много акъл не е на добре. По-голямата част от тези \"джаджи\" са не просто ненужни и скъпи, но и притежават сравнително \"калпава\" система за сигурност. През 2016 година, например, хакери създадоха \"зомби армия\" от умни електроуреди в опит да саботират някои от най-големите сайтове като Нетфликс, Фейсбук и Спотифай. Ако си мислите, че зомби апокалипсисът никога няма да се случи...може би грешите. Затова следващият път помислете добре, преди да си купите умна технология. В живота има достатъчно неща, за които да се тревожим. Не е нужно да мислите и за това дали тостерът ни крои военен преврат вкъщи.\n\r\n\n\r\nАко имате електронна поща, която вече не използвате, значи по-добре я изтрийте. Този неизползваем профил е като златна мина за лични данни, която чака с отворени обятия някой да я хакне. \n\r\nПароли от сорта \"1234\" не вършат работа. И това не е изненада за никого. Уверете се, че паролата ви е достатъчно дълга и сложна. Помислете за цяло изречение, а не просто за няколко цифри. Това би отнело на компютърна програма билиони години да я разбие. \n\r\nЛичното пространство трябва да се брани дори и да нямате какво толкова да криете. Както започва да става ясно, цялото това наблюдение оказва огромно влияние върху нас и собствения ни избор – нещата, които купуваме, идеите, които подкрепяме. Да сме по-внимателни към своето онлайн поведение, оказва се, не само е важно за опазването на собствените ни лични данни. Важно е за съхраняването ни като личности.\r\nИ накрая, поздравете шпионина от ЦРУ. Дори хората, които работят в разузнавателните служби, имат нужда от социален контакт понякога.", "date": "2018.03.29", "title": "Чичко Google знае повече за вас отколкото майка ви "}
{"url": "https://www.dnes.bg/notifikacii/2018/03/29/mvr-diri-banditi-chrez-facebook-shte-gi-hvane-li.372119", "text": "МВР пусна част от снимките на издирваните лица в социалната мрежа Facebook. Фотосите на малко над 60 души с влезли в сила присъди се появиха в интернет и бяха споделени над 3 хил. пъти.\r\nФотографиите обаче породиха различни емоции. Много хора в коментарите си похвалиха \"Национална полиция\", чиято инициатива е публикуването. Други обаче бяха недоволни от факта, че са виждали издирваните в квартала си, но полицията така и не ги е заловила.\r\n\"Оставили сме контакт. Всеки, който забележи лицата, трябва да звъни на тел. 112\", обясниха от вътрешното ведомство. Оттам обаче не съобщиха колко сигнала са получили след публикуването на снимките, тъй като всяко обаждане се прехвърляло към областната дирекция, която издирва престъпниците.\r\"Правим го, за да могат хората да са спокойни. Да знаят кои са престъпниците сред тях\", казаха пък пред \"Монитор\" от \"Национална полиция\" и допълниха, че от началото на годината са заловили над 140 лица, обявени за издирване след влезли в сила присъди.\r\n120 пък са били обявените за търсене. Част от спипаните обаче били от миналата година лица, които са търсени с постановления на съда за излежаване на наказанията си.\n\r\nГолям процент от публикуваните апаши били търсени заради кражби, за които са получили осъдителни присъди. Някои били в чужбина, а други пребивавали у нас и активно се търсели от МВР.\r\nМного потребители на социалните мрежи изразиха недоволството си относно инициативата на полицията, тъй като редовно засичали издирваните в кварталите си. Някои от тях играели редовно в залите за залагания, други били таксиметрови шофьори, а трети били засичани да пазаруват зеленчуци на местните пазари.\n\r\nПоявиха се дори и данни за издирвани, чиито снимки се виждат във Facebook, които все пак излежават присъдите си в килията.\r\nЕдин от потребителите на социалната мрежа Христомир Димитров, който се предполага, че е служител в Министерството на правосъдието, разказва, че едно от лицата на снимките Сергей Ангелов Николов от град Харманли в момента излежава присъда в затвора.\r\n\"Сега е в ЗО \"Черна гора\" към затвора - Стара Загора, и по-конкретно в килия номер 14. Не зная защо се получава така, но за втори път намирам при нас някой, който е пуснат за издирване\", обяснява Димитров. Той е подкрепян от свои колеги, които разказват, че други лица от снимките в момента излежават наказанията си.\n\r\n\"Проблемът с МВР е, че никой не търси лицата, обявени за издирване. Те просто се въвеждат в една система и при евентуална проверка на личните им документи се оказва, че са обявени за издирване. Едва тогава се задържат\", обясниха ръководни кадри от вътрешното ведомство. \n\r\nСред публикуваните за издирване от МВР осъдени лица се оказа и снимката на гръцкия студент в Пловдив Христос Боскос, който на 19 май 2014 г. помля ученичката Кари Матеева на автобусна спирка. След проверка обаче се оказа, че фотосът му е публикуван във фейсбук страницата на СДВР погрешка. Малко по-късно през деня снимката на гърка бе свалена от социалната мрежа.\r\nДруг пък – Красимир Тончев, сам коментира снимката си. Казва, че е осъден за шофьорска книжка и не се притеснявал. Дори си е публикувал актуална снимка и е оставил телефон на страницата на СДВР.\r\nПод друга снимка на издирван потребител е написал: \"Този съм го засичал по казината, ама те всички такива си приличат. А друг допълва: \"Води едно вечерно ток шоу по bTV от 22:30\"\r\nИ още под същата снимка: \"Пиер Луджи Колина какво прави тук?\"\r\nЧитателите дават и предложения под снимките: \"Пишете им поне историите да ги знаем, кви хора са, що са, може ли да се разчита на тях и т.н.\"\r\nАкцията на СДВР може да се окаже и полезна. Под доста от снимките има информация за издирваните - кои са, с какво са се занимавали, къде са сега. Остава родната полиция да провери данните.", "date": "2018.03.29", "title": "МВР дири бандити чрез Facebook! Ще ги хване ли?"}
{"url": "https://www.dnes.bg/notifikacii/2018/03/29/krasimir-balykov-na-52-magicheskiiat-half-na-terena.372058", "text": "\n\r\nНа 29 март своя рожден ден празнува легендарният български футболист Красимир Балъков. Той е роден през 1966 година във великотърновското село Хотница и започва своята кариера в Етър Велико Търново, чийто юноша е.\n\r\nВ своята кариера легендарният халф играе още за Спортинг Лисабон и Щутгарт, където става истинска легенда, защитавайки цветовете на клуба от 1995 до 2003 година.\n\r\nЗа националния отбор на България Балъков изиграва 92 мача и отбелязва 16 гола, като е основна част от големия отбор на Димитър Пенев, станал 4-ти в света през 1994 година.\n\r\nПо-късно става треньор, като води отборите на Грасхопърс, Сент Гален, Черноморец Бургас, Хайдук Сплит, Кайзерслаутерн, Литекс, а в момента води родния Етър в Първа лига.\r\n\n\r\nЗа националния отбор на България дебютира на 2 ноември 1988 г. в световна квалификация срещу Дания в Копенхаген. Последният му мач е на 30 април 2003 г. срещу Албания - 2:0 в София.\n\r\nБалъков е на 4-то място във вечната ранглиста на националния отбор по брой изиграни мачове – 92. Пред него са само Стилиян Петров, Борислав Михайлов и Христо Бонев.\n\r\nИзбран е в идеалния отбор на Световното първенство през 1994 г., заедно с Христо Стоичков.\n\r\nЛюбимото му хоби е голфът и често се отдава на тази игра.\n\r\nВ \"А\" група има 143 мача и 35 гола. Бронзов медалист от първенството през 1989 и 1990 г. с Етър, играе и през есента на шампионския сезон 1990/1991 г. преди да премине в Спортинг Лисабон.\n\r\nОбявен е за най-добър футболист в Португалската Суперлига през 1992 г. от вестник \"А Бола\".\n\r\nС екипа на Щутгарт изиграва общо 236 мача и отбелязва 54 гола. Част е от \"Магическото трио\", както наричат в Германия партньорството му с нападателите на тима Фреди Бобич и Джоване Елбер.\n\r\nБалъков е носител на Купата на Германия през 1997, вицешампион през 2003, финалист за КНК през 1998, носител на Купа Интертото през 2000 и 2002 г.\n\r\nПривържениците на тима го определят за най-добрия играч в историята на Щутгарт.\n\r\nДва пъти е избиран за Футболист №1 на България – през 1995 и 1997 година.\n\r\nФутболистът има 2 деца – Глория и Красимир.", "date": "2018.03.29", "title": "Красимир Балъков на 52: Магическият халф на терена"}
{"url": "https://www.dnes.bg/rusia/2018/03/29/skripal-i-dyshteria-mu-otroveni-pred-doma-si.372118", "text": "Бившият руски двоен агент Сергей Скрипал и дъщеря му, отровени с нервнопаралитично вещество във Великобритания, вероятно са били изложени на токсината на входната врата на дома им във Великобритания според британската полиция, цитирана от Ройтерс и Асошиейтед прес.\r\nБританското правителство обвини Русия за атаката с бойно отровно вещество срещу бившия агент на руското Главно разузнавателно управление, издал имената на много руски агенти във Великобритания. Москва отрича обвиненията, довели до незапомнена дипломатическа криза между Русия и западния свят.\r\nСпециалистите са констатирали, че най-висока концентрация на нервнопаралитичното вещество до момента се регистрира на входната врата на дома на двамата в Солсбъри, в Югозападна Англия, се казва в съобщение на Скотланд Ярд - криминалния отдел на полицията.\r\r\n                    \r\n                    \"Затова смятаме, че баща и дъщеря Скрипал са имали първо съприкосновение с отровата именно там\",писа в Туитър шефът на контратерористичния отдел на лондонското полицейско управление Дийн Хейдън.\r\nСледи от веществото са били открити и на други места, изследвани от експертите през последния месец, но концентрацията там е била по-малка. Затова домът на двамата остава главен обект за работа на детективите, разследващи случая.\r\nСкрипал и дъщеря му бяха открити в безпомощно състояние на улицата в Солсбъри на 4 март и оттогава са в реанимация, където британските лекари се борят за живота им. (БТА)\r\n ", "date": "2018.03.29", "title": "Скрипал и дъщеря му – отровени пред дома си?"}
{"url": "https://www.dnes.bg/snimka-na-denia/2018/03/29/proletna-radost-slynchevo-s-temperaturi-do-18-s.372122", "text": "Днес ще бъде предимно слънчево. В сутрешните часове на места в Горнотракийската низина ще е мъгливо. След пладне над западните райони ще има разкъсана висока облачност. Ще духа слаб североизточен вятър.\r\nСпоред максималните температури ще бъдат между 13° и 18°. Атмосферното налягане слабо ще се повиши и ще бъде близко до средното за март.\r\nНад Черноморието ще е предимно слънчево със слаб вятър от север-североизток. Максимални температури на въздуха: 10°-12°. Температурата на морската вода е 7°. Вълнението на морето ще бъде 1-2 бала.\r\nНад планините ще е предимно слънчево, след обяд над масивите от Западна България с разкъсана висока облачност.\r\nЩе духа слаб до умерен север-северозападен вятър, който след обяд в ниските части ще се ориентира от югозапад. Максимална температура на височина 1200 метра около 7°, на 2000 метра – около 0°.\r\n ", "date": "2018.03.29", "title": "Пролетна радост: Слънчево с температури до 18°С"}
{"url": "https://www.dnes.bg/obshtestvo/2018/03/29/vseki-treti-bylgarin-v-germaniia-na-socialni-pomoshti.372121", "text": "Всеки трети българин в Германия е получавал социални помощи. Това показват данни на консултантските центрове за трудови права на КНСБ във федералната република. Към края на юли миналата година 83 266 нашенци са се възползвали от социалната системата на Германия, което е с 12%, или с близо 9000 повече спрямо същия период на 2016 г.\n\r\nДанните на синдикатите показват, че това е най-високият ръст на подпомагани чужденци от други страни от ЕС. След нас се нареждат румънците, при които отпуснатите социални помощи, са нараснали с 8 на сто.\r\nСтатистиката показва, че към края на юли 2017 г. в Германия живеят над 300 000 нашенци, като всеки месец в страната пристигат между 3000 и 4000 души. В средата на миналата година на трудов договор са работили 108 794-ма българи, а други 32 174 са се трудили на непълен работен ден или са били самонаети.\r\r\n                    \r\n                    Според местната статистиката 16,2% от българите във федералната република са безработни. С право на обезщетение заради липса на работа през октомври 2017 г. са били 23 905 нашенци. За година броят им е нараснал с близо 2000.\n\r\nОказва се, че над 53 000 българи търсят препитание в Германия чрез местните бюра по труда. От няколко години в цяла Германия работят консултантските центрове за трудови права, в които всеки българин може да получи помощ. През миналата година около 2000 българи са потърсили консултация с експерти.\r\n\"Най-чести проблеми са свързани със забавени заплати, прекратени договори от днес за утре, както и липса на трудов договор“, обясни консултантът в центъра във Франкфурт Иван Иванов.\n\r\nУвеличава се делът на командированите служители в чужбина, които търсят помощ от експертите в консултантските центрове. Най-често тези служители получават в пъти по-ниски заплати от регламентираното в европейското законодателство, пише \"Монитор\".\r\nСпоред Наредбата за командированите служители работодателите могат да изпратят свои служител в чужбина в рамките на 30 дни. През това време работникът получава към заплата си в България допълнително възнаграждение, равно за минималното за длъжността, която изпълнява в съответната страна. Често обаче работодателите вместо минималната ставка, която в Германия в 8,84 евро на час, изплащат по 35 евро на ден командировъчни. ", "date": "2018.03.29", "title": "Всеки трети българин в Германия – на социални помощи"}
{"url": "https://www.dnes.bg/obshtestvo/2018/03/29/iuliia-krysteva-otricha-ne-sym-bila-agent-na-ds.372120", "text": "Философът Юлия Кръстева, която живее във Франция от 1966 г., отрече да е била член на българските разузнавателни служби по времето на комунизма. Тя направи това в декларация до френския седмичник \"Обс\", който твърди, че е намерил нейния формуляр на таен агент, предаде Франс прес.\r\nТова твърдение \"е не само смешно и невярно\", но е \"оклеветяващо\", заявява пред седмичника филоложката, психоаналитичката и писателката от български произход, която живее във Франция от половин век. \"Някой иска да ми навреди\", допълва тя.\n\r\n\"Обс\" посочва, че това досие е излязло от архивите, защото Юлия Кръстева искала да работи за българско списание - \"Литературен вестник\", което я подложило на задължителни проверки за \"всеки журналист, роден преди 1976 г.\".\r\nСписанието публикува на сайта си документа, където е уточнено, че тя е била вербувана през юни 1971 г. под псевдонима \"Сабина\".\r\r\n                    \r\n                    Юлия Кръстева имигрира във Франция през 1966 г., за да учи.\r\nФренска гражданка след брака си с писателя Филип Солерс, тя става фигура в интелектуалния живот във Франция, създавайки изобилно творчество, което обхваща литературата, психоанализата, лигвистиката и семиотиката, отбелязва Франс прес.\r\n(БТА)", "date": "2018.03.29", "title": "Юлия Кръстева отрича: Не съм била агент на ДС!"}
{"url": "https://www.dnes.bg/world/2018/03/29/trymp-prodyljava-smeni-ministyra-po-vyprosite-na-veteranite.372123", "text": "Президентът на САЩ Доналд Тръмп съобщи в Туитър, че уволнява министъра по въпросите на ветераните Дейвид Шулкин и номинира на негово място за шеф на агенцията за ветераните лекаря на Белия дом Рони Джексън, предадоха Ройтерс и Асошиейтед прес.\r\nШулкин, който бе единственият министър, останал от времето на президента Барак Обама, е поредният уволнен висш член на администрацията през последните седмици. Редица други пък напуснаха по собствено желание. Уволнението на Шулкин бе очаквано след разразилия се в агенцията за ветераните етичен скандал заради скъпи негови и на съпругата му пътувания за сметка на данъкоплатците.\r\nВъпреки това Тръмп изрази на уволнения министър благодарност за службата му за страната и на \"нашите прекрасни ветерани\".\r\r\n                    \r\n                    Джексън, чието назначение трябва да бъде потвърдено от Конгреса, е бивш флотски адмирал и лекар по професия. От 2013 г. той е лекар на Белия дом,, което означава на практика личен лекар на президента на САЩ.\r\nТой спечели значителна национална популярност в началото на тази година след предизвикала огромен интерес негова пресконференция за здравето на президента. Именно той през януари обяви, че Тръмп е \"годен за поста си\" и е \"физически много здрав и с много остър ум\" при първия редовен медицински преглед на президента след встъпването му в длъжност.\r\nАгенцията за ветераните, която е с ранг на министерство, е второто по големина ведомство в администрацията, отговарящо за 9 млн. военни ветерани и за над 1700 здравни заведения, пряко управлявани от правителството.\r\nДо утвърждаването на Джексън, чието назначение се определя като изненадващо, агенцията временно ще се ръководи от Робърт Уилки - заместник-шеф на Пентагона по кадровите въпроси и готовността. Това временно назначение също бе изненадващо, защото Тръмп \"прескочи\" заместника на Шулкин - Том Боумън, който стана обект на някои критики, че не не действа с особен ентусиазъм за реализация на исканията на Тръмп за повече грижи за ветераните. \r\n ", "date": "2018.03.29", "title": "Тръмп продължава: Смени министъра по въпросите на ветераните "}
{"url": "https://www.dnes.bg/notifikacii/2018/03/29/istorichesko-severna-i-iujna-koreia-podgotviat-obshta-sreshta.372125", "text": "Високопоставени официални лица от Северна и Южна Корея започнаха преговори в демилитаризираната зона Панминчжон, за да подготвят предвидената за април среща между лидерите им - президентите Ким Чен-ун и Мун Дже-ин, предаде Асошиейтед прес. Сегашните преговори трябва да определят датата и мястото на съмита, на който ще бъде направен опит да бъде преодоляно напрежението около ракетно-ядрената програма на Северна Корея.\r\nТричленната южнокорейска делегация се води от министъра на националното обединение Чо Мьон-кьон, а 3-членната севернокорейска делегация - от председателя на националната агенция по междукорейските въпроси Ли Сон-хван.\r\nДнешните разговори идват след изненадващата визита в Пекин на севернокорейския лидер Ким Чен-ун, където той води разговори с китайския президент Си Цзинпин, които според АП са имали за цел да координират и укрепят позициите на двете страни преди планираните срещи на Ким с южнокорейския президент Мун и с президента на САЩ Доналд Тръмп.\rТръгвайки на отделни разговори с Пекин, Сеул, Вашингтон, а вероятно и с Токио и Москва, Северна Корея може би се опитва да предотврати евентуален общ фронт между партньорите си (от международната шесторка) в преговорите. Подновявайки близките си отношения с Китай, който е нейният единствен мощен съюзник, Северна Корея иска също да получи козове срещу Южна Корея и САЩ, твърдят анализатори.\r\nВ разговорите си с китайския лидер Ким може би е обсъдил икономическото сътрудничество с Китай или е поискал по-леко прилагане на санкциите, наложени от ООН заради севернокорейската ракетно-ядрена програма. Пхенян иска също Пекин да се противопостави на още по-твърди санкции, ако предстоящите преговори с Вашингтон и Сеул отидат в задънена улица и Северът поднови ядрените и ракетните си опити.\r\nОт офиса на южнокорейския президент съобщиха, че членът на китайския Държавен съвет Ян Цзечъ ще посети Сеул днес и утре, за да информира президента Мун Дже-ин и други южнокорейски лидери за резултатите от разговорите между Си и Ким в Пекин.\r\nВашингтон и Сеул твърдят, че Ким по-рано е казал пред южнокорейските представители, които го посетиха в Пхенян, че е готов да сложи своя ядрен арсенал на масата за преговорите с Тръмп. Северът обаче все още не е потвърдил официално, че желае среща на върху между Ким и Тръмп, добавя АП.\r\nДо обявяване на предстояща историческа среща САЩ-Северна Корея през май се стигна след визита във Вашингтон на пратеници на южнокорейския президент, след като преди това зимната олимпиада в Южна Корея доведе до изненадващо затопляне на отношенията между Севера и Юга. (БТА)\r\n ", "date": "2018.03.29", "title": "Историческо: Северна и Южна Корея подготвят обща среща"}
{"url": "https://www.dnes.bg/politika/2018/03/29/bsp-pak-iska-borisov-v-ns-zaradi-diplomat-geit.372146", "text": "Левицата отново призова министър-председателят Бойко Борисов да отиде в Народното събрание и да даде повече информация на депутатите за дипломатическата криза около случая с отравянето на Сергей Скрипал.\r\nЧервените настояват и премиерът да разясни причините, поради които е привикал за консултации посланика ни в Москва Бойко Коцев.\n\r\n\"Да поканим министър-председателя във връзка с тази дипломатическа криза. Искаме да ни информира какви са основанията за предприетите стъпки до момента, за да има по-голяма съгласуваност между институциите\", каза депутатът от БСП Кристиан Вигенин.\n\n\r\nТой настоя, че това взаимодействие между институциите е важно и обърна внимание, че такова не е имало с президента Румен Радев.\r\n                    \r\n                    \r\n\"Да не действаме отново на принципа \"нека да скрием министър-председателят\", защото ситуацията е много сериозна. Това не е за да правим политическа пропаганда, а за да дадем шанс да бъдем информирани\", заключи Вигенин.", "date": "2018.03.29", "title": "БСП пак иска Борисов в НС заради \"Дипломат гейт\""}
{"url": "https://www.dnes.bg/notifikacii/2018/03/29/severna-i-iujna-koreia-se-sreshtat-na-visoko-ravnishte-na-27-april.372138", "text": "Северна и Южна Корея се договориха срещата им на високо равнище да се състои на 27 април, предаде агенция Йонхап. Двете страни се стремят да подобрят връзките помежду си и да намалят военното напрежение.\n\r\nСлед проведени преговори на високо равнище страните се договориха, че южнокорейският президент Мун Дже Ин и севернокорейският лидер Ким Чен Ун ще се срещнат в Дома на мира на юг от граничното селище Панминчжон. \r\nОсвен това те се договориха да осъществят контакти на работно ниво следващата сряда, за да обсъдят въпросите на протокола и сигурността по време на срещата на върха. \r\n/БТА/", "date": "2018.03.29", "title": "Северна и Южна Корея се срещат на високо равнище на 27 април"}
{"url": "https://www.dnes.bg/obshtestvo/2018/03/29/vmesto-chrd-vryshtat-momche-ot-dom-za-deca-na-agresiven-bashta.372139", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nМомче, настанено в Дома за деца в плевенското село Тотлебен, е принудено да напусне институцията и да се върне при баща си, който го биел.\r\nПреди години момчето, което е останало полусирак, е настанено в дома именно заради насилие от страна на бащата, но сега при навършването на 18-годишна възраст трябва да напусне дома, където е прекарал последните 11 години.\r\nЩе го наречем Иван. Не иска да показва лицето си, но е готов да разкаже историята, която е трогателна по своему. Точно на 18-ия си рожден ден разбира, че трябва да напусне дома за деца, където е живял през последните години, разказва .\r\n                    \r\n                    \r\nАко това стане обаче той няма къде да отиде. А и все още не е завършил средното си образование.\n\r\nОказва се, че ситуацията, в която е изпаднал Иван не е частен случай. Това е съдбата на много младежи. Заради липсата на свободни места, при навършване на пълнолетие те трябва да напуснат домовете за деца.", "date": "2018.03.29", "title": "Вместо ЧРД: Връщат момче от Дом за деца на агресивен баща!?"}
{"url": "https://www.dnes.bg/health/2018/03/29/7-trika-za-premahvane-na-zasednala-ribena-kost-ot-gyrloto.372101", "text": "Всички знаем колко важна за здравето е редовната консумация на риба. Но понякога удоволствието от това да хапнем хубаво парче от любимата ни риба може да бъде съпроводено с неприятни изживявания, особено ако не сме я почистили добре от костите.\r\nЗасядането на рибна костица на гърлото е неприятно и се случва да не отминава в рамките на няколко минути. Какво да правим в тези моменти?\r\nАко неразположението не затруднява по някакъв начин дишането ни, бихме могли да опитаме да премахнем костта с някои домашни трикове. Кои са, вижте в галерията ни.\r\n\r\nЗехтинът има редица ползи за здравето, както оралното, така и на храносмилателния тракт. Ако след консумация на риба усетите неразположение при преглъщане, вероятно имате заседнала костица на гърлото. Опитайте да я премахнете, като изпиете една чаена лъжичка зехтин. Това ще помогне на костицата да се „плъзне“ надолу по хранопровода към стомаха ви.\r\r\n                    \r\n                    \r\nПресният лимонов сок ще ви осигури добри количества витамин С, но също така може да бъде и вашият домашен лек за премахване на заседнала костица в гърлото. \r\nСокът действа ефективно, защото неговата киселинност спомага за разграждане на рибената кост, правейки я по-малка и спомагайки тя да продължи „пътуването си“ към стомаха. \r\nИзпийте чаша пресен сок, а ако ви е много кисел може да го разредите с малко вода.\r\n", "date": "2018.03.29", "title": "7 трика за премахване на заседнала рибена кост от гърлото"}
{"url": "https://www.dnes.bg/zvezdi/2018/03/29/kobilkina-tropna-ne-skloniavam-kym-plateni-seksuslugi.372145", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСексоложката Наталия Кобилкина е подложена на сериозни нападки в социалните мрежи заради свои видеа и лекции. Някои дори я обвиниха в склоняване към платени сексуслуги след публикуван от нея видеоклип, в който момиче дава съвети.\n\r\nВ студиото на \"България сутрин\" по тя не се съгласи с обвиненията и подчерта, че хората имат различни интереси, но \"за да сме честни, всички искат богати мъже и красиви жени\".\n\r\nСексоложката обясни, че под \"богат\" се има предвид успешен. И това, че една жена избира успешен партньор, не означава, че в тази връзка не присъства любов.\r\n                    \r\n                    \r\n\"Нормално е, ако ти си успешна жена, да искаш и твоят партньор да е такъв, вместо да стои вкъщи на дивана и да гледа сериали. Богатият човек е някой, който живее по свой стандарт\", разясни Кобилкина.\n\r\nСпоред сексоложката, една жена може да извърви пътя си по 4 начина:\n\r\nПървият е сама да работи, да се образова и все така сама да се грижи за себе си. Вторият е да има богат баща, който да ѝ оказва подкрепа, третият - да бъде с мъж, с който да извървят стъпките и след 20 години да са успешни заедно, и четвъртият вид - красивите жени, които искат успешни мъже.\n\r\n\"Когато мъжете избират красиви жени, никой не ги осъжда, но когато жените предпочитат успешни мъже - идва проблем\", подчерта още Наталия Кобилкина.\n\r\nТя допълни, че в нейната бизнес академия обучава хората как да имат успешна професия, както и самотни майки как да се издържат сами.", "date": "2018.03.29", "title": "Кобилкина тропна: Не склонявам към платени сексуслуги!"}
{"url": "https://www.dnes.bg/top-novini/2018/03/29/akciia-smiah-bandityt-krasimir-kym-sdvr-nomeryt-mi-e.372149", "text": "СДВР активно използва социалните мрежи, за да лови бандити. Но там ли е мястото да ги хваща? Това очевидно е друг въпрос.\r\nСамо преди дни полицията публикува на страницата си във Facebook над 50 снимки на осъдени и укриващи се лица.\r\nИ за изненада един от издирваните се включи с коментари под снимката си. Става дума за родения през 1981 г. Красимир Тончев, който е осъден и издирван от полицията.\r\nТончев не просто писа на полицията, но дори остави телефон, на който да бъде потърсен.\r\n\"Телефонът ми е 0 0 3 5 9 8 8 4 7 7 2 5 5 9. Няма от какво да се притеснявам...\", написа той и допълни, че не е знаел за издирването му. Казал му негов приятел.\r\n37-годишният мъж излива болката си от Германия – пращал пари на изгората си, тя ги харчела с любовника си.\rИначе признава, че е имал допир с Темида за шофиране без документи, за кражби и за побой.\r\nСпоред полицията Красимир се укрива от 2013 г. Осъждан е 9 пъти за различни престъпления. Последно - за шофиране без документи.\r\nDnes.bg се опита да се свърже с него, но се включва гласова поща. По Нова тв обаче издирваният заяви, че никога не е получавал призовки, нито обаждания от полицията, че го търсят.\r\n\"Много пъти съм карал собствената си кола без книжка, за което съжалявам\", призна Красимир.\n\r\nТвърди, че без да разбере, от условно наказанието му станало ефективно – 1 година, 1 месец и 20 дни зад решетките. Затова и полицията го издирвала активно.\r\nКрасимир твърди, че не е имал намерение да се укрива. Вчера във Facebook с него се свързал роден полицай и му обещал, че щял да се предаде, когато се върне у нас. Ако се върне!\r\n\"Щом снимките са качени във Facebook, значи коментарите се следят\", казват от МВР пред \"24 часа\" за куриозната случка.\r\nСлучаят на Красимир далеч не е единственият – под друга снимка, пусната отново от СДВР, служител в затвора в Стара Загора твърди, че един от издирваните си излежава присъдата там.А иначе в страницата на СДВР във Facebook коментарите не секват, предлагаме ви само един, но показателен: \"2/3 от издирваните сами си коментират под снимките... но иначе са в неизвестност. Мила родна България...\"", "date": "2018.03.29", "title": "Акция \"Смях\"! \"Бандитът\" Красимир към СДВР: Номерът ми е... "}
{"url": "https://www.dnes.bg/stranata/2018/03/29/tiineidjyr-napadna-i-ograbi-knijar-vyv-vidin.372155", "text": "17-годишен е нападнал и ограбил 72-годишен продавач в книжарница във Видин, съобщиха от полицията.\r\nСигналът за престъплението е получен вчера в 16:13 часа.\r\nНападнатият книжар обяснил, че малко по-рано младеж влязъл в търговския обект, ударил го с длан по гърба, повалил го на земята и от джоба на панталона му взел около 150-200 лева.\r\nПо данни на потърпевшия, извършителят, който се оказал криминално проявен и осъждан, не е бил сам. Съучастникът му, на 20 години, също е местен жител.\r\nЕдин час след извършения грабеж униформените са задържали авторите на посегателството.\r\nДвамата са приведени в полицейския арест за срок до 24 часа. Работата по случая продължава, образувано е досъдебно производство.", "date": "2018.03.29", "title": "Тийнейджър нападна и ограби книжар във Видин "}
{"url": "https://www.dnes.bg/notifikacii/2018/03/29/mlad-myj-bere-dusha-v-pirogov-padnal-s-motor.372143", "text": "29-годишен мъж от село Вълкосел е с опасност за живота след падане от кросов мотоциклет, съобщиха от ОДМВР-Благоевград. \r\nИнцидентът е станал вчера, на 28 март, около 18:20 часа, в местността \"Попа\". \r\nКТМ-ът на пострадалия не е бил регистриран по надлежния ред, а мотористът се е движил с несъобразена с пътните условия скорост.\r\nТой е загубил контрол над мотоциклета и е паднал в земен скат. В резултат на инцидента е транспортиран за лечение в УМБАЛСМ \"Пирогов\", тъй като е с изключително тежки травми, застрашаващи живота му.", "date": "2018.03.29", "title": "Млад мъж бере душа в \"Пирогов\", паднал с мотор"}
{"url": "https://www.dnes.bg/politika/2018/03/29/bsp-iska-ostavkata-na-mvr-shefa-zaradi-neproverenite-pytnici.372162", "text": "БСП поиска оставката на вътрешния министър Валентин Радев след случая с непроверените пътници от граничните служители на Летище София. Социалистите обвиниха управляващите в престъпна небрежност и немарливост и настояха, че така сигурността на страната е била поставена под въпрос.\n\r\n\"Искаме бързи и адекватни отговори и поемане на политическа отговорност - оставката на вътрешния министър. Само това може да върне доверието в институциите и в България\", настоя соцдепутатът Иван Иванов в декларация от името на ПГ на БСП.\n\r\nПо думите му случаят е скандален пробив в сигурността и налива вода в мелниците на най-големите критици на пълноправното ни членство в ЕС. Той посочи и че реакцията на премиера и вътрешния министър е била неадекватна.\r\n                    \r\n                    \r\n\"МВР сътворява невероятен скандал, който поставя под въпрос сигурността на страната, но и на цяла Европа. Това ли са усилията на правителството да опази европейските граници?\", запита риторично Иванов.\n\r\nТой настоя, че отдавна БСП сигнализира за пробойни по сухопътните граници и пропуски в сигурността.\n\r\n\"Благодарение на липсата на адекватност от ваша страна сигурността на страната се превърна в проблем, който се задълбочава\", заключи Иванов.", "date": "2018.03.29", "title": "БСП иска оставката на МВР шефа заради непроверените пътници"}
{"url": "https://www.dnes.bg/notifikacii/2018/03/29/mnima-bulka-kradec-i-beglec-zavlicha-barove-friziori.372147", "text": "Бивша затворничка се представя за младоженка и обира магазини, ресторанти и фризьорски салони в София и Сливен.\r\nПоследните случаи на наглите й набези са от началото на тази година.\r\nАдриана е на 23 години и е лежала за кражби, но се представя за Миглена. Казва, че е бъдеща булка от богата фамилия. Така обира Малинка Мончевска, собственик на цветарски магазин в столичния център.\r\nСватбата й щяла да бъде пищна с много гости. Затова мнимата булка разигравала лъжливия сценарий около четири часа. Театърът приключва, когато измамницата отива до тоалетната и пребърква чантата на собственичката на магазина. Отмъква й всичките 600 лв. и за секунди изчезва от магазина.\r\nМалинка се оказала една от многото жертви на мнимата булка. Казали й го в полицията.\rНейни колежки от бранша също останали без стотинка. Едната с цветарски магазин в столичния квартал \"Дървеница\", другата в \"Манастирски ливади\". Пребърквала продавачки и в Сливен.\n\r\nРазигравала сценария с булката и в скъпи ресторанти. Преди да плати сметката - изчезвала. Завличала е с пари и фризьори, и маникюристи, съобщава Нова тв. \n\r\nАдриана – Миглена има седем регистрации за кражби, условна и ефективна присъда.\n\r\nНикой не знае колко общо е открадната, защото не всички опарени подавали жалби в полицията. Официално в МВР има 7 регистрации. \n\r\nПреди броени дни е задържана отново. Чака се съдът да се произнесе.", "date": "2018.03.29", "title": "Мнима булка – крадец и беглец! Завлича барове, фризьори..."}
{"url": "https://www.dnes.bg/obshtestvo/2018/03/29/dobroto-tuk-otlichiha-bylgari-koito-zapazvat-tradiciite-ni.372168", "text": "На стилно парти бяха раздадени първите награди \"Доброто тук\", на които бяха отличени хора, които пазят и предават българските традиции и дух, пречупвайки ги по свой начин, за да бъдат те актуални и днес, и утре. С тези награди стартира едноименната кампания на \"Загорка\".\n\r\n\"Доброто тук в смисъла, в който влагаме ние, не е постижение, а ежедневно търсене. Не е взаимопомощ, а взаимоотношения. Доброто тук не е патриотарство с биене в гърдите, а е заредено с хармония родолюбие. Затова с наградите ние отличаваме ежедневното малко добро, което трябва да бъде забелязано и поощрено\", заяви пред гостите Николай Тинков, старши бранд мениджър на компанията.\n\r\nНаградата \"Добрият художник\" беше връчена на преподавателя по графичен и рекламен дизайн в Националната художествена академия Светлин Балездров. Той беше отличен, не защото със световната си известност прославя името на България, а за това, че е посветил живота си на откриване и развитие на млади български таланти и че популяризира кирилицата като създава нови шрифтове и ги разпространява безплатно в интернет.\r\n                    \r\n                    \r\nС наградата \"Добрият готвач\" беше отличена Божана Кацарова, победител в третото издание на MasterChef. Изборът попадна върху нея, заради избора й да остане в България и да придаде модерен почерк на традиционното българско меню, а не да предпочете възможностите за професионално развитие по света.\n\r\nПланинският водач Начо Иванов получи наградата \"Добрият алпинист\" не за това, че покорява най-високи върхове, а поради факта, че е маркирал най-дългия в България планински маршрут Ком-Емине и го е преминал над 50 пъти, за това, че предава своята любов към планината на хиляди българи, увличайки ги да тръгнат с него и да предизвикат себе си по този изключително труден и красив български маршрут.\n\r\nНаградата \"Добрият дизайнер\" беше връчена на Гергана Станкова, която върна традиционната шевица в гардероба на съвременната българка, създавайки българския бранд \"Шевица\".\n\r\nТриото Outhentic получи приза \"Добрите музиканти\" затова, че вдъхва нов живот на традиционния фолклор и го предава на съвременниците по света и у нас така, че да го заобичат истински.\n\r\n\"В съзнанието ни тези две думи \"доброто\" и \"тук\" съществуват и функционират трудно заедно и това не е наша национална черта, а неизменна част от човешката природа. Затова и често се случва да преувеличаваме малкото лошо, а да не съзираме важността на малкото добро. С новата кампанията целим да обърнем това разбиране и да подкрепим българското\", добави Елица Иванова, маркетинг мениджър на пивоварната.\n\r\nНа партито бе представена и новата бутилка на българската бира с нова форма и с лого на български език.", "date": "2018.03.29", "title": "Доброто тук: Отличиха българи, които запазват традициите ни"}
{"url": "https://www.dnes.bg/eu/2018/03/29/myj-opita-da-pregazi-frenski-voenni-s-kolata-si.372170", "text": "Мъж се опита да прегази с колата си военни, тичащи в близост до казармата в селището Варс-Алиер-е-Рисе, Централна Франция. Няма пострадали, предаде Франс прес, като се позова на добре осведомени източници.\n\n\r\nМъжът се е опитал да блъсне военните от 93-и артилерийски полк към 8.45 ч. (9.45 ч. българско време).\r\nСлед опита нападателят е отправил обиди и избягал. Създаден е екип за откриването на беглеца, чиито мотиви са неизвестни.\r\nМалко по-късно нападателят е бил задържан в Гренобъл - недалеч от мястото на опита за нападение в подножието на френските Алпи.\r\nИнцидентът се случи на фона на траурните церемонии в Южна Франция в памет на четирите жертви на атентата, извършен в петък от радикален ислямист. Главната церемония се води от френския премиер Едуар Филип. Присъстват още министрите на вътрешните работи и на правосъдието, отбелязва ТАСС, цитирана от БТА.\r\n\r\n ", "date": "2018.03.29", "title": "Мъж опита да прегази френски военни с колата си"}
{"url": "https://www.dnes.bg/notifikacii/2018/03/29/velikden-idva-praznichno-ukraseno-vandalite-ne-spiat.372142", "text": "Часове, след като в Благоевград бе поставена красива и цветна Великденска украса, вандали унищожиха празничния кът на площад \"Македония\", информират от общината. \r\nПодготовката за светлите Великденски празници започна в средата на март, като за празничното настроение помогна и цветната украса. Оказа се обаче, че тя бързо е пречила на някой.\r\nОбщина Благоевград апелира, ако някой има информация във връзка с унищожената украса на площад \"Македония\" през изминалата нощ, да я сподели на телефон 112, горещия телефон на общината 073/ 88 44 34 или в сградата на общината, сектор \"Обществен ред и сигурност\".", "date": "2018.03.29", "title": "Великден идва, празнично, украсено... вандалите не спят"}
{"url": "https://www.dnes.bg/cars/2018/03/29/sedan-na-nissan-poluchi-dvigatel-ot-infiniti.372173", "text": "Японският производител Nissan използва автосалона в Ню Йорк, за да представи новото поколение на седана си Altima. Моделът е сменил платформата, получил е бензинов двигател с променлива степен на сгъстяване от Infiniti QX50 и система за полуавтономно движение.\r\nВ сравнение с предшественика си, който се произвежда от 2012 г., новата Altima е с по-големи размери. Увеличението на дължината е с 25 мм, на широчината – с 23 мм, а на междуосието – с 48 мм. Единствено височината е намаляла – с 28 мм.\n\r\nЗа първи път в историята си модела се предлага със система задвижване на четирите колела. Тя може да прехвърля до 100% от максималният въртящ момент на задните колела или да го разпределя 50:50 между двете оси. Тази трансмисия се предлага като опция за версията с 2,5-литров мотор със 190 к.с. (досега той беше със 182 к.с..).\r\r\n                    \r\n                    Машините със задвижване на четирите колела са оборудвани и с електронна имитация на предния диференциал.\r\nОсвен 2,5-литровия двигател, новият Nissan Altima се предлага и с 2,0-литров агрегат с 4 цилиндъра и директно впръскване на горивото. Този мотор е с променлива степен на сгъстяване (до 14:1), като дебютиа при новото поколение на Infiniti QX50. Там мощността му е 272 к.с., но при седана на Nissan тя е намалена на 252 к.с. и 370 Нм.\r\n", "date": "2018.03.29", "title": "Седан на Nissan получи двигател от Infiniti"}
{"url": "https://www.dnes.bg/obshtestvo/2018/03/29/vnimanie-bankata-vi-pishe-meil-ne-davaite-danni.372165", "text": "ГДБОП предупреждава за сериозна спам атака и призовава потребителите да не предоставят поискани им по електронната поща лични и други данни от подател финансова институция, съобщава МВР.\n\r\nОт 20 март в страната е активна спам атака, при която, на общ принцип са разпратени стотици хиляди електронни писма до потребители на български мейл провайдъри, уточняват от вътрешното министерство.\n\r\nФишинг мейлите са еднотипни по съдържание и претендират, че са разпратени от името на различни банкови институции, извършващи търговска дейност на територията на страната. В съобщенията фигурира линк, който приканва получателите да въвеждат данните си от акаунти за електронно банкиране (потребителски имена и пароли) или финансови платежни инструменти (данни от дебитни и кредитни карти) под претекст, че се извършват профилактични действия от името на финансовите институции.\r\n                    \r\n                    \r\nГДБОП апелира към необходимото внимание при получаването на фалшиви непоискани търговски съобщения. И отбелязва, че във всички финансови институции, осъществяващи търговска дейност на територията на страната, нямат практика да изискват подобен тип данни по описания по-горе начин.\n\r\nГДБОП е създала организация с големите имейл провайдъри в страната за филтриране на измамните спам съобщения.", "date": "2018.03.29", "title": "Внимание! Банката ви пише мейл, не давайте данни!"}
{"url": "https://www.dnes.bg/politika/2018/03/29/kyrchev-otgovaria-prodal-sym-dve-firmi-bez-zadyljeniia.372190", "text": "Депутатът от ГЕРБ Борис Кърчев настоя, че обвиненията срещу него, че е продал фирмата си на малоимотно лице, са \"зле скалъпен сценарий от БСП\".\r\nНовата атака от левицата дойде само ден, след като стана ясно, че данъчите проверяват депутатът от ГЕРБ Димитър Гамишев затова, че е прехвърлил фирма със задължения на малоимотен ром. А днес бе гласувана и оставката на Гамишев като народен представител.\n\r\nБорис Кърчев отговори на нападките на социалистите и бе категоричен, че е продал две фирми две години преди да стане народен представител.\r\nТой настоя и че фирмите не са имали никакви задължения, нито към НАП, нито към държавата, към момента на продажбата.\r\n                    \r\n                    \r\n\"След това разбирам, че има някаква междуфирмена задлъжнялост - не към НАП, не към държавата. Не знам какви са били постъпките на следващия управител\", каза той.\n\r\nКърчев обясни и че няма представа на кого са продавали фирмата, тъй като е бил съдружник и не се занимавал пряко с работата на фирмата.\n\r\nТой допълни, че тази информация се е тиражирала от политическите му опоненти и по време на предизборната кампания в Казанлък.\n\r\n\"Това е евтина скалъпена история, защото въпреки тези тиражирани неща срещу мен, моите съграждани ме избраха с най-много преференции\", заключи той.", "date": "2018.03.29", "title": "Кърчев отговаря: Продал съм две фирми, без задължения!"}
{"url": "https://www.dnes.bg/football/2018/03/29/karanga-razkri-levski-syshto-me-iskashe.372154", "text": "Голямата звезда на ЦСКА Фернандо Каранга разкри, че преди време Левски е проявявал интерес към него, но до преминаването му на \"Герена\" така и не се е стигнало по неизвестни за него причини. \r\nВ момента бразилският стрелец ниже гол след гол за \"червените\" и донесе победата им в последното Вечно дерби с 1:0. \"Чувал за това. Поради някаква причина не са се получили нещата. Мениджърът ми сподели за тази възможност, но аз не съм говорил с никого в Левски\", заяви Каранга в предаването \"Другата игра\" по Нова телевизия.\r\n \r\nОтносно наказанието, което получи за домакинството на Ботев Пловдив, нападателят каза, че е разочарован. Той беше санкциониран заради надуваемия фалос, който развяваше след успеха над Левски и заради жеста за рязане на глави.\r\n \r\n\"Признавам, стана ми тъжно, защото работя неуморно за да помагам на отбора. Смятам това за незначително, жест и не влагам никаква агресия. Разрази се една полемика, която не съм искал. И след мача с Левски агитката скандираше името ми. Винаги ще тичам за тях, това бе емоционален жест, бях много развълнуван. Бях емоционален, знаех, че е играчка във формата на п**ка, но не е имало желание за провокация\".\r\n \r\n\"Искам извинение от свое име и от името на ЦСКА. Извинение от тези, които са видели повече, от това, което съм искал. Но аз съм си такъв. Затова на терена съм друг човек и не мога да сдържам емоциите си\", каза още Каранга.\r\n \r\n", "date": "2018.03.29", "title": "Каранга разкри: Левски също ме искаше! "}
{"url": "https://www.dnes.bg/obshtestvo/2018/03/29/ot-shveicariia-za-iuliia-krysteva-tymna-praznina-v-biografiiata-i.372129", "text": "Тя е политически ангажирана европейка с безупречна репутация не само в академичните среди - френската психоаналитичка и лингвистка от български произход Юлия Кръстева. Но в биографията ѝ има нещо премълчано, пише \"Нойе Цюрхер Цайтунг\".\n\r\nФренската философка, психоаналитичка и лингвистка от български произход Юлия Кръстева е политически ангажирана европейка. Както стана сега известно, Кръстева е работила за българската Държавна сигурност, пише вестник \"Нойе Цюрхер Цайтунг\", цитиран от .\n\r\nБългарската комисия по досиетата съобщи във вторник, че през 1971 г. литературоведката, психоналитичката и писателката Юлия Кръстева е била вербувана с псевдонима \"Сабина\" от службите на българското външно разузнаване, посочва вестник \"Нойе Цюрхер Цайтунг\".\n\n\r\r\n                    \r\n                    Досието на Кръстева обхваща два тома материали за нея и един том оперативна информация. Кръстева е проверена, тъй като е била член на редакционния съвет на \"Литературен вестник\", посочва по-нататък изданието. Комисията по досиетата не коментира съдържанието, обхвата и продължителността на агентурната дейност на Кръстева.\n\r\n\n\r\nПо-нататък швейцарското издание проследява накратко кариерата на Кръстева, като посочва, че през 1965 г. тя пристига във Франция със стипендия на френското правителство и впоследствие прави стремглава академична кариера. През 1973 г. става професор по лингвистика в Парижкия университет. Славата ѝ, четем по-нататък, се гради на популяризирането на литературоведските теории на Михаил Бахтин в Западна Европа и на създаването на теория на интертекстуалността. Юлия Кръстева се ангажира и в областта на феминистката психоанализа и публикува редица романи, стъпващи на автобиографията ѝ, изтъква \"Нойе Цюрхер Цайтунг\".\n\r\nИзданието посочва, че откровено политическите изявления на Кръстева са по-скоро рядкост. Съпругът ѝ Филип Солерс е бил водещ редактор на авангардното списание \"Тел Кел\", което излиза във Франция между 1960 г. и 1982 г. и през 1970-те години има своята маоистка фаза. През 1974 г., заедно с делегация от представители на групата \"Тел Кел\" Кръстева посещава Китай. Тя е възхитена от смесицата от естетична екзотика и държавен социализъм. Изданието посочва също, че гостите от Франция не успяват да си изградят по-тясна представа за насилието и крайностите на Културната революция, която тогава се извършва в Китай.\n\r\nНа този фон, продължава изданието, впечатлява фактът, че по-късно Кръстева идентифицира себе си с \"китайка\", която като представителка на една източна комунистическа страна разглежда критично западния обществен ред във Франция. В мемоарните текстове на Кръстева България изглежда като една митична страна, в която от една страна се е родила културата на славянската писменост, а от друга е преминало собственото ѝ детство в едно предполитическо блаженство.\n\r\nКаква ще е окончателната преценка за интелектуалната биография на Кръстева сега - след като излезе наяве, че в тази биография е имало една тъй дълго време премълчавана и табуизирана \"празнина\"? За да разберем това, щя трябва да изчакаме оценката на досието за агентурната ѝ дейност и реакцията на самата \"Сабина\", пише в заключение \"Нойе Цюрхер Цайтунг\". \n\r\nМеждувременно Юлия Кръстева отрече да е била член на българските разузнавателни служби по времето на комунизма. Тя направи това в декларация до френския седмичник \"Обс\", който твърди, че е намерил нейния формуляр на таен агент.\n\r\nТова твърдение \"е не само смешно и невярно\", но е \"оклеветяващо\", заявява пред седмичника Юлия Кръстева. \"Някой иска да ми навреди\", допълва тя.\n\r\n \r\n", "date": "2018.03.29", "title": "От Швейцария за Юлия Кръстева: Тъмна \"празнина\" в биографията й"}
{"url": "https://www.dnes.bg/notifikacii/2018/03/29/56-godishen-hudojnik-e-proboden-s-noj-v-bar.372198", "text": "56-годишният художник Атанас Хранов е  бил намушкан с нож в пловдивски бар. Между живописеца и 30-годишен посетител на заведението избухнал спор, който прераснал в скандал. По-младият мъж извадил нож и пробол Хранов в китката и в гърба.\n\r\n\"По случая е образувано досъдебно производство за нанасяне на лека телесна повреда по хулигански подбуди\", заяви говорителят на районната прокуратура в Пловдив Атанас Илиев.\n\r\nПриятели на художника са сериозно обезпокоени от нападението, пише . Писателят Александър Секулов, който посвети на Хранов книга, беше шокиран. \"Какви са тези хора, които ходят на бар въоръжени\", недоумява Секулов.\r\nСпоред близки до Хранов нараняванията му не са сериозни и скоро щял да се възстанови. В творчеството на художника има повече от 40 изложби, които е редил у нас и в чужбина. Картините му са емблематични и винаги са свързани с конкретна тематика. \n\r\nХранов е автор на Седмото тепе в Пловдив - изкуствен хълм, който е в градинката до Джумая джамия, където между паветата са вградени стихове на български класици.\r\nХудожникът е роден през 1961 г. в Пловдив. Завършва Средното училище по изкуства в Котел и през 1987 г. Национална художествена академия специалност \"Резба\" при професор Антон Дончев.", "date": "2018.03.29", "title": "56-годишен художник е прободен с нож в бар"}
{"url": "https://www.dnes.bg/notifikacii/2018/03/29/jitel-na-rila-sedna-zad-volana-pocherpen-3-15.372176", "text": "Бързо полицейско производство е започнато в полицията в Рила срещу 42-годишен водач на лек автомобил \"Фолксваген\", за управление след употреба на алкохол, съобщават от Областната дирекция на полицията.\r\nПри направената проверка с дрегер, уредът е отчел резултат от 3,15 промила алкохол в издишания въздух, съобщиха от полицията. \r\nВодачът е задържан за 24 часа в полицейския арест, уведомен е дежурен прокурор.", "date": "2018.03.29", "title": "Жител на Рила седна зад волана почерпен, 3.15 ‰"}
{"url": "https://www.dnes.bg/football/2018/03/29/goliamata-zvezda-na-levski-pod-vypros-za-beroe.372196", "text": "Най-голямото име в Левски – Габриел Обертан, е с поредна контузия и е под въпрос за домакинството на Берое в неделя. \r\nФренското крило пропусна днешната тренировка на \"сините\" и почти сигурно ще отпадне от групата на Делио Роси за предстоящия сблъсък. Това е голям проблем за италианския тактик, тъй като Антонио Вутов е наказан, докато Ривалдиньо още не може да влезе в оптимална форма. Това означава, че Станислав Костов отново ще получи титулярно място, а до него в атака ще действа някого измежду Паулиньо, Жерсон Кабрал и Серджиу Буш.\r\n \r\nПървите двама са смятани за сигурни титуляри предвид кадровите проблеми, като единственият въпрос около тях е кой ще действа като крило и кой до Костов. С контузии в Левски са още отписаният Нелуц Рошу, Аймен Белаид, докато Холмар Ейолфсон е с националния отбор на Исландия, което отваря голяма пробойна и в защитата на столичани.\r\n \r\nЛевски посреща Берое в неделя от 17.30 часа, като мачът на \"Герена\" може да се проследи на живо в . В класирането \"сините\" са 3-ти с 50 точки, следват заралии с 45 т. На 3 март старозагорци си тръгнаха с точка от този стадион след 0:0 преди разделянето на Първа лига. През есента двата отбора отново не си вкараха голове. \r\n \r\n", "date": "2018.03.29", "title": "Голямата звезда на Левски под въпрос за Берое"}
{"url": "https://www.dnes.bg/politika/2018/03/29/arhivite-govoriat-ivan-kostov-po-evropytia-na-bylgariia.372197", "text": "\n\r\nПолитиците от прехода със сигурност и до ден днешен събират много полярни мнения за дейността си. Можеха ли последните близо 30 години да протекат по по-добър за страната начин, или всичко възможно бе направено?\r\nОтговорът вероятно ще даде след години историята, а екипът на Dnes.bg реши да ви върне с архивни кадри отново през 90-те години на XX век, когато прохождаше българската демокрация.\n\r\nДа ви припомним събитията, които хем всички помнят, хем са забравили основните детайли около тях.\r\nИ да ви срещнем отново с образите на знаковите хора и политици на последните 25 години.\r\r\n                    \r\n                    След като започнахме със , днес ще ви срещнем с неговия предшественик на премиерския пост – Иван Костов.\r\nДнес извън активната политика, той става първият премиер в най-новата ни история, изкарал цял 4-годишен мандат.\r\nИван Костов е лидер на Съюза на демократичните сили (СДС) от 1994 до 2001 г. и на Демократи за силна България (ДСБ) от 2004 до 2013 г. Народен представител е в 7-ото Велико народно събрание и в 36-ото, 37-ото, 38-ото, 39-ото, 40-ото и 41-ото Народно събрание.\r\nДнес обаче ще се върнем с архивни кадри в периода, в който той бе премиер на България.", "date": "2018.03.29", "title": "Архивите говорят: Иван Костов по европътя на България"}
{"url": "https://www.dnes.bg/stranata/2018/03/29/mandja-s-grozde-ot-meizer-dramata-svinskite-opashki.372182", "text": "Тримата експерти, направили съдебномедицинската експертиза по делото срещу Анита Мейзер, дадоха противоречиви показания на поредното дело пред Варненския апелативен съд.\n\n\n\n\n\r\nСлед като на два пъти пред първата съдебна инстанция и веднъж пред апелативната те потвърдиха заключенията на експертизата си, днес в съда се оказа, че не са били запознати с един от фотоалбумите от местопрестъплението. Става въпрос за така наречените свински опашки. Във фотоалбума личи ясно, че една от стяжките е затегната в обратна посока от останалите. А в заключението на експертите се твърди, че всички са били в една посока. Съдия Павлина Димитрова даде почивка на експертите, за да уточнят версията си. В крайна сметка съдът назначи нова експертиза и насрочи поредното заседание за 28-и май.\r\n                    \r\n                    \r\nСъдът назначи още една експертиза - на самата Мейзер, тъй като здравословното ѝ състояние е влошено. На излизане от съдебната зала тя заяви: \"Аз съм заложник в затвора, вижте какво стана - манджа с грозде\".\n\r\nВ това съдебно заседание подробно бе разпитан полицай Веселин Радев, на когото, по неговите показания, Мейзер е предлагала 30 000 евро, за да \"оправи нещата\". Разследващият полицай потвърди пред съда, че му е предлаган откуп от бившата мисис.\n\r\n\"В беседата ни с Желева, която продължи 7-8 часа, версиите ѝ бяха различни и се разминаваха с това, което бе установено при огледа на местопроизшествието. Затова се наложи да я задържим. Първо ми бе предложена пачка, навита на руло, която приличаше на чужда валута. След това обещаваше 10 000 и стигна до 30 000 евро. Накрая се оказа, че пачката е в долари и левове\", каза пред съда полицай Радев, цитиран от \"\".\n\r\nПрипомняме, че това е второто гледане на делото срещу Анита Желева-Мейзер на апелативна инстанция. Тя направи самопризнания пред Варнеския окържен съд и получи ефективна присъда от 4 години и половина за убийство по непредпазливост на съпруга си Николай Димов, както и за подкуп на разследващия полицай. Тя обжалва ефективната си присъда и се отказа от предишните си показания от досъдебното производство и първоинстанционния съд, като мотивира решението с това, че била подлъгана да направи самопризнания, срещу което щяла да получи условна присъда.\n\r\nВарненският апелативен съд отново остави без уважение молбата на защитата на Анита за изменение на мярката ѝ за неотклонение. След като се запозна с представена от защитата ѝ епикриза от проведено лечение на подсъдимата в затворническа болница в София, съдът назначи изготвянето на експертиза за здравословното ѝ състояние. Тя ще трябва да установи дали наличното заболяване ѝ позволява престой в местата за лишаване от свобода.", "date": "2018.03.29", "title": "\"Манджа с грозде\" от Мейзер! Драмата – свинските опашки"}
{"url": "https://www.dnes.bg/politika/2018/03/29/ms-oproverga-ne-proveriavame-bomboubejishta.372205", "text": "Министерският съвет не е разпореждал проверка на бомбоубежища. Тече рутинна проверка по документи на три администрации - на Софийска област, на община Самоков и община Ботевград, съобщиха от правителствената пресслужба. \nЧе премиерът Бойко Борисов е наредил проверка на бомбоубежища в София, съобщи по-рано \"24 часа\".\r\nСпоред публикацията заповедта целяла тест дали в София има достатъчно места за укриване на  населението в случай на атака и дали те покриват всички нужни условия.\r\nОт МС обаче съобщават, че се проверяват плановете за отбранително-мобилизационна подготовка, дежурството за оповестяване и осъществяването на контрол върху разходването на бюджетните средства по отбранително-мобилизационната подготовка.\r\n                    \r\n                    \r\nТакива проверки са част от задълженията на правителството. Те се извършват периодично по утвърден план от Междуведомствения съвет по отбранителна индустрия и сигурност на доставките към Министерския съвет.\r\nПланът за 2018 г. е утвърден на 28 февруари.", "date": "2018.03.29", "title": "МС опроверга: Не проверяваме бомбоубежища!"}
{"url": "https://www.dnes.bg/sofia/2018/03/29/mikrobus-blysna-i-ubi-jena-v-sofiia.372195", "text": "79-годишна жена е загинала на място, след като е била блъсната от микробус в столичния квартал \"Св. Троица\", съобщават от СДВР за \"Фокус\".\r\nСигналът за инцидента е получен около 12:10 часа днес.\r\nЖената е била блъсната, когато микробус \"Мерцедес\" е извършвал маневра на заден ход.\r\nОбстоятелствата около случая се изясняват.\r\n \r\n ", "date": "2018.03.29", "title": "Микробус блъсна и уби жена в София "}
