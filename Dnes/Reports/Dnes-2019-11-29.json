{"url": "https://www.dnes.bg/sofia/2019/11/29/s-bylgarski-marsh-vmro-otbeliaza-edin-vek-ot-nioiskiia-dogovor.431385", "text": "\n\r\nВМРО отбеляза с факелното шествие \"Български марш\" 100 години от подписването на несправедливия за страната ни  Ньойски договор.\r\n\r\nМаршът тръгна тази вечер от Войнишкия лъв на НДК, а крайната му точка бе Паметникът на незнайния воин.\r\n\r\n", "date": "2019.11.29", "title": "С Български марш: ВМРО отбеляза един век от Ньойския договор"}
{"url": "https://www.dnes.bg/festivali/2019/11/29/14-filma-v-dni-na-predizvikatelstvata.431319", "text": "\"Дни на предизвикателствата\" ще се наредят от 2 до 5 декември. Програмата е разпределена в две локации (Френски институт и УАСГ), а гостите от чужбина са четирима ( Еврард Венденбаум, Антоан Жирард, Дион Леонард и Кристоф Дюмарес  плюс Жил Бьоф, лектор в деня на откриването). Тази година публиката ще има възможност да се наслади и на 14 филма.\r\nВ програмата има разнообразна кино селекция за любителите на екстремните пътешествия, вълнуващите приключения, алпинизма и катеренето, парапланеризма, бягането, ските и сноуборда, ветроходството  и цялостно, активностите сред природата.\r\nПо традиция, феновете на катеренето ще видят поредната 14-та порция щури истории от поредицата Reel Rock Tour. На голям екран, в Аула Максима в УАСГ, ще видим  и China Jam, носител на 21 награди за планинарско кино, продукция на специалния гост тази година Еврар Венденбаум, с участието на добре познатите герои Никола Фаврес и Шон Вилянуева, любимци в едно от предните издания на \"Дните\".\r\n                    \n                    \n                \n                \n                \n                В INSIDE пък  ще видим един философски поглед към живота на странстващия по високите етажи на света Кристоф Дюмаре, друг специален гост, очакван с нетърпение да пристигне от Франция.\r\nРастящата аудитория на практикуващите парапланеризъм ще има удоволствиетко да се наслради на цели 3 заглавия, две от които на световния височинен рекорд в дисциплината  Антоан Жирар: на 2.12 във Френски институт – Полетът на кондора, а на 3.12 в УАСГ– “Lost In Karakorum”. Тези филми Антоан ще представи лично.\r\nОчакваме на сцената да се качи и българската гордост акро парапланеризма Веселин Овчаров с неговия филмов проект \"Acro Cross: Страст за летене\", реализиран през 2019 г. в небето над Стара планина.\r\nС наближаването на зимния сезон, две надъхващи ленти ще заредят със снежна емоция  и запалените скиори и сноубордисти. “SHELTER – Step Forward Through the Legendary Alps” с екологичен фокус в момента дебютира по европейските фестивали, премиера ще бъде и за София.\r\nПо стъпките на изоставения албански курорт Брезовица тръгва независимият филмограф Елиас Елхард в \"NARCIS\", който  поставя въпроса за политически обремененото минало на региона. Безспорно очакван с голям интерес е филмът \"SPECTRE\" за покоряването на един от най-високите антарктически върхове от екипа на Лео Хоулдинг, който е сред най-харизматичните личности, гостували на Дните.\r\nТазгодишният рекорд по европейския туристически маршрут Е4 на амбициозния ултрамаратонец Калоян Пейчев – Кофе ще видим премиерно на \"Дните\",  претворен в документални кадри  за радост на почитателите на бягането, а тези, които предпочитат водните активности ще се заредят с морски импресии с \"Dream Ocean\" на ветроходците от  \"Вятър и вода\".\r\nВячеслав Стоянов, един от любимците на публиката на \"Дните\", се завръща на сцената след три  годишно странстване по прашните пътища на Америка (Cycle4Recycle).  \r\nПо време на цялата филмова и презентационна програма в аула \"Максима\", във фоайето на УАСГ ще се провежда традиционното изложение за целесъобразен начин на живот, спорт и свободно време. \n\r\n\r\n ", "date": "2019.11.29", "title": "14 филма в \"Дни на предизвикателствата\""}
{"url": "https://www.dnes.bg/akoshtete-vqrvaite/2019/11/29/v-kadyr-parad-za-denia-na-blagodarnostta-v-niu-iork.431261", "text": "\n\r\nГигантски балони се рееха в небето над Ню Йорк на традиционния парад за Деня на благодарността. \r\n\r\nСред тях бе и балон, изобразяващ кучето Снупи, облечено в костюм на астронавт в чест на 50 години от кацането на човек на Луната. \r\n\r\nТрадицията започва от 20-те години на миналия век и обичайно привлича огромен брой посетители в Ню Йорк, както и милиони зрители пред телевизорите.", "date": "2019.11.29", "title": "В кадър: Парад за Деня на благодарността в Ню Йорк"}
{"url": "https://www.dnes.bg/temida/2019/11/29/v-aresta-ostava-doktorkata-iztochvala-zdravnata-kasa-v-plovdiv.431371", "text": "Районният съд в Пловдив задържа под стража д-р Инна Бончева, обвинена, че е измамила и ощетила Здравната каса с над половин милион лева.\r\nОпределението на съда не е окончателно и подлежи на обжалване пред Окръжния съд на 5 декември от 15.30 часа.\n\r\nНейният адвокат Георги Кутрянски поиска от съда по-лека мярка за неотклонение \"парична гаранция\", или \"домашен арест\", но съдът не уважи това искане. Според Кутрянски няма никакви доказателства срещу подзащитната му и обвиненията са необосновани. Това каза и самата Инна Бончева.\n\n\n\r\nСпоред обвинението на прокуратурата д-р Бончева е използвала престъпна схема с отпускането на лекарства за параноидна шизофрения на фиктивни клиенти. Всяка от ампулите, които е изписвала, е струвала между 700 и 900 лева и те са били напълно покривани от Здравната каса. Тя ги е получавала с посредници от аптеките, а след това ги е продавала на черния пазар.\n                    \n                    \n                \n                \n                \n                \r\nУстановено е, че по измамната схема са били съставени фалшиви документи на 52-ма пациенти, съобщи \"Фокус\".\n\r\nСпоред закона за това престъпление се предвижда от 1 до 8 години лишаване от свобода и конфискуване на имуществото и.\n\r\nД-р Бончева бе арестувана при съвместна акция на Икономическа полиция, Районна прокуратура и ДАНС. Според събраните доказателства има данни за повдигането и на още едно обвинение на лекарката психиатър от Пловдив – за държане на силиконови заготовки на печата на НЗОК, което също е подсъдимо. За това престъпление се предвижда до 6 години лишаване от свобода.", "date": "2019.11.29", "title": "В ареста остава докторката, източвала здравната каса в Пловдив"}
{"url": "https://www.dnes.bg/kino/2019/11/29/sled-37-godini-e-t-i-eliyt-otnovo-zaedno-na-koleda.431279", "text": "Героите Е.Т. и Елиът от известия филм на Стивън Спилбърг \"Извънземното\" се събраха отново след 37 години след края на лентата. Срещата им е част от нова коледна реклама. \n\r\n\"Извънземното\" е от 1982 г. и разказва историята как малко момче се запознава с посетител от далечна галактика. Филмът е емблематичен за Холивуд, тъй като това е един от първите научно- фантастични филми с подобна история, съобщиха от bTV. \n\r\nФилмът завършва със сцена, на която Е.Т. се качва на космически кораб и заминава за дома си. Тази сцена е призната от зрителите за една от най- тъжните в киното. \n\r\nЦелта на рекламата на \"Ексфинити\" цели да събуди носталгията в зрителите. \n                    \n                    \n                \n                \n                \n                \r\nРекламата започва с две деца, които си играят в снега пред дома си. Осветлението запозва да премигва и те намират Е. Т. зад един снежен човек. \n\r\nХенри Томас, актьорът изиграл Елиът преди 37 години, в рекламата е бащата на двете деца. Порасналият Елиът\r\nразказва на извънземното всичко, което се е случило на Земята през годините. Запознава го и със семейството си. \n\r\nЕ.Т. прекарва Коледа заедно с Елиът и семейството му. \n\r\nВидеото е изпълнено с препратки към оригиналния филм. Синът на Елиът е облечен с подобен костюм. Не е пропуснат и класическият кадър с летящи велосипеди на фона на Луната. \n\r\nРекламата завършва със сцена как Елиът и семейството му изпращат Е.Т. \n\r\nЗа слоган на рекламата компанията е избрала думите \"Свържете се един с друг за празниците\".", "date": "2019.11.29", "title": "След 37 години: Е.Т. и Елиът отново заедно на Коледа"}
{"url": "https://www.dnes.bg/akoshtete-vqrvaite/2019/11/29/v-meniuto-rulca-ot-mravki-hliab-s-tarantula-shte-porychate-li.431290", "text": "Пролетни рулца с мравки, индийско хлебче самоса от тарантула, понички от копринени червеи, шишчета от скорпиони...Ресторант, отворен от двама французи и специализиран в ястия на базата на насекоми, привлича много клиенти в Камбоджа, предаде Франс прес.\n\n\r\nКонсумацията на насекоми е честа практика в тази страна в Югоизточна Азия, но те обикновено се предлагат на улицата, като са пържени и поляти със сос.\n\r\nЗаведението \"Бъг кафе\" отвори врати преди 5 години в Сием Реап, близо до Ангкор, и предлага кулинарни специалитети. \"Искаме да покажем, че е възможно да се приготвят вкусни ястия с насекоми\", заяви съоснователят на заведението Дави Блузар. Той създал рецептите заедно със свой братовчед и камбоджанския майстор-готвач Сейха Соен.\n                    \n                    \n                \n                \n                \n                \r\nЛетящи мравки с резени гуава, пармезан и сос винегрет с мед, крем от сладки картофи с ларви на пчели, галета от пюре от мравки, пчели, щурци със сирене и кисели краставички, чийзкейк със скакалци - с тези специалитети двамата французи се стремят също да изпратят послание, пише БТА. \n\r\nНасекомите са евтин източник на протеини и, според Блузар и братовчед му, може да допринесат за намаляване на огромната консумация на месо, която има значимо въздействие върху климатичното затопляне и обезлесяването.\n\r\nСпоред Организацията по прехрана и земеделие на ООН (ФАО), вече 2 милиарда души в света консумират насекоми", "date": "2019.11.29", "title": "В менюто: Рулца от мравки, хляб с тарантула... Ще поръчате ли?"}
{"url": "https://www.dnes.bg/zvezdi/2019/11/29/viki-ot-mastilo-pokaza-nova-pricheska.431276", "text": "Вики от \"Мастило\" също изненада феновете си с нова прическа. Певицата последва примера на много холивудски знаменитости и заложи на най-актуалната прическа за годината - боб.\r\nЗвездата се похвали в социалната мрежа Instagram, че вече е с къса коса. Вики публикува снимка с новата прическа и написа: \"Моето ново АЗ, къса коса - не ми пука\".\r\n \r\nПрическата е дело на фризьора Георги Петков, вижда се от публикацията.\r\n \r\nИзпълнителката на \"В ръцете ти е най-добре\" е постнала и няколко снимки със съпруга си в Instagram Stories.\r\nВиктория Терзийска стана майка за втори път през лятото. Скоро тя показа бебето в социалните мрежи. Детето е момиченце и носи името София.\r\n \r\n\"Някой спи, а аз се разхождам по тихите улици на с. Кокаляне... Свеж въздух, мирише на пръст, листа и някоя друга печена чушка... София се чувства перфектно и сладко спи\", написа певицата на кадъра с бебето.\r\n \r\n", "date": "2019.11.29", "title": "Вики от \"Мастило\" показа нова прическа"}
{"url": "https://www.dnes.bg/stranata/2019/11/29/riosv-pernik-ustanovi-kak-reka-struma-stana-chervena.431373", "text": "РИОСВ – Перник установи източника на замърсяване на река Струма. \n\r\nЗамърсителят е воден обект - езеро с оранжев цвят и киселинен характер на водите, открит в района над бивш металургичен завод Клон МИР. Проверката започна вчера, по повод получен сигнал за промяна на цвета на река Струма в Перник. \n\nВеднага след получаването на сигнала експерти от РИОСВ, съвместно с представители на община Перник, са започнали проверки. При обход е открит каналът - под жп линията на гара \"Разпределителна\", чрез който се вливала ръждиво-кафявата вода в река Струма. \n\r\nДнес при продължилата проверка с обход от експерти от РИОСВ – Перник, служители от Басейнова дирекция \"Западнобеломорски район\" Благоевград /БДЗБР/ и община Перник, е открит и самият източник на замърсяване.\n                    \n                    \n                \n                \n                \n                \r\nПо искане на РИОСВ се вземат водни проби от източника на замърсяването за извършване на анализ от специализирана мобилна лаборатория на  Изпълнителна агенция по околна среда.", "date": "2019.11.29", "title": "РИОСВ-Перник установи как река Струма стана червена"}
{"url": "https://www.dnes.bg/eu/2019/11/29/bezraboticata-v-germaniia-nai-niska-ot-padaneto-na-stenata.431344", "text": "Безработицата в Германия останава без промяна на 4,8 процента през ноември. Трудовият пазар остава силен въпреки слабото представяне на най-голямата европейска икономика, съобщиха от БТА. \r\n\r\nПочти 2,18 милиона души са регистрирани като безработни. Числото е с 24 000 по-малко спрямо октомври и с 6000 по-малко от безработните през ноември 2018 година, съобщиха от Федералната агенция по труда. \r\n\r\nОт обединението на Източна и Западна Германия през 1990г. това е най-ниската отчетена безработица. \r\n\r\nПри отчитане на сезонните фактори безработицата се е задържала около 5 процента. Това продължава само няколко месеца. През второто тримесечие икономиката на страната се сви, но през третото се засили. \r\n\r\nИкономичeската слабост все още се забелязва на трудовия пазар, който обаче си остава стабилен, посочи шефът на агенцията Детлеф Шеле. \r\n ", "date": "2019.11.29", "title": "Безработицата в Германия - най-ниска от падането на Стената"}
{"url": "https://www.dnes.bg/stranata/2019/11/29/georgi-arnaudov-e-nominiran-za-nagradite-daniela-seizova-v-imeto-na-jivota.431348", "text": "19-годишният Георги Арнаудов от Пазарджик, който се бори с тежко онкологично заболяване, е номиниран за наградите „Даниела Сеизова – в името на живота” в категория \"Смело сърце\". Те ще бъдат връчени на 5 декември 2019 г., на официална церемония в НДК. Тогава  ще  станат ясни имената на победителите в различните категории , които ще получат  годишните награда на Федерация \"Български пациентски форум\" - \"Даниела Сеизова - В името на живота\". Награди ще бъдат раздадени в 12 категории. Освен Георги за приза „Смело сърце“ се борят  бебе Калина от  Варна, която претърпя успешна чернодробна трансплантация,Мариан Георгиев  от Ловеч , който е пациент на хемодиализа , както и учениците от Първо СУ „Св. Седмочисленици“ в Търговище , записали аудиокнига за незрящи деца и възрастни, пише „Марица“. \n\n\n                    \n                    \n                \n                \n                \n                \r\n19- годишният Георги Арнаудов от Пазарджик  е диагностициран  преди няколко месеца  със Сарком на Юинг и това преобръща живота му. От месец август борбеният младеж започва химиотерапии. През септември стартира и дарителска кампания за събирането на средства за неговото лечение. Преди  няколко седмици  става ясно, че операция на злокачествения тумор на тазобедрената кост във Франция не може да бъде извършена. В момента Георги Арнаудов отново е в болница за провеждане на осми курс на химиотерапия. До Коледа ще му бъде направена още една. Има назначени общо 9 курса, след което  ще  му бъдат  направени  контролни ЯМР и скенер, за да се разбере какво е състоянието му.  За 20 януари са насрочени и  изследвания  на Георги  в Университетската  клиника в германския град Хайделберг.\n\r\nВъпреки трудностите, през които преминава, Георги не се разделя с голямата си усмивка. Всичките му приятели се надяват той да спечели наградата „Смело сърце“.\n\r\nМеждувременно благотворителната кампания с цел събиране на пари за лечение на младежа в чужбина продължава. Всечи човек с добро сърце може да помогне, като преведе някаква сума, според възможностите си.\n\r\nДарения за терапията се събират в дарителски кутии и в банкова сметка.\n\r\nДарителска сметка в лева:\n\r\nРАЙФАЙЗЕНБАНК\r\nIBAN: BG72RZBB91551011086230\r\nBIC: RZBBBGSF\n\r\nТитуляр: Георги Йорданов Арнаудов\r\nГр. Пазарджик\n\r\nДруга възможност да се включите е чрез множеството благотворителни събития, организирани за младия и винаги позитивен пазарджиклия и .", "date": "2019.11.29", "title": "Георги Арнаудов е номиниран за наградите „Даниела Сеизова – в името на живота”"}
{"url": "https://www.dnes.bg/obshtestvo/2019/11/29/ot-policiiata-vnimavaite-za-djebchii-na-cherniia-petyk.431374", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИ у нас в деня на Черния петък има обявени големи намаления и тотални разпродажби на стоки, както в търговските центрове, така и онлайн. Очаква се по-голямо струпване на хора в края на работния ден, а около 400 лв. е готов да задели българинът за покупки на Черния петък. \n\nПоследните години се наблюдава удължаване на кампанията в т.нар. \"Черна седмица\" и \"Черен уикенд\". А това често е удобен период за много джебчии по големите търговски центрове.\n\r\nНай-купуваните стоки са битова техника, козметика, електроника, дрехи и обувки, а хората могат да се възползват от намаления до 70%. Статистиката показва, че расте и броят на хората, които пазаруват онлайн.\n                    \n                    \n                \n                \n                \n                \r\nНай-честите констатирани нарушения са надуването на цените преди Черния петък, както и намаляването на цените на продукти по-рано, които в деня на промоциите, се оказват изчерпани. \n\r\nОт полицията предупреждават, че в деня на големите намаления е най-удобният момент за активизиране на джебчиите, заради голямото струпване на хора.\r\n", "date": "2019.11.29", "title": "От полицията: Внимавайте за джебчии на Черния петък!"}
{"url": "https://www.dnes.bg/zvezdi/2019/11/29/eltyn-djon-trygna-na-balet.431343", "text": "Сър Елтън Джон изненада феновете си в Австралия, когато се появи на сцената на мюзикъла \"Били Елиът\" в четвъртък. Нищо неподозиращата публика посрещна музиканта с огромни аплодисменти и викове. В момента Джон е в Австралия заради турнето си \"Farewell Yellow Brick Road Tour\", което започна на 8 септември 2018 година.\r\n\"Били Елиът\" заема специално място в сърцето на Елтън, тъй като самият той е композирал музиката. Сценарият на мюзикъла е на Лий Хол. Това, което най-много впечатли феновете обаче, беше визията на музиканта. 72-годишният Джон се появи с лилаво сако, бляскави панталон и обувки, а на кръста си носеше бяла пачка.\r\nТой покани на сцената и всички актьори от мюзикъла, за да могат заедно да се поклонят и да изкажат благодарности на публиката. Според организаторите на мюзикъла, появата на Джон е била изненада и за самите тях.\r\n                    \n                    \n                \n                \n                \n                Официалният инстаграм профил на пиесата също сподели снимка от събитието със своите фенове.\r\n", "date": "2019.11.29", "title": "Елтън Джон тръгна на балет "}
{"url": "https://www.dnes.bg/obshtestvo/2019/11/29/goce-delchev-pak-skara-uchenite-roden-istorik-naprejenieto-ne-stihva.431377", "text": "Македонските учени са предложили сериозна пауза в срещите на съвместната експертна комисия по историческите въпроси до май идната година, обяви проф. Ангел Димитров, съпредседател на Съвместната мултидисциплинарна експертна комисия по исторически и образователни въпроси между България и Република Северна Македония\n\r\n\"Предложихме на колегите ни да опитаме още една среща през декември, но те имат свои основания, за да откажат\", посочи българският учен. Както е известно, Комисията е създадена по Договора за приятелство, добросъседство и сътрудничество между двете страни. \n\n\n\n\n\"Поредната среща показва, че напрежението, което съществува в работата ни през последните месеци, не затихва и че получаваме достатъчно сигнали, че имаме много различни представи с нашите колеги не само за смисъла на нашата работа, но и за разбирането на договора за приятелство и добросъседство, който предписа създаването на смесената комисия\", посочи проф. Димитров. \n                    \n                    \n                \n                \n                \n                \r\nПо думите му, това е достатъчно убедително напомняне, че не може да се говори за постигнати сериозни резултати. \"Аз лично съм доста притеснен от това, не само защото всяка крачка напред е нещо положително, не толкова за самия договор, колкото за отношенията между хората от двете държави, но и защото междуправителствената комисия взе някои решения, едно от които е, че очаква една по-интензивна работа на експертната комисия, в която да бъдат постигнати до края на тази година определени резултати\", посочи Димитров, цитиран от БТА.\n\r\n\"Дори бяха поименно споменати очакваните резултати около разговорите за Гоце Делчев, за Илинденско-Преображенското въстание и други теми, които си заслужава да бъдат разглеждани своевременно\", подчерта проф. Димитров, като добави, че нищо от това не е завършено. \n\r\nПо думите му голяма част от учените в Северна Македония \"съвършено открито отхвърлят формулировката \"обща история\", която е заложена дори в Договора за приятелство и добросъседство\". Проф. Димитров дори призна, че по някои въпроси има и обратно движение - \"Едва ли не започва да се поставя съмнение това, което бяхме постигнали като решение за цар Самуил като владетел на България в текста, който предлагаше общото честване\".\n\r\nПо отношение на работата по учебниците в двете страни българският историк посочи, че работата не е докрай приключила и не се очаква скоро това да се случи. \n\r\nПроф. Драги Георгиев, съпредседател на Съвместната мултидисциплинарна експертна комисия по исторически и образователни въпроси между България и Република Северна Македония, посочи, че Комисията ще настоява всички проблеми, които стоят пред тях, да бъдат решени. \"Ние сме за това да се намери решение на разногласията и паметта на Гоце Делчев да бъде чествана заедно от двете държави\", посочи той, цитиран от \"Фокус\".\n\r\n\"Днес дискутирахме за Гоце Делчев. Около него отново имаме различни виждания. Тук не се направи никакъв напредък. Дискусиите ще продължат и по-нататък. По отношение на \"неуважението\" към Договора за добросъседство, аз не бих се съгласил с това, защото ние сме тук, разговаряме и редовно се срещаме. Договорът се зачита. Темпото на срещите на Комисията от 4 се увеличиха на 6 през тази година. И ние смятаме, че това е добро темпо – да има по една среща на всеки два месеца\", каза още Драги Георгиев.", "date": "2019.11.29", "title": "Гоце Делчев пак скара учените. Роден историк: Напрежението не стихва"}
{"url": "https://www.dnes.bg/index/2019/11/29/svatba-po-balkanski-sinyt-na-ceca-vdigna-tyrjestvo-za-100-hil-evro.431365", "text": "Пищна, типично балканска сватба, вдигна синът на Цеца Величкович - Велко Ражнятович. С оркестър, скъпи коли и блестящи тоалети, Велко сключи брак с Богдана Родич пред близо 500 души. Според сръбските медии тържеството е струвало над 100 хил. евро.\r\nПразненството започва в родния град на булката – Тител, където Велко откупи съпругата си с 20 хил. евро.\r\nСлед това конвоят от скъпи коли, начело с младоженският Ролс Ройс, се отправя към Белград. Двойката се врече пред Бог на церемония в църквата \"Свети Сава“, а след това продължават купона в най-луксозният сръбски хотел \"Хаят“.\r\n \r\n                \n                \n                На церемонията имало и много символика – Ролс Ройсът на младоженците е бил собственост на Драгана Миркович, двойката бе бракосъчетана от отец Стефан Сарич, който е личен свещеник на фамилия Ражнятович от дълги години, а по време на празненството булката смени четири тоалета, един от които бе самата Цеца се омъжва за Желко Ражнятович.\r\nСамата Величкович сменя два бляскави тоалета по време на сватбата, като сръбските медии отбелязват, че по време на цялото празненство, тя не е носила нито едно бижу.\r\nБогдана Родич вече чака първото си дете от Велко Ражнятович. Щастливата новина двойката обяви още през октомври. \r\n \r\n\r\n ", "date": "2019.11.29", "title": "Сватба по балкански: Синът на Цеца вдигна тържество за 100 хил. евро "}
{"url": "https://www.dnes.bg/eu/2019/11/29/evropeicite-iskat-klimatichnite-promeni-tema-1-za-ep.431337", "text": "Борбата с изменението на климата трябва да бъде основен приоритет за Европейския парламент, показва проучване на Евробарометър, поръчано от ЕП и проведено през октомври 2019 г. Нещо повече - шестима от десет европейци смятат, че протестите в защита на околната среда, организирани от младите хора по света, имат пряко влияние върху политиката.\n\r\nКлиматичните промени вече са посочени като един от водещите стимули гражданите да гласуват на европейските избори през май, особено за младите хора. За първи път в проучване на Евробарометър гражданите поставят изменението на климата на първо място в списъка с приоритети за ЕС, отчитат социолозите. \n\n\nОбщо 32% от европейците посочват борбата срещу изменението на климата и опазването на околната среда като най-важния проблем, на който членовете на Европейския парламент трябва да обърнат внимание. Това е най-често посочваният отговор в 11 държави членки, особено сред респондентите в Швеция (62%), Дания (50%) и Холандия (46%).\n                    \n                    \n                \n                \n                \n                \r\nВ проучването на Евробарометър също така бе зададен въпросът кой екологичен проблем е най-належащ за разрешаване. Абсолютно мнозинство от европейците (52%) смята, че това е изменението на климата, последвано от замърсяването на въздуха (35%), замърсяването на моретата и океаните (31%), обезлесяването (28%) и нарастващото количество отпадъци (28%). \n\r\nЗа 52% от българите замърсяването на въздуха е посочено като основен проблем, свързан с околната среда.\n\r\nПредседателят на парламента Давид Сасоли, който пристига в Мадрид в понеделник, за да присъства на откриването на конференцията на ООН по изменението на климата, заяви: „Това проучване показва много ясно, че европейците искат действия от страна на ЕС за борба с изменението на климата”.\n\r\nПроучването показва още нещо интересно - протестите, водени от младите хора, са ключов фактор. През изминалата година протестите на младежите за повече действия против изменението на климата мобилизираха милиони хора в ЕС и в световен мащаб.\r\nНовото проучване на Евробарометър показва, че близо 60% от европейските граждани са уверени или убедени, че протестите, водени от младите хора, имат пряко влияние върху политиката както на национално, така и на европейско ниво.\n\r\nВ Ирландия (74%), Швеция (71%) и Кипър (70%) е най-голям делът на гражданите, които вярват, че протестите ще доведат до предприемане на политически мерки на европейско ниво в сравнение с 42% от гражданите в Чехия и 47% от гражданите на Обединеното кралство. \n\r\n53% от българите смятат, че протестите ще доведат до предприемане на мерки на европейско ниво, докато 38% от българските респонденти вярват, че това ще се случи на национално ниво.", "date": "2019.11.29", "title": "Европейците искат: Климатичните промени – тема №1 за ЕП"}
{"url": "https://www.dnes.bg/notifikacii/2019/11/29/niama-postradali-bylgari-pri-napadenieto-v-london.431379", "text": "Към момента няма данни за пострадали български граждани при инцидента на Лондон Бридж по-рано днес в столицата на Великобритания, съобщиха от Министерството на външните работи. \nПосолството на България в Лондон е във връзка с местните органи на реда. \n\r\nПри необходимост, сънародниците ни могат да се свържат с посолството на следните телефони: +44 20 7581 3144; +44 20 7584 9400. Дежурни телефони в извънработно време: + 442075813144; + 442075849400 \n\r\nСъщевременно полицията в британската столица обяви нападението с нож на \"Лондон бридж\" за \"терористичен инцидент\", предаде Асошиейтед прес.\n\r\nЗаместник-началникът на лондонската полиция Нийл Басу каза, че заподозреният извършител е бил застрелян от силите на реда и че е носел фалшив пояс с експлозиви.\n                \n                \n                \r\nПолицията съобщи за няколко намушкани при нападението, но за момента не се знае какъв е броят на пострадалите и колко тежко са ранени.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.11.29", "title": "Няма пострадали българи при нападението в Лондон"}
{"url": "https://www.dnes.bg/muzika/2019/11/29/paganini-i-shopen-se-sreshtnaha-mejdu-dva-sviata.431313", "text": "\n С мащабен визуален концерт-спектъкал \"Между два свята\"  виртуозите Марио Хосен (цигулка) и Адриан Йотикер (пиано) напълни зала 1 на НДК.\r\nМузикантите преведоха публиката през съкровения свят на Паганини и Шопен, разкривайки контраста в техния темперамент, но и единството в най-голямата им любов – изкуството. Диригент на оркестъра \"Камерата Орфика\" НБУ ще бъде Кристиян Шулц, директор на Виенския филхармоничен оркестър\n\r\n\"Музикалната част и впечатляващите визуални ефекти ще бъдат допълнени от силно драматургично действие, каквото не е правено до момента. През призмата на моята емоция ще се опитам да бъда един субективен мост между музиката на Паганини и публиката.\r\n                    \n                    \n                \n                \n                \n                В \"Между два свята\" ще съберем световете на два гения - този на пианото и този на цигулката. На финала на вечерта двамата ще бъдат обединени чрез духа на Менделсон, който е бил голям почитател на двамата композитори. Това ще бъде и заключителната трета част - ще открием свързваща линия между Шопен и Паганини, която вълнува така силно и до днес!“, разказва майсторът на цигулката Марио Хосен ден преди големия концерт.\n\r\nМагията от сцената ще усетим и под диригентската палка на Кристиян Шулц.  Започвайки музикалната си кариера като виолончелист, той продължава със задълбочени изследвания в дирижирането в Университета за музикално и сценично изкуство във Виена. С членове на Виенския симфоничен оркестър създава „Ambassade Orchester Wien“ през 1997 г. и до ден днешен е техен художествен ръководител.\r\nШулц е бил помощник на звездни диригенти като Владимир Федосеев, Яков Кройцберг и Франц Велсер Мьост. В списъка с оркестри, с които е работил, се нарежда филхармонията на Джордж Енеску в Букурещ, Симфоничния оркестър в Монреал, Staatsphilharmonie Halle, оркестър на Опера във Ванкувър, както и Tonkünstlerorchester NÖ, Симфоничният Сан Диего, Чикагската филхармония, Нюрнбергският симфоник, Малайзийската филхармония и не на последно място - Виенският симфоничен оркестър. Музикалната история ще бъде разгърната с помощта на талантливите музиканти от \"Камерата Орфика\" НБУ. \n\r\n\"Сигурен съм, че самият аз ще бъда изненадан! Срещата с Адриан Йотикер, Кристиян Шулц и колегите от \"Камерата орфика“ НБУ е невероятна емоция. Вярвам, че големите личности, каквито са Паганини и Шопен, са очаквали от интерперетаторите не да повтарят едно произведение дословно, а винаги да добавят нещо, така че да го направят по-достъпно и осъвременено за хората, които живеят в една епоха.\r\nКласическата музика, която сме превърнали в музеен експонат, може да прозвучи съвременно – важно е изпълнителите и творците да поемат орговорността да я преведат на достъпен език!“, допълва маестро Хосен, който в края на седмицата откри най-големия благотворителен концерт в долна Австрия.\r\nВ концерта с участието на губернатора и близо 100 от водещите австрийски фирми световноизвестният български солист свири импровизации на Паганини и вариации върху българска тема на Владигеров, която е любима на Марио Хосен. ", "date": "2019.11.29", "title": "Паганини и Шопен се срещнаха \"Между два свята\""}
{"url": "https://www.dnes.bg/business/2019/11/29/birena-kriza-v-iujna-koreia-spriaha-dostavkite-ot-iaponiia.431285", "text": "Любителите на бирата в Южна Корея усетиха най-тежко търговската война, която се разрази между родината им и Япония.\r\nСпоред данните на японското Министерство на финансите, поръчките на бира от Северна Корея са паднали от 7,3 милиона долара през октомври 2018 до 0 долара през октомври 2019 г. Това означава, че Корея не е поръчала и една бира от съседката си.\r\nВойната започна когато Япония наложи контрол върху износа на химикали, които са основополагащи за технологичната индустрия в Южна Корея. А през август, Токио обяви, че Сеул вече не е предпочитан партньор за търговия.\r\nТърговците в Корея предприеха крайни мерки и наложиха бойкот на всякакъв вид японски стоки. Сред тях и... бирата. Всъщност, тя се оказва лесна мишена. През 2018 година Южна Корея купува бира за 73 милиона долара – около 2/3 от целия износ на страната. Това прави Корея най-големият консуматор на Японска бира.\r\n                    \n                    \n                \n                \n                \n                Според японската компания Asahi – само за първите шест месеца на 2019 година продажбите са спаднали със средно 68%. През август те са 92% по-малко. През Септември – 99,9% по-малко и накрая удрят дъното със 100% през октомври. \r\n ", "date": "2019.11.29", "title": "Бирена криза в Южна Корея – спряха доставките от Япония "}
{"url": "https://www.dnes.bg/zvezdi/2019/11/29/beti-rekordiorka-izliza-za-treti-duel-vyv-fermata.431305", "text": "Елизабет Илчева е първата участничка в този сезон на \"Фермата\", която отива на трети дуел, само седмица след като победи на Арената. Тя бе избрана за опонент от Веселка Маринова. \n\r\nФермерът на седмицата Димитър Калайджиев посочи многодетната майка за първи дуелист, вместо да елиминира някой от мъжете, негови конкуренти за голямата награда от 100 000 хиляди лева.\n\r\n\"На по-късен етап ще разбереш, че ти правя услуга. Все още имаш възможността да избереш дуелист, когото можеш да победиш. Ти заслужаваш да отидеш на голямата Арена. Ако биеш, се връщаш като победител с повече опит, а ако изгубиш си отиваш при децата\", обоснова избора си младият бизнесмен, като призна, че според него Веси е една от жените, които най-много заслужават да стигнат до финала.\n                    \n                    \n                \n                \n                \n                \r\nВеселка, от своя страна, предпочете да защитава мястото си в шоуто в битка с Бети, а не с другата, застрашена от дуел участничка – Маргарита.\n\r\n\"Бети изпитва страх от мен, защото знае, че съм много по-силна физически. Не съм близка с Марги, но с нея съм прекарала повече време, двете бяхме в отбора на сиромасите\", обясни решението си младата майка.\n\r\nНапрежението преди церемонията за избор на втори дуелист и провала й в битката за имунитет изнерви Елизабет до краен предел и тя успя да се скара с всички фермери. Така английската възпитаничка изгуби подкрепата дори на най-близкия си приятел – Димитър Караиванов. \n\r\nОпитите й да агитира мъжете да внушат на Веселка, че няма шанс срещу нея на Арената, предизвикаха поредица от скандали и откровени подигравки от фермерите по неин адрес. Бети е единственият участник в този сезон на шоуто, избиран три пъти за дуелист, който досега винаги се е връщал в стопанството като победител. В два поредни сблъсъка тя успя да отстрани и двете влюбени жени в шоуто – Паулина и Красимира, разделяйки ги с техните ухажори.\n\r\nГолямата новина, която обедини участниците в шоуто тази седмица, е свързана именно с първата романтична двойка в този сезон – Паулина и Красимир. Макар че вече не е в стопанството, Поли се завърна задочно, с писмо до любимия си. \n\r\n\"Има нещо, което расте вътре в мен, освен любовта ми към теб и, ако ти искаш, след няколко месеца може да е едно красиво начало на нашия общ нов свят. Ти остави в мен дълготрайна следа и в преносния, и в буквалния смисъл. Нямам търпение да те прегърна и да ти съобщя толкова важни за нас неща. Чакам те с нетърпение, любов моя\", изненадващо написа Паулина. Признанието й хвърли в шок както Красимир, така и всички останали участници, които вече наричат автомонтьора \"бащата на Фермата\".", "date": "2019.11.29", "title": "Бети рекордьорка, излиза за трети дуел във \"Фермата\""}
{"url": "https://www.dnes.bg/world/2019/11/29/rumyniia-kupuva-oshte-pet-f-16-vtora-ryka-ot-portugaliia.431254", "text": "Румъния купува нови пет употребявани самолета F-16 от Португалия в състояние на пълна бюджетна криза с дефицит от близо 4,5 на сто, пише в. \"Ромъния либера\".\n\r\nПо-рано тази седмица Върховният съвет по национална отбрана даде одобрение за покупката съгласно изискванията на процедурата при сделки, надхвърлящи сумата от 100 милиона евро. На правителствено заседание вчера министърът на отбраната Николае Чука поиска законопроектът за покупката на изтребителите да стигне до парламента възможно най-скоро, пише \"Ромъния либера\" и цитира казаното от военния министър: \"Става дума за продължаване на консолидирането на първата ескадрила от (самолети) F-16\".\n\r\nВ. \"Адевърул\" допълва по темата, че първите четири самолета ще пристигнат в Румъния през 2020 г., а последният - през 2021 г. Те ще се добавят към 12-те изтребителя, които Румъния закупи по-рано от Португалия и които вече изпълняват мисии по въздушна полиция на национално равнище и на равнище НАТО, пише \"Адевърул\", цитиран от БТА.\n                    \n                    \n                \n                \n                \n                \r\nПетте нови самолета ще имат сходна конфигурация със закупените по-рано, като пакетът за допълнително оборудване и услуги, който се предоставя от САЩ, включва модернизация на изтребителите. \"Адевърул\" отбелязва, че във Военновъздушните сили на Румъния ще може да се ремонтират двигателите на самолетите, което ще доведе до намаляване на цената.\n\r\nСпоред правителствения законопроект разходите ще възлязат на над 250 милиона евро с ДДС, като те ще обхванат сумата за закупуване на самолетите, логистичната поддръжка, обучението, техническата помощ, модернизацията и способностите за поддръжка за цялата флотилия F-16 на Румъния от страна на Съединените американски щати.\r\n ", "date": "2019.11.29", "title": " Румъния купува още пет F-16 втора ръка от Португалия"}
{"url": "https://www.dnes.bg/football/2019/11/29/arsenal-uvolni-emeri.431304", "text": "Очакваното вече е факт! Арсенал уволни Унай Емери след най-лошата серия резултати на тима от 1992-а година насам. \r\nСнощи лондончани паднаха от Айнтрахт с 1:2 и това бе 7-ият им пореден мач без победа, което накара шефовете на действат. \r\n \r\nНапрежението върху наставника се покачи сериозно и поредното поражение, съчетано с лошото представяне в първенството, доведе до раздялата със специалиста, който още с назначаването си предизвика противоречиви мнения. \r\n \r\nЕмери застана начело през лятото на 2018-а след края на ерата Арсен Венгер, но не постигна очакваните резултати. Временно отборът ще бъде воден от Фреди Люнгберг. \r\n \r\n", "date": "2019.11.29", "title": "Арсенал уволни Емери "}
{"url": "https://www.dnes.bg/politika/2019/11/29/hero-mustafa-otnosheniiata-mejdu-sasht-i-bylgariia-sa-na-novo-nivo.431293", "text": "Отношенията между България и САЩ достигат ново ниво, започвайки с историческата среща на президента Тръмп и министър-председателя Борисов, каза посланикът на САЩ Херо Мустафа на публична лекция пред Атлантическия клуб на тема \"Американско-българските отношения: Следващите 30 години\".\n\r\nТя отбеляза като важен резултат установяването на рамка за стратегическо партньорство, пътна карта за продължаване на плодотворното сътрудничество в три основни области на взаимен интерес - сигурност и отбрана, икономика, търговия и енергетика, засилване на демокрацията и върховенството на закона.\n\r\nПосланик Мустафа подчерта, че България е надежден съюзник в НАТО на Балканите и припомни, че българските войници са се борили съвместно с американските в Ирак и Афганистан и двете страни имат съвместни операции в Либия, в Косово.\n                    \n                    \n                \n                \n                \n                \r\nТя отбеляза, че България предприема стъпки да модернизира военните си сили. Заедно вършим толкова много в отбраната, посочи Херо Мустафа и декларира, че САЩ ще продължат да подкрепят усилията на България за отбрана и за осигуряване на достъп до високоразвити американски технологии за отбрана.\n\n\n\n\r\nГордея се с нашите здрави икономически отношения, коментира още посланик Мустафа. Тя припомни, че САЩ са от шестте най-големи инвеститори в България. В идващите месеци ще свържем български компании с американски, като ще се съсредоточим върху сигурност, здравеопазване, технологии, информира тя.\n\r\nПосланик Мустафа отбеляза, че сътрудничеството по отношение на енергетиката е било ключова тема на разговорите в Белия дом. Тя декларира подкрепа за усилията на България за диверсификация на енергийните доставки, както и за участието в интерконектора при Александруполис. Посланик Мустафа отбеляза, че, за разлика от \"Турски поток\", където България е транзитна държава, интерконекторът обещава България да стане истински хъб и регионален център за търговия на газ.\n\r\nЩе осигурим екип от американски технически експерти, които да прегледат необходимите възможности и да се включат в диалог с българските ни партньори, допълни посланикът.\n\r\nПосланик Мустафа акцентира и на темата за засилване на демокрацията и върховенството на закона. В посолството ще дойде нов съветник по правните въпроси и планирам да работим както с правителството, така и с гражданите, да засилим върховенството на закона и да се справим с корупцията, посочи тя и подчерта важността на свободата на медиите и уважаването на малцинствата. Когато хората имат вяра в своите институции, България ще достигне своя потенциал, посочи тя.\n\r\nПосланикът каза още, че САЩ са готови да окажат помощ в борбата с кибер престъпленията, за да се засили отбраната на България в областта на технологиите и иновациите. Искаме да гарантираме, че 5G мрежите ще бъдат изградени с подходящ контрол на сигурността, коментира още Херо Мустафа, цитирана от БТА.\n\r\nВ отговор на въпрос на директора на Американската търговска камара Петър Иванов тя отбеляза, че срещата между Борисов и Тръмп е била среща, на която нашите взаимоотношения да се поставят на ново ниво. Тя обясни, че разговорът е продължил по-дълго от планираното заради важните теми, които е трябвало да се обсъдят и затова не протоколът е имал водеща роля. Мустафа информира също, че многообразни компании се интересуват от инвестиции в България.\n\r\nВ началото на лекцията си посланик Мустафа каза на български език, че заради българския народ е оптимист за бъдещето на България и за отношенията между двете страни.\r\n ", "date": "2019.11.29", "title": "Херо Мустафа: Отношенията между САЩ и България са на ново ниво"}
{"url": "https://www.dnes.bg/crime/2019/11/29/otkriha-myrtyv-diado-vyv-vrachansko-ubiec-e-sinyt-mu.431298", "text": "В четвъртък вечерта във врачанската полиция бил получен сигнал за намерен мъртъв 77-годишен мъж от негов близък, съобщи \"24часа\". Патрули на полицията и съдебен лекар пристигнали на местопрестъплението. Преглед на трупа бързо установил, че има много нанесени удари върху тялото, които са довели до смъртта на жертвата.\r\n\r\nСлужителите на редазапочнали да издирват извършителя. Незабавно започнали процесуално-следствени действия и като заподозрян за убийството на възрастния мъж бил задържан в ареста 50-годишният му син. По случая било образувано и досъдебно производство, съобщиха от полицията.\r\n\r\nПребитият до смърт бил намерен във вилата му в лозята край Враца. Открила го дъщеря му, която от няколко дни нямала връзка с него. На задържания пък била назначена експертиза от психиатри, които да проверят дали е вменяем, тъй като има съмнения, че той има психически отклонения.\r\n ", "date": "2019.11.29", "title": "Откриха мъртъв дядо във Врачанско, убиец е синът му?"}
{"url": "https://www.dnes.bg/knigi/2019/11/29/80-tarsko-ludo-prikliuchenie-s-chekmo.431241", "text": "В духа на 80-те ни върна авторът на \"Последната територия\", \"Hash Oil\", \"Кръглата риба\" Момчил Николов по време на премиерата на новата му книга -  \"Чекмо\".\r\nСъбитието бе на 27 ноември, а писателят се срещна тогава и с вдъхновителя на новия си роман.\r\nЛегендарният за този период DJ VaGro (Васил Громков) \"подгря\" атмосферата в бар \"Петък\", а талантливият актьор Георги Гоцин (\"Записките на един луд\", \"Каръци\", \"Стъпки в пясъка\", \"Под прикритие\", \"Дървото на живота\", \"Парче Земя\", \"Стената\" ) направи събралите се около 100 души част от едно от първите приключения на главния герой на книгата.\r\n                    \n                    \n                \n                \n                \n                Малко след това на сцената Момчил Николов разказа малко повече какво го е вдъхновило в създаването на това  неспирно приключение от края на Народна република България и началото на Прехода, което обхваща цялото земно кълбо.\r\n\"Повечето истории в книгата са създадени \"по действителен случай\", вдъхновени от разказите на Чекмо, с когото се познаваме от поне 15 години. Интересните истории се случват на тези, които могат да ги разказват”, сподели авторът.\r\nНеочаквано към разговора се присъедини и реалният персонаж, вдъхновил историята, който за малко не успя да \"обере\" всички в заведението, надигравайки ги в прословутата игра с клечки. В края на вечерта писателят и главен редактор на издателството Захари Карабашлиев се обърна към  Момчил Николов с думите: \"Иска ми се аз да бях написал тази книга.\"\r\n\"Чекмо\" е несравнима сатира на времето преди и малко след падането на Берлинската стена в духа на \"Шантарам\" от Грегъри Дейвид Робъртс и на филмите на знаменития Гай Ричи (\"Рокенрола\", \"Гепи\", \"Две димящи дула“).\r\nВ невероятния свят на младия тарикат \"Чекмо\" ще открием почти истински истории, дребномафиотски и шпионски сюжети, забавен мачизъм и безмилостна сатира към едно време, което отнема всички мечти и надежди и по този начин дава свобода на немислимото\r\n\"Спокойният живот не беше за нас. Всичко трябваше да бъде необикновено, диво, откачено, едно голямо приключение, в което щяхме да се впуснем заедно. И мисля, че решението за това общо голямо приключение беше взето точно тогава, на това място – в музея на чекпойнт \"Чарли\".\r\nРазбрах, усетих го, че каквото и да направя, накъдето и да тръгна, тя щеше да ме последва. Толкова я искахме и двамата тая свобода, че направо можехме да останем като експонати в тоя музей, нищо че не бяхме преодолявали Берлинската стена.\r\nДруга стена бяхме преодолели ние, не по-малко трудна – тая, дето е във всеки човек и го кара да спира пред нея, да я заобикаля, да избира по-лесния път – там, където всички вървят, а препятствия поне на пръв поглед не се мяркат.\"", "date": "2019.11.29", "title": "80-тарско лудо приключение с \"Чекмо\" "}
{"url": "https://www.dnes.bg/obshtestvo/2019/11/29/novite-koli-na-mvr-pone-s-250-k-s-cenata-im-2-5-mln-lv.431283", "text": "Новите коли, които МВР ще купи за над 2,5 милиона лева, ще следят скоростта по пътищата, благодарение на най-модерното оборудване.\n\r\n\r\n„Поръчката включва два компонента – автомобилите и оборудването на тези коли, което е последната дума на техниката, това не е практика само в България, ние тепърва започваме, но на Запад съществува от много години“, обясни МВР шефът Младен Маринов.\r\n\r\nТой допълни, че техниката няма да се използва само за пътна безопасност, но и за чисто полицейска дейност по отношение на издирвани лица и автомобили.\r\n\r\nВ обществената поръчка за 15 високоскоростни коли МВР е записало, че те трябва да са мощни и да имат поне 250 конски сили. Целта е да дебнат за джигити по магистралите и първокласните пътища у нас.", "date": "2019.11.29", "title": "Новите коли на МВР: Поне с 250 к.с., цената им – 2,5 млн.лв."}
{"url": "https://www.dnes.bg/world/2019/11/29/dostoen-jivot-v-chili-struva-edno-oko.431249", "text": "Пред президентския дворец в столицата на Чили, протестиращи се събраха в подкрепа на демонстрантите, които изгубиха очите си по време на сблъсъците със силите на реда, съобщиха от БТА. \r\n\r\nНякои от присъстващите носеха превръзки на окото си и разказваха как са били ранени от силите на реда. Повечето смятат, че е било преднамерено. Протестиращите носеха плакати с надпис \" В Чили стремежът към достоен живот, ви коства окото\". \r\n\r\nПовече от 232 души загубиха зрението си през петте седмици на антиправителствени протести срещу неравенството и бедността. Според лекарите най- малко 50 души от всички ранени имат нужда от изкуствено око. След случилото се е създадена програма към общественото здравеопазване, която да покрие спешните нужди на пострадалите.", "date": "2019.11.29", "title": "Достоен живот в Чили струва едно око"}
{"url": "https://www.dnes.bg/obshtestvo/2019/11/29/novi-dokumenti-baviat-doklada-za-smyrtta-na-3-godishnoto-dete.431307", "text": "Кирил Ананиев съобщи, че докладът на \"Медицински надзор\" на смъртта на 3-годишния Александър, който почина след прегледи в три болници, все още не е окончателен. \n\n\n\r\n\"Пристигат нови медицински документи, така ще се наложи да бъде удължен срокът на проверката\", каза той като прогнозира, че вероятно ще е нужна още седмица на експертите. \n\r\nЗдравният министър коментира и случая на брутална агресия тази нощ, при която пациент удря, блъскал, душил и обиждал лекари и сестри в болница \"Св. Анна\".\r\nАнаниев, съобщи, че чака доклада на директора на болницата и веднага ще го изпрати на главния прокурор, с когото имат споразумение за бързи действия в такива случаи.\n                    \n                    \n                \n                \n                \n                \r\n\"Върху пострадалата лекарка е оказано и физическо, и психическо насилие, обясни той.\n\r\n\"Това се случва вече доста пъти в моя мандат и не мога да разбера какви са тези хора\", допълни той.\n\r\nЕдна от превантивните мерки, които ще бъдат вземи срещу агресията в болниците, е поставянето на видеонаблюдении.\n\r\n\"За следващата година ще има специална програма, но ще се види къде е най -належащо, къде са най-рисковите места, защото за една година няма да може да бъдат поставени навсякъде\", обясни министърът.", "date": "2019.11.29", "title": "Нови документи бавят доклада за смъртта на 3-годишното дете"}
{"url": "https://www.dnes.bg/muzika/2019/11/29/pavell-venci-venc-s-cherno-biala-viziia-i-nov-album.431308", "text": "Pavell & Venci Venc’ представиха на живо новия си албум Upgrade в столичен клуб. Дуетът изпълни почти всички песни от новия си албум, който включва общо 17 парчета, 12 от които неиздавани до момента.\r\nНа сцената до Pavell & Venci Venc’ застанаха Михаела Маринова в едноименната на албума песен \"Upgrade\", DARA в \"Хотел 5 звезди\", Любо Киров в \"Не Бих Могъл\" и братята Пламен и Иво в \"Един Човек\", \"Ще те изям бе\" и \"Честно\".\r\nПубликата в клуба стана свидетел на още една премиера: видеото към най-новия сингъл на дуета озаглавен \"Адрес\" с участието на младата певица ALMA. Видеото е с изненадваща за българския шоубизнес почти театрална черно-бяла визия, негов режисьор е Кирил Киров–Кико, оператор е Андрей Андреев, а идеята за сценария е на Саня Армутлиева. По време на промоцията видеото се появи и в в YouTube, както и в телевизионния ефир.\r\n                    \n                    \n                \n                \n                \n                \r\nДа поздравят Pavell & Venci Venc’ и да чуят новия им албум, събитието уважиха и Мария Илиева, Михаела Филева, Ники Кънчев, Стенли, Калин Вельов, 4Magic, Yoana, Ева Пармакова, Deep Zone Project, Дивна, Искрата, DJ Doncho и много други.\r\n\"Upgrade\" е вторият студиен албум в дискографията на Pavell & Venci Venc’, след дебютния им проект \"SeTaaBrat\" (2016). Той съдържа 17 песни и 5 скита (кратка форма, характерна за хип-хоп албумите) с гласа на Стойчо Керев, близък приятел и любим събеседник на артистите.\r\nPavell & Venci Venc’ са автори на музиката, аранжиментите и текстовете на всички 17 песни в \"Upgrade\" като работата по албума им отнема близо година. Пламен и Иво са съавтори на 8 от парчетата в проекта, докато Михаела Маринова е съавтор в текста на \"Upgrade\", a DARA участва в написването на лириката в \"Хотел 5 звезди\".\r\n ", "date": "2019.11.29", "title": "Pavell & Venci Venc  с черно-бяла визия и нов албум"}
{"url": "https://www.dnes.bg/obshtestvo/2019/11/29/sofiia-kym-shofiora-blysnal-myja-i-predai-se-za-da-nameri-pokoi-dushata-ti.431309", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Вече 40 дни няма следа от шофьора, блъснал и убил велосипедист и избягал. Катастрофата стана на 21 октомври посред бял ден, а жертвата е 42-годишен мъж с две деца, който отивал на работа с колелото си. \n\r\nНа 21 октомври животът на София Господинова и нейното семейство се преобръща за секунди.\r\nПризивът, който тя отправи към него, е да се предаде: \"За да остане честен пред себе си, да намери покой душата му.\"\r\n\"Сутринта на път за работа моят съпруг Константин Касабов е бил блъснат или му e oтнето предимство, или е бил засечен малко преди стадион \"Локомотив“ на бул. \"Рожен\", при което получава много тежки наранявания и след 3 дни в болницата почина\", разказа пред репортер на София Господинова.\n\n\n\r\n                    \n                    \n                \n                \n                \n                Свидетели на инцидента не са открити и така наказан за смъртта на Константин няма. \n\r\n\"Ние не знаем какво е станало, не сме били там, няма камери на кръстовището. Все пак би трябвало човекът да спре и да се обади 112, да окаже помощ. Не се знае чия е била вината действително, но чиято и да е била вината, би трябвало да останем хора и да помогнем в такава ситуация\", каза още София.\n\r\n\"Не чувствам яд и омраза към този, който го е извършил. По-скоро болката от това, че загубих съпруга си. А този, който го е направил ще си понесе наказанието – било то от съда или от Господ един ден\", сподели жената.\r\nОт СДВР призовават всеки, който има информация за инцидента или за водача на автомобила, да подаде сигнал на тел.112 или в най-близкото районно управление.", "date": "2019.11.29", "title": "София към шофьора, блъснал мъжа й: Предай се, за да намери покой душата ти"}
{"url": "https://www.dnes.bg/world/2019/11/29/nasa-kupuva-dve-mesta-na-soiuz-za-amerikanski-astronavti.431257", "text": "Американското космическо ведомство възнамерява да закупи две места за свои астронавти на борда на руските космически кораби \"Союз\" за полет до Международната космическа станция /МКС/, предаде ТАСС.\n\n\r\n\r\nСъответната заявка НАСА публикува на портала за държавни закупки на САЩ. \"НАСА възнамерява да сключи договор с държавната корпорация \"Роскосмос\" за две места в кораби \"Союз\" и съответните услуги за МКС\", се казва в текста на заявката. Полетът на единия член на екипажа е предвиден за есента на 2020 година, а на втория през пролетта на 2021 година\", пише БТА.\r\n\r\nОфициалният представител на НАСА, занимаващ се с въпросите на МКС Гари Джордан съобщи на 19 ноември, че американското космическо ведомство възнамерява да закупи допълнителни места на корабите \"Союз\", но без да уточни количеството им.", "date": "2019.11.29", "title": "НАСА купува две места на \"Союз\" за американски астронавти "}
{"url": "https://www.dnes.bg/balkani/2019/11/29/zamesiha-brata-na-vuchich-v-skandal-s-ferma-za-marihuana.431256", "text": "Братът на президента на Сърбия Андрей Вучич ще съди опозиционните лидери Драган Джилас, Мирослав Алексич и всички, които разпространяват лъжливи твърдения, че собственикът на фермата за органично земеделие Предраг Колувия му се е обадил при арестуването си за производство на марихуана, пише сръбският вестник \"Информер\". \n\r\nПо-рано тази седмица сръбската полиция нахлу във фермата за органични храни \"Йованица\" край Белград, като задържа девет души и почти четири тона марихуана в една от най-големите подобни операции в страната. \n\r\nПроизводството на канабис в Сърбия е незаконно.\n\r\nАндрей Вучич твърди, че никога през живота си не се е чувал със собственика на фермата Предраг Колувия.\n                    \n                    \n                \n                \n                \n                \r\nЗаместник председателят на опозиционната Народна партия Мирослав Алексич заяви вчера, че има сигурни информации от полицията, че първото обаждане на Колувия при арестуването му е било до брата на сръбския президент, както и че един от честите контакти в телефона на Колувия, освен Андрей Вучич, е и министърът на вътрешните работи Небойша Стефанович, съобщава вестник \"Данас\", цитиран от БТА.\n\n\n\r\nСтефанович също отхвърли като \"абсолютна лъжа\" твърденията на Алексич, че който и да било от държавата имал връзки с престъпленията във фермата \"Йованица\" и заяви, че държавата води сериозна борба с търговията с наркотици.\n\r\nМирослав Алексич заяви, че \"едва чака\" Андрей Вучич да го съди и че ще представи на процеса всички \"необорими доказателства\", с които разполага, за отглеждането и конфискацията на големи количества марихуана, пише вестник \"Данас\".\n\r\nАлексич каза снощи на пресконференция в сръбския парламент, че производството на марихуана във фермата \"Йованица\" е било голям държавен бизнес, че марихуаната е опакована в пакети с надпис \"Косово\", че във фермата е правено масло от канабис и собственикът на \"Йованица\" Предраг Колувия при арестуването си се е обадил първо на Андрей Вучич.\n\r\nАлексич каза, че става въпрос за отглеждане на най-голямото количество марихуана в Европа на територия от 12 хектара, което е могло да стане \"само с държавна подкрепа\". Той добави и че най-високопоставени държавни функционери са посещавали и промотирали \"Йованица\", сред които и министърът на отбраната Александър Вулин.\n\r\n\"Този случай трябва да бъде разследван докрай и трябва да се установи кой от върха на режима е оказвал подкрепа и е осигурявал логистика за тази работа\", каза Алексич.\n\r\nПремиерът Ана Бърнабич призова прокуратурата да се произнесе по твърденията на Мирослав Алексич, че при арестуването си Предраг Колувия е търсил брата на президента Андрей Вучич.", "date": "2019.11.29", "title": "Замесиха брата на Вучич в скандал с ферма за марихуана"}
{"url": "https://www.dnes.bg/cars/2019/11/29/kompozitoryt-hans-cimer-shte-ozvuchava-bmw.431272", "text": "Компанията BMW обяви, че известният композитор Ханс Цимер ще разработи звука, който ще издават електрифицираните модели на марката. При това става дума не само за електрическите автомобили, но и за хибридите.\r\n\r\nЦимер вече е работил с BMW, след като през лятото той записа звуците, издавани от концептуалния модел Vision M NEXT. Става въпрос за ускорение и спирането, имитацията на двигател с вътрешно горене, а също така и звуците от натискане на бутони. \r\nЗвуковият съпровод има не само естетическа функция, но и практическа, тъй като предупреждава пешеходците за приближаване на електромобил.\r\n\r\nКолекцията, разработена от Цимер за баварската компания, ще се появи под нов бранд - BMW IconicSounds Electric.\r\n", "date": "2019.11.29", "title": "Композиторът Ханс Цимер ще озвучава... BMW "}
{"url": "https://www.dnes.bg/obshtestvo/2019/11/29/mikrobus-butna-na-zaden-hod-90-godishna-jenata-pochina.431310", "text": "90-годишна жена е починала, след като я е блъснал движещ се на заден вход микробус. Това съобщиха за Радио \"Фокус\" от Областната дирекция на МВР в Пловдив. \r\n\r\nСигналът е получен около 11.30 вечерта в квартал \"Запад\" на град Перущица. Микробусът е с марка \"Форд\", а шофьорът е 44- годишен водач. Пострадалата жена е била закарана в пловдивска болница, където е починала. \r\n\r\nРезултатите на шофьора за алкохол и наркотици са отрицателни. Задържан е за срок от 24 часа. \r\n\r\nПродължава да се изясняват причините и обстоятелствата около инцидента под наблюдение на Окръжна прокуратура- Пловдив.", "date": "2019.11.29", "title": "Микробус бутна на заден ход 90-годишна, жената почина "}
{"url": "https://www.dnes.bg/temida/2019/11/29/sasho-ostanal-bez-pari-i-stanal-kurier-na-alo-izmamnici.431288", "text": "Районна прокуратура в Хасково внесе в съда обвинителен акт спрямо С.К /25 г./ за предполагаемото му участие като куриер в пет телефонни измами, съобщиха от пресцентъра на прокуратурата. Престъпленията спрямо пострадалите 4 жени и мъж са били извършени от 1 март до 13 април миналата година.\n\n\r\nС. К. е действал в съучастие като помагач с неизвестни по делото лица, като получил от жертвите с цел да предаде на неизвестните извършители сумата от общо от 35 893 лева, както и златни накити на стойност 4 969 лева. У потърпевшите било поддържано заблуждението, че контактуват със служители на МВР, а тяхната роля е да съдействат за залавяне на криминални престъпници.\n                    \n                    \n                \n                \n                \n                \r\nПо делото е било установено, че през февруари 2018 година на мобилния телефон на обвиняемия С.К. позвънил непознат мъж. При разговора с представилия се с името \"Сашо\" била постигната договорка за извършване на куриерски услуги от С.К. Той трябвало да взема пратки от различни градове в България. Тъй като цялото му семейство било в изключително затруднено финансово състояние, той се съгласил да извършва тази дейност срещу между 100 и 200 лева на курс. Така обвиняемият посетил пет различни адреса на пострадалите лица.\n\r\nТой е бил установен и задържан на 5 септември 2018 година, уточняват от държавното обвинение. Пострадалите лица са на възраст от 74 до 83 години. По делото са били разпитани свидетели, изготвени са били експертизи. Щетите не са възстановени, а спрямо обвиняемия е взета мярка за неотклонение \"подписка\".", "date": "2019.11.29", "title": "\"Сашо\" останал без пари и станал \"куриер\" на ало измамници"}
{"url": "https://www.dnes.bg/sofia/2019/11/29/s-vdiganeto-na-danycite-fandykova-ochakva-18-mln-lv-prihodi-v-haznata.431248", "text": "Никога в кампанията не съм казвала, че няма да се променят данъците в София, заяви столичният кмет Йорданка Фандъкова. Тя поясни, че основните такси – за жилищата и битовите отпадъци, няма да бъдат променяни.\n\r\n\"Когато говорим, че искаме по-чист въздух, трябва освен насърчителни, да сме готови да предприемем и рестриктивни мерки. Старите автомобили трябва да плащат по-високи данъци, отколкото тези, които не замърсяват. Това е едно от предложенията, които ще бъдат обсъждани в рамките на един месец. Ще има и обществено обсъждане\", обясни Фандъкова пред bTV.\n\n\r\nОколо 18 млн. лв. се очаква да постъпят като допълнителен приход от по-високите данъци за старите автомобили. Част от тези средства ще отидат за подобряване на градския транспорт, а другата - за залесяване и откриване на нови паркове, уточни столичният кмет.\n                    \n                    \n                \n                \n                \n                \r\nОчакванията на Столична община са следващата година са да бъдат събрани и около 20 млн. лв. от увеличението на налозите за сделките с имоти и автомобили. Тези средства ще отидат за ремонти на малките улици, тротоари и паркингите в кварталите. Половината от парите ще бъдат предоставени директно на районните кметове.\n\r\n\"Някои колеги обаче се дърпат. От \"Демократична България\" смятат, че не трябва да се увеличават данъци, а трябва да се намаляват тези на по-чистите автомобили. Данъците за най-чистите автомобили обаче са на долната граница по закон и те не могат да бъдат намалявани. Ние не предлагаме тяхното увеличаване\", поясни още Йорданка Фандъкова.\n\r\n\"В новата програма съм заложила и съм обявила на районните кметове да идентифицират терени и да поканим инвеститори за изграждане на многоетажни паркинги\", каза още тя.\n\r\nОтносно проблема с горенето на битови отпадъци е направена проверка във Виетнамските жилища. Установено е, че над 60% от живеещите там се отопляват с електричество. Все още обаче има домакинства, които се отопляват с дърва и въглища. Открито е и горене на дограма. Тези проверки ще бъдат правени периодично.\n\r\n\"В новата наредба за жилищата, която се подготвя, е заложено изискване - който ползва общинско жилище, да няма право да се отоплява на дърва и въглища\", поясни столичният кмет.\n\r\nВече е започнало и изпълнението на двата проекта за безвъзмездната подмяна на около 20 000 отоплителни инсталации на домакинства. Обявени са и районите, в които ще се работи по проекта. От 20 януари започва кандидатстването, а Йорданка Фандъкова очаква хората да бъдат активни.\n\r\n\"Очаквам до три години да можем да подменим инсталициите на една трета от домакинствата, които се отопляват с дърва и въглища\", допълни тя.", "date": "2019.11.29", "title": "С вдигането на данъците: Фандъкова очаква 18 млн. лв. приходи в хазната"}
{"url": "https://www.dnes.bg/obshtestvo/2019/11/29/novi-noshtni-kameri-shte-slediat-za-reda-po-pytishtata.431247", "text": "Над 700 000 шофьори са глобени за превишена скорост от началото на годината, съобщава БНТ. \n\r\n\r\nСлед въвеждането на новите мобилни камера в Пътна полиция все повече нарушители се засичат в тъмната част на денонощието.\r\n\r\nНай-високата глоба, наложена за бързо шофиране, е 1 600 лв., а най-бързият автомобил е бил засечен с над 220 км/ч.", "date": "2019.11.29", "title": "Нови нощни камери ще следят за реда по пътищата "}
{"url": "https://www.dnes.bg/notifikacii/2019/11/29/5-hrani-ot-koito-ochite-ni-podpuhvat.431211", "text": "Подпухване на клепачите и уморен вид през целия ден... Колко често се събуждате с подут горен и/или долен клепач? Освен умората, ген, ежедневната консумация на някои храни може да предизвика подпухване. Кисели краставички, колбаси, маслини, са само част от тях. Върху консумацията на кои други е добре да помислите, ако искате да имате по-свеж вид?\r\n\r\nНахут, боб, грах, леща, царевица и т.н. Обичаме да ги консумираме, без да се замисляме, че когато си ги купуваме консервирани, в повечето случай те съдържат повече натрий, който се използва за процеса на консервиране. Това може да е причина за подпухването на клепачите ни. Ето защо, за да намалим вредното им въздействие е добре преди да ги консумираме да ги изплакнем с вода, за да премахнем част от излишния натрий.\r\n                \n                \n                \r\nАко имате алергия или непоносимост към пшеница, ечемик, овес или ръж, които съдържат глутен, консумацията на храни приготвени с тях като хляб, сладкиши и други, може да причини редица възпаления в тялото. Едни от тях са подуване на корема и газове, подпухване на очите.\r\nДруг вид непоносимост към храни, която може да предизвика подпухналост е лактозната. Тя се изразява в недостиг на храносмилателния ензим лактаза, който преработва лактозата. Обърнете внимание след консумацията на кои млечни продукти клепачите ви са по-подпухнали. \r\n", "date": "2019.11.29", "title": "5 храни, от които очите ни подпухват"}
{"url": "https://www.dnes.bg/politika/2019/11/29/obshtinar-zashto-nikoi-ne-popita-sos-za-vdiganeto-na-danycite.431245", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Предложението на столичния кмет Йорданка Фандъкова за вдигане на данъците на автомобилите предизвика остри реакции в Общинския съвет, както и в обществото. Някои хора обвиниха Фандъкова, че в предизборната си кампания е обещала да не вдига таксите, а след изборите го е направила. Столичният кмет отхвърли обвиненията.\n\n\r\n\"Удобно е да се твърди подобно нещо. Има едно интервю, което се цитира в социалните мрежи, в което кметът казва, че не са вдигани таксите. Изтъква се като причина, че има добра събираемост и до момента не се е налагало вдигане на данъците\", заяви общинският съветник от ГЕРБ Стефан Марков в \"България сутрин\"\n                    \n                    \n                \n                \n                \n                \r\nПо думите му е честно и коректно да има мерки, които по някакъв начин да наказват замърсяващите автомобили.\n\r\nСпоред Иван Таков от БСП има разминаване в обещанията в предизборната кампания на ГЕРБ и това, което се случва сега.\n\r\n\"Ние разбираме от пресконференция, че ще се вдигат данъците в София. Кой вдига данъците в София - кметът или Общинският съвет? Това трябваше да се случи на консултация с останалите политически сили в СОС\", заяви Таков пред \n\r\nОбщинският съветник на БСП обяви, че социалистите категорично няма да подкрепят предложението на управляващата партия.\n\r\n\"Трябва да има политически действия в посока на екологията. Вдигането на данъците няма да свали хората от автомобилите. Това е една от мерките\", изтъкна Марков.\n\r\nИван Таков смята, че голямата мярка в тази посока, която отдавна е трябвало да бъде направена, е да бъде въведена подмяната на уредите за твърдо битово гориво.", "date": "2019.11.29", "title": "Общинар: Защо никой не попита СОС за вдигането на данъците?"}
{"url": "https://www.dnes.bg/sofia/2019/11/29/finalyt-se-vijda-stroitelstvo-na-3-a-liniia-na-metroto-kym-kraia-si.431255", "text": "Вече сме на етап приключване на строителните дейности по третата линия на метрото. Две от станциите са завършени още на 5 октомври. Това заяви инж. Стоян Братоев, директор на Столичния метрополитен. \n\r\nВ следващите 10-ина дни ще приключи изцяло строителството на оставащите станции от трета линия на метрото, обясни инж. Братоев. По думите му крайният срок за изпитанията е 9 месеца, след като е осигурен достъп на фирмата изпълнител, а това е станало факт през лятото.\n\n\n\n\r\n\"Остават единствено изпитанията, няколко месеца ще продължи този процес, тъй като става въпрос за нов тип автоматика, нов тип системи за управление, тук са 8. Не може да се прави компромис със сигурността. Остава малко, финалът вече се вижда\", посочи пред БНТ Братоев.\n                    \n                    \n                \n                \n                \n                \r\n\"Това е много работа по вкарване на информация, трябва да се въведе в софтуера на всяка една система, метър по метър по цялото трасе, след това да се провери и коригира, ако трябва\", обясни той.\n\r\nПрез лятото на 2020 г. ще бъдат пуснати и 4-те станции в посока \"Овча купел\". \n\r\n\"Паралелно с това подготвяме следващите два етапа, имаме вече готови проекти за продължението по \"Владимир Вазов\" до жк \"Левски\", до дни ще обявим тръжната процедура за избор на изпълнители, за да може да вървят процедурите. Вървят процедури по регулационни планове за направлението \"Слатина\", също предстои пролетта на следващата година да се обяви тръжна процедура, за да може от 2021 г. да започне строителството и на тези участъци\", каза директорът на Столичното метро.\n\r\n398 млн. лв. е цената на 12-те станции от третата отсечка на метрото.", "date": "2019.11.29", "title": "Финалът се вижда: Строителство на 3-а линия на метрото към края си "}
{"url": "https://www.dnes.bg/stranata/2019/11/29/pernichani-sys-zakani-namirame-se-v-bedstveno-polojenie.431250", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Втори протест в Перник. След предишния беше отстранен шефът на местното ВиК дружество, а днес гражданите настояват за оставка на областния управител Ирена Соколова. Хората са категорични, че трябва да има последствие за всички, отговорни за бедствието. Протестът е пред сградата на областната управа. \n\r\n\"Нашата цел е да намерим всички виновни, защото положението, в което се намираме, наистина е бедствено. Всички смятаме и сме обединени от мнението, че това е поради човешка небрежност и немарливо изпълнение на служебните задължения\", коментира перничанка пред репортер на .\n\n\n\n                    \n                    \n                \n                \n                \n                \r\nГражданите са категорични, че ще има и още протести, като следващият щял да излезе от града. \n\r\nСпоред тях Соколова не е изпълнила задълженията си. В ефира на \"България сутрин\" споделиха разочарованието си, че до тях не стига необходимата информация и твърдят, че водният режим не се спазва. \n\r\n\"Госпожа Соколова излезе в медиите с рецитиране на длъжностната си характеристика какво било направено след протеста. Преди да започне водния режим къде беше госпожа Соколова. Тя не е от един-два дена, а от три години на тази длъжност и би следвало какво се прави в кризисни ситуации. Ние тепърва няма да я учим и да я чакаме тя да се научи\", допълни още жената.\r\nСпоред друг човек е била подавана вода от язовир \"Студена\" за да може гръцка фирма да прави свое  производствоа. По думите му, е имало вода, която да се използва за промишлени цели, а не от питейната.\r\nХората обясняват, че са имали проблеми с водата и преди водния режим. Те а убедени, че задължение на Соколова е било да е координатор между ВиК и правителството.\r\n\"Притеснително е, защото водата я плащаме ние. Колкото и малко да изтича, изтича вода. Реката е мръсна непрекъснато\", коментираха теча на вода пред общинския младежки комплекс. Местните не знаят до кога ще са на воден режим и как ще посрещнат празниците. \"Пием отрови, мръсотии\", категорични са те.", "date": "2019.11.29", "title": "Перничани със закани: Намираме се в бедствено положение!"}
{"url": "https://www.dnes.bg/obshtestvo/2019/11/29/cheren-petyk-bylgarite-harchat-po-okolo-500-lv-na-chovek.431258", "text": "Над 50% от българските потребители ще се възползват от намаленията по време на \"Черния петък\" у нас.\r\n\r\nТова показва проучване на Асоциацията за защита на потребителите. Според изследването ще бъдат похарчени около 500 лв. средно на човек, което е със 100 лева повече в сравнение с 2018 година. \r\n\r\nНай-голямо ще бъде пазаруването в търговските центрове и онлайн магазините, предаде . \r\n\r\nИ тази година най-търсените стоки ще бъдат дрехите, следвани от електрониката и обувките. Очаква се намаленията да бъдат между 20% и и 70%.", "date": "2019.11.29", "title": "\"Черен петък\": Българите харчат по около 500 лв на човек"}
{"url": "https://www.dnes.bg/obshtestvo/2019/11/29/medici-ot-aleksandrovska-razruhata-e-pylna-gavriat-se-s-nas.431251", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Медиците от \"Александровска болница\" се подготвят за пореден протест. Пред екип на  те заявиха, че се чувстват излъгани и са демотивирани да работят.\n\n\n\r\n\"Пълна липса на интерес от страна на ръководството на болницата да се решат проблемите. След като министър Ананиев обеща поредните виртуални милиони, в случая 8 за ремонт, не получихме никакви доказателства, че имаме право като синдикат да ги получим. Директорът твърди, че парите са получени, но нямаме абсолютно никави доказателства\", обясни  д-р Андрей Коцев, който е и председател на Организацията на здравните работници в синдикат \"Защита\".\r\n                    \n                    \n                \n                \n                \n                \n\r\n\"Разрухата е пълна! Падат мазилки, щеше да умре човек на 18 август. Писали сме писма, никаква реакция. Срамно е тук да се обучават български и чуждестранни студенти, да се лекуват български граждани. Изглежда някой иска да затрие държавното здравеопазване, но нека да имат смелостта да излязат и да го кажат\", настоя д-р Коцев в ефира на \"България сутрин\".\n\r\nИ добави, че цяла година сключват Колективен трудов договор. Стиснали са си ръцете за 22% увеличение на заплатите, но от два месеца не се разписва споразумението.\n\r\n\"Защото трябвало да го парафира мислителят на методики - г-н Кирил Ананиев\", отбеляза възмутеният д-р Коцев.\n\r\n\"Размотават ни, шикалкавят и се гаврят с нас! Затова персоналът ще излезе на протест, настоя той.\n\r\nИма клиники в трагично състояние, потвърди твърденията му лаборантка от \"Александровска болница\". По думите ѝ наболял проблем са и унизително ниските заплати. Медиците се надяват най-накрая този проблем да бъде решен.\n\r\nСлужителите в болницата обявиха, че дават срок до 5 декември да бъде разписан Колективният трудов договор. Ако дотогава няма резултат, те започват безсрочна гладна стачка.", "date": "2019.11.29", "title": "Медици от \"Александровска\": Разрухата е пълна, гаврят се с нас! "}
{"url": "https://www.dnes.bg/politika/2019/11/29/bsp-obvini-vlastta-podhodyt-kym-zdraveopazvaneto-e-neefektiven.431263", "text": "БСП обвини властта, че подходът й към здравеопазването е неефективен.\r\nОснование за това на левицата даде оценката от Брюксел, че системата ни е в лошо състояние, пожарът в \"Пирогов\", при който загинаха двама пациенти, а десетки бяха обгазени, както и спирането на спешния прием в педиатричната болница в София.\r\nДрагомир Стойнев от БСП настоя, че когато стане толкова тежък инцидент, като този в \"Пирогов\" и се спира прием на деца по спешност здравният министър Кирил Ананиев трябва да дойде в парламента и да отговори на въпросите на опозицията.\n\n\n\n\r\nТой отсече, че е имало принципна договорка между всички парламенти групи за изслушване на министъра, а левицата е внесла и предложение за това.\r\n                    \n                    \n                \n                \n                \n                \"Българските граждани са неспокойни, те се притесняват и това е трибуната, от която те трябва да чуят от министъра на здравеопазването какво става“, допълни съпартиецът му Георги Свиленски.\r\nВъпреки призивите обаче при гласуването депутатите от ГЕРБ се въздържаха и така искането на социалистите Ананиев да бъде изслушан не беше прието.\r\nОт сряда специализираната болница по детски болести \"Проф. Иван Митев\" спря спешния прием на пациенти заради липса на достатъчно специалисти, които да поддържат графика на интензивното ѝ отделение.\r\nПрез това време три други болници ще поемат спешните детски случаи - \"Пирогов\", Националната кардиологична болница и \"Александровска\", като от МЗ увериха, че е създадена нужната организация \"нито едно дете да не остане без необходимата помощ\".\r\nСъщевременно ведомството ще работи и за възстановяване нормалния режим на работа на Педиатрията.\r\n ", "date": "2019.11.29", "title": "БСП обвини властта: Подходът към здравеопазването е неефективен"}
{"url": "https://www.dnes.bg/index/2019/11/29/cheren-petyk-pazaruvane-kak-da-spechelite-ot-aliexpress.431210", "text": "От години наред пазарувам огромна част от дрехите си онлайн. Нееднократно съм чувала фразата „Не съм ли го видяла на живо, да го пробвам – не ми го хвали“.\r\nПритесненията на хората с онлайн пазаруването, особено от AliExpress, са множество. На първо място е може би сигурността на финансите ни. Това обаче е притеснение, което лесно може да бъде избегнато с използването на виртуална карта. Това най-общо казано е карта, към която прехвърляте колкото средства искате от основната си сметка. Така не въвеждате данните на картата, в която са средствата ви, а на виртуалната такава. Дори и акаунтът ви да бъде разбит, то там няма данни за сметката ви.\r\nЕдно важно уточнение е, че когато платите нещо в AliExpress, парите ви не отиват при търговеца, а към платформата. Едва когато потвърдите, че сте получили стоката, търговецът ще получи парите си. Има срок, който в повечето случай е 60 дни, но имате право да го удължите, в който платформата следи за правата ви. Ако обаче няма развитие по поръчката сте в правото си да повдигнете диспут. Същото важи и за стока, която е пристигнала във вид, който не съответства на снимките.\r\nВторото притеснение е онова, което е по-трудно да се избегне, затова трябва опит, внимание и четене.\r\nВсички сме гледали и сме се смели на галериите със забавни снимки от типа на „какво поръчах и какво получих“. Напълно нормално е да има и стоки с хубаво качество, и такива с абсурдно. Преди всичко AliExpress не е единен магазин, а е платформа за хиляди търговци. Най-общо казано е, че всеки от тях има своя „сергия“.\r\nТочно както и във физическите магазини – колкото търговци, толкова и избор. Има и качествени стоки, има и абсолютни боклуци. Има такива, които ще се опитат да ви излъжат, има и честни търговци.\r\nИменно тук ще дам първия си съвет – гледайте рейтинга на магазина, кога е създаден и има ли отзиви за стоките и комуникацията. Добрите търговци имат рейтинг над 95% и са активни отдавна. Разбира се, можете да попаднете и на търговец, който е отворил сравнително наскоро, който също да се окаже честен.\r\nДруго важно нещо е да следите да има отзиви – колкото повече, толкова по-добре. Така не само можете да прочетете повече за продукта от реални клиенти, но и ако са дрехи, или пък бижута, можете и да ги видите на реална снимка, върху реални хора, което дава доста добра ориентация.\r\n", "date": "2019.11.29", "title": "Черен петък, пазаруване... Как да спечелите от AliExpress? "}
{"url": "https://www.dnes.bg/sofia/2019/11/29/pacient-vilnia-v-sv-anna-razmahva-beleznici-zaplashva-s-arest.431268", "text": "\n За поредно нападение над лекари, алармираха медици от УМБАЛ \"Св. Анна\" - София АД. Инцидентът е станал тази нощ около 4 часа сутринта.\r\nЛекарите от болничното заведение изпратиха снимки и разказаха, че са били обект на брутална агресия. \"Около 4 ч. сутринта в Клиника по хирургия е викната за консултация лекар от КАИЛ на болницата. Консултацията се налага заради лечението на тежко болен  пациент. (Води се следствие. Имена няма да  бъдат оповестявани).\r\nВ това време друг пациент, който е приет в УМБАЛ \"Св.Анна“-София АД за планова операция, започва да вилнее в коридора на Първо отделение на Клиника по хирургия. Удря, блъска, души и обижда лекари и сестри.\r\n                    \n                    \n                \n                \n                \n                Размахва и белезници и заплашва с арест. Предварително е сложил на камерите гумени ръкавици, с цел да предотврати видеозаснемането. Чупи и врата на клиниката.\r\nПострадалите лекари и сестри освен физически травми са в психически шок. Подадено е оплакване и тече разследване! Ръководството на УМБАЛ \"Св. Анна\"- София АД категорично застава зад лекарите работещи в болницата и вярва, че спрямо виновникът ще бъде приложена цялата сила на законите в РБ!\", пише в съобщението до медиите.", "date": "2019.11.29", "title": "Пациент вилня в Св. Анна: Размахва белезници, заплашва с арест"}
{"url": "https://www.dnes.bg/notifikacii/2019/11/29/nov-trus-ot-3-9-registriran-v-adriatika-useti-se-v-tirana.431271", "text": "Нов трус с магнитуд от 3,9 по скалата на Рихтер е регистрирано в Адриатическо море и усетено в Тирана, показва справка на официалната интернет страница на Европейския средиземноморски сеизмологичен център.\n\n\r\n\r\nЕпицентърът на труса е бил на 36 км северозападно от столицата Тирана и на 19 км северозападно от Шияк, с дълбочина от 10 км под земната кора.\r\n\r\nНяма съобщения за пострадали или жертви.", "date": "2019.11.29", "title": "Нов трус от 3,9 регистриран в Адриатика, усети се в Тирана"}
{"url": "https://www.dnes.bg/football/2019/11/29/lechkov-ubeden-vse-oshte-e-pyrvi-viceprezident-na-bfs.431260", "text": "Йордан Лечков заяви, че въпреки всичко, продължава да е първи вицепрезидент на БФС.\n\r\n\"Продължават да взимат колегите, според мене, неправомерни решения, защото ние имаме върховен орган, който се нарича конгрес. Само конгресът може да решава, той си взима решенията - той избира президент и вицепрезиденти и изпълком\", отсече Лечков пред БНТ по повод последните драми в БФС.\n\n\n\n\r\nЛечков каза, че не е подал оставка, за да може да продължи да функционира Българският футболен съюз. Конгресът за избиране на нов президент на БФС ще се проведе на 7 юни. Това реши на заседание вчера Изпълнителният комитет на централата в Националната база в Бояна.\n                    \n                    \n                \n                \n                \n                \r\nЙордан Лечков коментира, че клубовете не са изявили желание за свикването на конгрес, а по повод насрочването за 7 юни допълни, че е внесъл жалба в съда. По думите му, не си е правил отвод, нещо, което твърди вицепрезидентът на футболната централа Атанас Фурнаджиев.\n\r\n\"Не е необходимо вицепрезидентът, в случая Фурнаджиев, да си прави отвод, защото той не е първи вицепрезидент. Първи вицепрезидент е Йордан Лечков. Не съм си направил отвод. Според него единственото решение от вчерашното заседание на Изпълнителния комитет е било прекратяването на трудово-правните взаимоотношения с Борислав Михайлов\", добави той.\n\r\n", "date": "2019.11.29", "title": "Лечков убеден: Все още е първи вицепрезидент на БФС"}
{"url": "https://www.dnes.bg/world/2019/11/29/sreshtata-makron-stoltenberg-franciia-vs-ostanalite-v-nato.431246", "text": "Макрон защити думите си за \"мозъчната смърт\" на НАТО в навечерието на срещата на върха на алианса, пише в. \"Гардиън\" във връзка с вчерашната среща в Париж между френския президент и генералния секретар на НАТО Йенс Столтенберг.\n\r\nИзданието отбелязва, че френският президент е определил това свое изказване като \"необходим сигнал за пробуждане\" и е разкритикувал Турция.\n\n\n\n\r\nЕманюел Макрон е изолиран, съюзниците от НАТО отхвърлят твърдението му, че организацията е в \"мозъчна смърт\", пише друг британски ежедневник, \"Дейли телеграф\".\n\r\nВестникът коментира, че вчера Макрон е останал изолиран от лидерите на другите страни от НАТО, след като е защитил изказването си, че организацията се намира в \"мозъчна смърт\".\n                    \n                    \n                \n                \n                \n                \r\nОстрата му оценка по отношение на трансатлантическия съюз е била отхвърлена от съюзниците в ЕС, които искат да свържат по-силно страните от алианса една с друга пред лицето на заплахите от Русия и други агресори, отбелязва \"Дейли телеграф\".\n\r\nВъв връзка с това изданието допълва, че е научило, че на срещата на външните министри от алианса миналата седмица в Брюксел изказването на Макрон не е срещнало никаква подкрепа, като най-острият критик е била Германия.\n\r\nФранция срещу останалите от НАТО, обобщава в. \"Франкфуртер алгемайне цайтунг\" в материала си за вчерашната среща в Париж между френския президент и генералния секретар на пакта.\n\r\nБез значение дали става дума за Русия или за бюджета на НАТО, френският президент Макрон се цепи от останалите за всичко. Партньорите са подразнени и вървят по свой път, различен от неговия, коментира германският ежедневник.\n\r\nМакрон предупреди Турция за солидарността между съюзниците в НАТО, пише в. \"Файненшъл таймс\".\n\r\nБританското издание цитира думите на френския президент, че интервенцията на Анкара в Сирия \"поражда въпроси\" относно алианса.\n\r\nВестниците \"Ню Йорк таймс\" и \"Индипендънт\" акцентират върху темата за финансирането на НАТО.\n\r\nНАТО предложи на Тръмп \"бюджетен бонбон\" в навечерието на срещата на върха, пише в заглавие американският ежедневник във връзка със срещата Макрон-Столтенберг в Париж.\n\r\n\"Ню Йорк таймс\" отбелязва, че вчера генералният секретар е заявил, че Съединените щати и Германия вече ще имат еднакъв принос за бюджета на пакта.\n\r\nБританският \"Индипендънт\" коментира, че на срещата на върха на НАТО в Лондон на 3 и 4 декември по случай 70-годишнината на алианса се очаква президентът на САЩ Доналд Тръмп отново да поиска европейските страни и Канада да увеличат отбранителните си разходи.\n\r\nВ. \"Уолстрийт джърнъл\" акцентира върху изказването на френския президент на пресконференцията с генералния секретар на алианса за ролята на Франция в африканския регион Сахел.\n\r\nФранция ще преразгледа военната си роля в Африка след смъртоносната катастрофа с хеликоптерите, пише американският ежедневник в заглавие.\n\r\n\"Уолстрийт джърнъл\" коментира, че Франция преразглежда ролята си на водеща страна в контратерористичните операции в Африка, след като преди дни 13 френски войници загинаха при сблъсък на хеликоптери.\n\r\nПрезидентът Макрон е наредил да бъде направена преоценка на ролята на Париж в региона Сахел с оглед намаляването на военното присъствие на САЩ в Африка, допълва изданието.\r\n/БТА/", "date": "2019.11.29", "title": "Срещата Макрон - Столтенберг: Франция vs останалите в НАТО"}
{"url": "https://www.dnes.bg/politika/2019/11/29/syzdavat-nova-direkciia-za-borba-s-terorizma.431267", "text": "Да се създаде нова Главна дирекция \"Жандармерия, специални операции и борба с тероризма\", решиха депутатите като приеха на първо четете промени в Закона за МВР.\n\r\n\r\nВ състава на Дирекцията ще се включат досегашните Специализиран отряд \"Борба с тероризма\" и \"Жандармерия\".\r\n\r\nЦелта е да се постигне по-добро управление на ресурсите и материално обезпечаване при спазване на принципите на йерархичност и субординация, посочва в мотивите си вносителят на поправките Министерски съвет.\r\n\r\nС поправките Научноизследователският институт по криминалистика става Национален институт по криминалистика.\r\n\r\nВъвежда се и изрично изискване да не се назначават за служители на МВР кандидати с установена зависимост от или злоупотреба с наркотици.", "date": "2019.11.29", "title": "Създават нова дирекция за борба с тероризма "}
{"url": "https://www.dnes.bg/politika/2019/11/29/patriotite-iskat-otriadi-ot-dobrovolci-za-spraviane-s-romskata-prestypnost.431280", "text": "Обединени патриоти искат да се създадат отряди от доброволци като една от сериозните мерки за справянето с ромската битова престъпност.\n\r\nПредложенията си те ще направят между първо и второ четене на промени в Закона за МВР.\n\r\nСъпредседяталят на ПГ на ОП Искрен Веселинов припомни, че това е предвидено в управленската програма на коалицията.\n\n\n\n\n\r\nИдеята на патриотите е доброволците да са почтени граждани, хора с нужния образователен ценз, чисто съдебно минало и да имат желание да подпомогнат МВР в опазването на обществения ред.\n\r\n\"Те трябва да преминат обучение, да извършват основно охранителна патрулна и постова дейност, да имат право да предупреждават хора, които подозират в извършването на престъпление, както и да имат право да извършват граждански арест, докато пристигнат полицаите\", обясни той.\n                    \n                    \n                \n                \n                \n                \r\nСпоред него доброволческите отряди трябва да са помощно звено към МВР и ще са изцяло под контрола на министерството.\n\r\nМинистърът на вътрешните работи Младен Маринов призна, че се работи по такива тестове в закона.\n\r\nСпоред него обаче те трябва да са много прецизни, за да се избегнат рискове за живота на доброволците или пък за евентуална саморазправа от тяхна страна\n\r\nМВР шефът се обяви категорично против идеята на ОП доброволците да могат да извършват граждански арест.\n\r\n\"Въпросите, които произтичат са на кого да се делегират такива правомощия, дали са подготвени, какви да са им правомощията, тези въпроси трябва да се изпипат, за да не се стигне до допълнително напрежение в обществото и да не се поставят те в опасност, изпълнявайте тази доброволческа дейност, трябва да е максимално изключена възможността те да пострадат\", каза Маринов.\n\r\n\"Полицейските служители минават през обучение, имат статут, който им дава законът, обучени са да владеят ситуацията при възникване на напрежение, а всичко това няма да го има при доброволците и заради това трябва се обмисли докъде да са им функциите\", каза още той.\n\r\nМаринов обясни, че и сега в някои случаи доброволци помагат на МВР.\n\r\n\"Практика е ловните дружинки при издирване на изгубили се в гората, в планина, помагат\", посочи като пример той.", "date": "2019.11.29", "title": "Патриотите искат отряди от доброволци за справяне с ромската престъпност "}
{"url": "https://www.dnes.bg/politika/2019/11/29/op-shte-rabotiat-za-bezplatni-detski-gradini-za-decata.431224", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Комисията по бюджет и финанси разгледа на второ четене парите за Здравната каса, държавното обществено осигуряване и държавния бюджет за 2020 година. Депутатът от \"Обединени патриоти\" Мария Цветкова коментира темата в студиото на \"Денят ON AIR\".\n\r\nБюджет 2020 е по-добър в сравнение с настоящия, според Цветкова. Тя смята, че това се забелязва най-вече в сферата на образованието, което е приоритет на сегашното управление и в социалната сфера.\n\r\nЦветкова определи проблема с детските градини като много голям. \n\r\n\"Трябва да се строят повече детски градини. Това е много сериозен и труден въпрос, тъй като и разходите за строеж са огромни. По предложение на \"Обединени патриоти\" ще бъде прието да бъдат безплатни детските градини за 5-6-годишните. Това ще покрие около 2/3 от всички деца, които ходят на детска градина. Идеята е в един момент да постигнем бюджет, в който всички деца да ходят безплатно на детска градина\", твърди депутатът.\n                    \n                    \n                \n                \n                \n                \r\nМинималната пенсия се увеличава от 234 на 250 лв. Това е увеличение от около 14-15%. \n\r\n\"В момента, благодарение на \"Обединени патриоти\", ще бъде прието 250 лв. да бъде минималната пенсия\", каза депутатът от \"Обединени патриоти\" пред \r\nЗа да достигнем прага на бедността, трябва отново да търсим диалог с нашите партньори от ГЕРБ и това предстои да се случи до края на мандата. Това е оновната ни цел\", отбеляза Цветкова.\n\r\nОтносно предложението за незаплащане на първия ден от боличните тя коментира, че разумът е надделял в решението да бъде отхвърлено, но трябва да се въведе контрол и механизъм за такъв.\n\r\n\"Минималната работна заплата беше 560 лв., а сега става 610 лева. Вижда се, че бюджетът върви към увеличаване на доходите\", каза още Цветкова.\n\r\nСпоред нея заплатите в администрацията трябва да бъдат увеличавани според свършената работа.", "date": "2019.11.29", "title": "ОП ще работят за безплатни детски градини за децата"}
{"url": "https://www.dnes.bg/stranata/2019/11/29/chuma-po-divite-praseta-v-gorna-oriahovica.431193", "text": "Африканска чума по дивите прасета регистрираха в Горна Оряховица.\r\n\r\nЗа 30 дни е забранен ловът на дива свиня, няма ограничения за туризъм и горскостопански дейности.\r\n\r\nИздадени са заповеди, които забраняват отстрела на дива свиня в три ловни полета около Горна Оряховица, попадащи в инфектираната зона. \r\n\r\nОпределени са подзоните, в които ловуването е разрешено, но при спазване на санитарно-хигиенните изисквания.\r\n\r\nДържавното горско стопанство в Горна Оряховица разкри горещ телефонен номер  - 0885 826 600, на който гражданите могат да подават сигнали и да получават информация за заболяването Африканската чума по дивите свине.\r\n\r\nПрез лятото всички домашни прасета в община Горна Оряховица бяха доброволно унищожени, защото попадаха в обхвата на голям промишлен свинекомплекс.\r\n\r\n ", "date": "2019.11.29", "title": "Чума по дивите прасета в Горна Оряховица"}
{"url": "https://www.dnes.bg/stranata/2019/11/29/kapitan-andreevo-i-kapykule-rabotiat-nad-vyzmojnostite-si.431189", "text": "ГКПП Капитан Андреево и турският пункт Капъкуле работят над капацитета си, заяви директорът на Агенция \"Митници\" Георги Костов на брифинг на пункта.\r\nВъзможностите за облекчаване на свръхнатоварения транспортен трафик  между България и Турция са били обсъдени на поредица от срещи с турските  митнически и гранични власти. Вчера са били водени разговори с  ресорния зам.-министър на търговията на Турция Ръза Туна Турагай. Днес  двустранните контакти на работно-експертно ниво и по наша инициатива са  продължили.\r\nСлед ремонта трафикът на ГКПП Капитан Андреево се е увеличил над два пъти. През последните три месеца има увеличение средно с 20-25% на преминалите товарни превозни средства и в двете посоки през ГКПП Капитан Андреево.\r\n                    \n                    \n                \n                \n                \n                За миналия месец са преминали в двете посоки близо 70 000 камиона. Този месец досега има 63 000 и вероятно обработката за ноември ще надмине числото от миналия месец, което е средно по 2300-2400 товарни автомобила на денонощие.\r\nВъпреки това и снощи опашката на изход от страната е била 23-24 км. До сутринта митническите и граничните служители са успели  да я стопят до 15 км, но в ранния следобед отново е набъбнала до 20 км, посочи Костов.\r\nВ началото на следващия месец турските власти организират среща на ГКПП Капъкуле с техните превозвачи и българските митници също ще вземат участие, тъй като голяма част от чакащите камиони са турски. През миналата седмица при опит за гражданско неподчинение на турски шофьори е имало обвинения към работата на турските митници, каза Костов.\r\nНа шофьорите ще се препоръчат алтернативни маршрути, включително с алтернативен транспорт, обясни той и допълни, че в последно време около 30% от изходящите товарни автомобили са празни турски камиони.\r\nСлед края на ремонта на ГКПП Хамзабейли се очаква ГКПП Лесово да поеме част от увеличения трафик от  ГКПП Капитан Андреево. Сега 20 000 камиона месечно минават през ГКПП Лесово, като капацитетът може да се вдигне до 25 000 камиона, но това ще реши само една трета от ръста от 15 000 камиона месечно, които отчитат митниците.\r\nОт следващия понеделник на електронната страница на Агенция \"Митници\" ще бъдат публикувани ежедневно преминалите товарни автомобили през двата големи пункта с Турция, през двата големи пункта с Румъния, през Кулата с Гърция и Калотина със Сърбия. ", "date": "2019.11.29", "title": "Капитан Андреево и Капъкуле работят над възможностите си"}
{"url": "https://www.dnes.bg/crime/2019/11/29/nad-1-mln-pechalba-alo-izmamnici-otgovariat-v-syda.431161", "text": "Над 1 млн. лв. са събрали телефонни измамници от своите жертви - предимно възрастни хора. Деветима, задържани от специализираната прокуратура, се сдобиха с обвинителен акт в Специализирания наказателен съд.\r\nГрупата ще отговарят за телефонни измами в Горна Оряховица, съобщиха от пресцентъра на прокуратурата.\r\nОбвиняемите бяха задържани на 18 април в Горна Оряховица, София и Букурещ. Според събраните доказателства групата е действала от началото на 2017 г.\r\nПредстои съдът да насрочи разпоредително заседание по делото.", "date": "2019.11.29", "title": "Над 1 млн печалба: \"Ало\" измамници отговарят в съда"}
{"url": "https://www.dnes.bg/akoshtete-vqrvaite/2019/11/29/tendencii-v-kosite-cviat-greiano-vino.431146", "text": "Когато температурите паднат, започне да се стъмнява много рано и вече започнем да чакаме и да се подготвяме за коледните празници, започва и периодът на топлите напитки - капучино, горещ шоколад и любимото греяно вино, което е хит на всички коледни базари.\r\nКогато чуем за него си преставяме именно снега навън, красиво украсените пазари и елхи, коледното дръвче вкъщи, дебелите чорапи, щипещия студ, но вече може да добавим към този списък още нещо.\r\n \r\nЦветът на греяното вино става истински хит за цвят на косата, твърдят от \"Pop Sugar\". Това вино е много вкусно и ви топли в зимните вечери, но е и прекрасно на цвят.\r\n \r\nЧервеното е тъмно, дълбоко, фатално, страстно и прави дамите неустоими. С такава коса те изглеждат магнетични, загадъчни, но и любвеобилни, твърдят специалисти. Тази тенденция вече завладява социалната мрежа Instagram и много хора постват снимки с хаштага mulledwine.\r\n \r\n", "date": "2019.11.29", "title": "Тенденции в косите: Цвят греяно вино"}
{"url": "https://www.dnes.bg/kino/2019/11/29/nosht-na-evropeiskoto-kino-s-momiche.431183", "text": "В дните между 2 и 6 декември 54 държави от Европейския съюз ще бъдат домакини на специални събития, акцентиращи върху богатството на филмовата култура на Европа. \r\nВ София мястото е Дом на киното, денят е 6 декември, начало 19.00 часа. Филмът е \"Момиче\" на режисьора Лукас Донт, номиниран за \"Златен Глобус\",носител за Queer Palm и \"Златна камера\" от КАН, с наградата на FIPRESCI\r\nи наградата за най-добър актьор в конкурсната програма \"Особен поглед\" - КАН.\r\n\"Нощ на Европейското кино\" през 2019 година е второто издание на проект, създаден по инициатива на Програма Творческа Европа - Медиа, който е с отворен, свободен достъп за повече от 14500 граждани на Европа\r\nи се организира в партньорство с Европа Синемас.\r\n                    \n                    \n                \n                \n                \n                На всяко от събитията домакини ще бъдат киносалони, които принадлежат на паневропейската верига Europa Cinemas. Те ще започнат с прожекция на един от филмите, получили подкрепа от програма МЕДИА в последните две години.\r\nПубликата ще гледа 40 различни филми, избрани от местните разпространители. След прожекциите ще се проведат разговори с представители на творческите екипи на филмите или с филмови специалисти-кинокритици, а за финал на вечерта зрителите са поканени на коктейл. Събитията ще бъдат открити от ръководителите\r\nна бюрата на Творческа Европа - МЕДИА в съответната държава и представители на Европейската комисия.\r\nЦелта на този проект е да представи на гражданите подкрепата, която осъществява реално Европейския съюз за създаването на нови кинотворби.\r\n ", "date": "2019.11.29", "title": "Нощ на европейското кино с \"Момиче\""}
{"url": "https://www.dnes.bg/eu/2019/11/29/razbiha-pronacistka-vyoryjena-grupirovka-v-italiia.431166", "text": "Италианската полиция съобщи за разбиването на въоръжена групировка, която не е криела пронацистките и антисемистките си нагласи, съобщава БТА. \n\r\nГрупата се е състояла от 19 човека в цяла Италия. Жилищата им са обискирани. \n\r\nСнимки от полицията показват наличието на голямо количество оръжия като пистолети, пушки, автомати, ножове, арбалети, както и книги за Хитлер и Мусолини. \n\r\nОбщото между членовете на гпупата е \"еднаквия идеологически фанатизъм и намерението им да създадат пронацистко, антисемитско и ксенофобско движение на име \"Италианска националсоциалистическа работническа партия\", казаха от италианската полиция. Групата е била изготвила \"своята вътрешна и териториална структура, символ и програма, която е открито антисемитска и отричаща Холокоста\".\n                    \n                    \n                \n                \n                \n                \r\nБивш военен от Чуждестранния легион и член на калабрийската мафия \"Ндрангета\" е бил отговорен за физическото обучение. Въпросният е бил и местен ръководител в северозападна област Лигурия на малката крайнодясна партия \"Форца нуова\". \n\r\nИталианските десни екстремисти имат контакт на международно ниво с \"Арийската бяла машина\"- С18, която е близка на английските неонацистки среди от \"Кръв и Чест\", допълниха от полицията. \r\n ", "date": "2019.11.29", "title": "Разбиха пронацистка въоръжена групировка в Италия"}
{"url": "https://www.dnes.bg/index/2019/11/29/luvyryt-shte-organizira-treta-bylgarska-izlojba.431195", "text": "Радостен съм за това ново сътрудничество, което започна още от 2018 година между нашите две институции. Убеден съм, че този нов и оригинален поглед към България ще има голям успех, пише в писмото си до министъра на културата Боил Банов президент-директорът на музея \"Лувър\" Жан-Люк Мартинез, съобщи пресцентърът на МК.\r\nИмам удоволствието да Ви потвърдя, че в рамките на сътрудничеството между нашите две институции, Лувърът ще представи изложбата с работното заглавие към момента: \"Изкуство и култури в България /16-18-и век/\" през лятото на 2020 г. Това уверение дава президент-директорът на световния музей \"Лувър\" Жан-Люк Мартинез в писмо до министъра на културата Боил Банов. Тази изложба, изцяло подкрепена от мен, ще представлява едно истинско събитие за Лувъра, посочва в кореспонденцията президентът на френския музей.\r\n                \n                \n                Българските експонати ще бъдат изложени в залите на Лувъра в Париж от края на юни до края на ноември 2020 г. или до началото на януари 2021 г., в зависимост от възможностите на двете страни и на институциите, които работят за този проект, се посочва в писмото. В изложбата ще бъдат представени около 60 емблематични за периода експоната от различни области, които ще позволят да бъдат проследени основните тенденции и взаимодействия между материалната и духовната култура.\r\nИскаме да дадем възможност изложбата да бъде разгледана не само от многобройните посетители през лятото и от нашата обичайна публика, но и от любителите на есенните изложби, подчертава президентът на Лувъра Жан-Люк Мартинез.\r\nЗа целите на организирането на изложбата ще бъде създаден официален научен комитет от експерти на двете страни, представители на министерства, музеи, галерии и културни институти, които са в неформален контакт от миналата година. Лувърът ще изработи и публикува и специален илюстриран каталог на всички представени произведения.", "date": "2019.11.29", "title": "Лувърът ще организира трета българска изложба "}
{"url": "https://www.dnes.bg/index/2019/11/29/spomen-za-lambo-v-legendarniia-na-vseki-kilometyr.431219", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Вдъхновение и запомнящо се присъствие на сцената и в живота - големият Стефан Данаилов оставя колегите си със сърца, пълни с обич и преклонение. Мастърът, както го наричаха неговите студенти, ни напусна на 76 години. \n\r\nЗа публиката остава ярък образ, за близките си - личност за пример. A какъв е бил по време на снимките \"На всеки километър\" разказва човекът, който го е подготвял за бойните сцени в сериала.\n\r\nКраят на 60-те и началото на 70-те години излъчването на сериала \"На всеки километър\" опразва улиците в страната. Главната роля е поверена на Стефан Данаилов. В трета серия \"Пеещият часовник\" Ламбо трябва да пресъздаде бойна сцена. За нея го подготвя заслужилият треньор по борба Богомил Точев. \n                \n                \n                \r\n\"Всички момчета го познаваха и всички искаха да се борят с него\", споделя той, пред\r\nЕдва на 27 години Стефан Данаилов прави впечатление дори на редовите борци. Дни след появяването на Стефан Данаилов на екран, аудиторията започва да го сравнява с Ален Делон. Въпреки безупречният му външен вид, Ламбо проявява скромен характер, разказва неговият треньор.", "date": "2019.11.29", "title": "Спомен за Ламбо в легендарния \"На всеки километър\""}
{"url": "https://www.dnes.bg/akoshtete-vqrvaite/2019/11/29/kafeto-namaliava-riska-ot-diabet-i-visoko-kryvno.431174", "text": "Учени откриха връзката между кафето и появата на метаболитен синдром, съобщи британския \"Дейли мейл\".\r\nПиенето на три-четири чаши кафе на ден намалява вероятността човек да страда от високо кръвно налягане, диабет тип 2 и сърдечносъдови проблеми, пишат от БТА. \r\n\r\nКафето без кофеин също има такава полза, защото съдържа полифеноли. Учени от университета в Навара, Испания, и университета на Катания, Италия, установиха, че консумацията на кафе въздейства добре на кръвната захар. \r\n\r\nТе смятат, че рискът от диабет намалява с до 25 процента при тези, които консумират три или четири чаши на ден. Ако консумацията е от шест до осем чаши, рискът намалява с 5-10 процента. \r\n\r\nУчените са направили изследването за връзката между пиенето на кафе и новодиагностицираните случаи на диабет тип 2 в осем държави. \r\n\r\nМетаболитният синдром е комбинация от диабет, високо кръвно налягане и затлъстяване. Води до сърдечносъдови проблеми, инсулт и инфаркт. \r\n ", "date": "2019.11.29", "title": "Кафето намалява риска от диабет и високо кръвно"}
{"url": "https://www.dnes.bg/muzika/2019/11/29/pussycat-dolls-otnovo-zaedno.431208", "text": "\r\nФенове на Pussycat Dolls, честита Коледа! Вашият подарък беше току-що доставен от Никол Шерцингер, която обяви в Инстаграм, че известната женска поп група се събира. Изпълнителката сподели снимка, на която се вижда името на формацията, поставено в сърце. \"PCD Завръщане\", пише под публикацията тя.\n\r\nОстаналите момичета от групата също споделиха снимката и потвърдиха слуховете, които се въртят в интернет през последните няколко месеца. Очаква се Pussycat Dolls да тръгнат и на турне, което ще започне през април 2020 година във Великобритания.\n\r\nИ тъй като това е доста дълго време за чакане, групата ще се появи по време на предаването Celebrity X-Factor, където в момента Шерцингер е съдия. Новината беше обявена от нейния колега Луис Уолш. Той сподели пред публиката, че тази събота, когато е финалът на шоуто, момичетата ще се качат на сцената, за да изпълнят някои от големите си хитове.\r\n                    \n                    \n                \n                \n                \n                Вижте още в\r\n ", "date": "2019.11.29", "title": "Pussycat Dolls - отново заедно"}
{"url": "https://www.dnes.bg/zvezdi/2019/11/29/kim-kardashian-spira-s-golite-selfita.431145", "text": "Ким Кардашян спира с голите снимки. Тя прави тази промяна основно заради децата си и иска стилът ѝ вече да не е толкова секси. Съпругът ѝ, рапърът Кание Уест, настоявал за това отдавна.\r\nРиалити звездата каза, че напоследък избира облекла, които не са чак толкова разголени и провокативни.\r\n \r\n\"Не знам дали това е заради факта, че моят съпруг обясни, че понякога да си прекалено секси е нещо, действа обратното и убива магията, и на него не му е комфортно така. Аз го слушам и го разбирам. Но накрая той винаги ми дава свободата да бъда, която искам и да правя, каквото искам.\r\n \r\nНо това нещо сякаш ме събуди. Осъзнах, че не мога дори да скролвам из Instagram пред децата си, без да се появяват чисто голи снимки във фийда ми почти постоянно\", сподели Ким пред \"The Cut\".\r\n \r\n", "date": "2019.11.29", "title": "Ким Кардашян спира с голите селфита"}
{"url": "https://www.dnes.bg/za-da-se-razbirame/2019/11/29/5-znaka-che-moje-da-se-doverite-na-partniora-si.431072", "text": "Доверието е един от най-важните компоненти в една връзка. То се изгражда изключително трудно, а се губи лесно. Подозрението и съмнението в партньора могат да отровят връзката и да я направят трудна за поддържане. Има обаче и редица признаци, които подсказват, че можете да имате пълно доверие на партньора си, а това е добра новина за отношенията ви.\r\nЕто кои са те.\r\n\r\nЧестността е от голямо значение за една връзка. Когато партньорите не крият чувствата си един от друг, най-вече негативните, това е добър знак за здравината на техните отношения. Можете да вярвате напълно на партньора си, ако той споделя как се чувства, дори невинаги това да ви се хареса.\r\n                    \n                    \n                \n                \n                \n                \r\nУпорството и твърдоглавието не са добри съветници в една връзка. Когато между партньорите има напрежение, породено от инат и нежелание за признаване на грешките, това може да бъде труден за преодоляване препъникамък с времето. Когато обаче партньорът ви и вие сте склонни да признавате грешките си, да си искате прошка и да се подкрепяте в трудни моменти, това е признак за изградено високо ниво на доверие помежду ви.\r\n", "date": "2019.11.29", "title": "5 знака, че може да се доверите на партньора си"}
{"url": "https://www.dnes.bg/obshtestvo/2019/11/29/prevozvachi-s-bonus-malus-shte-se-plashta-dva-pyti-za-edno-narushenie.431226", "text": "Автоинструктори, превозвачи и шофьори се обявиха против въвеждането на системата „бонус-малус” при определяне на цената на застраховката „Гражданската отговорност”, пише „Труд“. При прилагане на системата за едно и също нарушение ще плащаме два пъти – веднъж глоби по Закона за движение по пътищата и втори път ще бъдем наказвани за същото нарушение чрез плащането на по-скъпа застраховка, каза Магдалена Милтенова от Националното сдружение на автобусните превозвачи в България.\n\r\nСпоред нея цената на застраховката трябва да е по-висока, ако шофьор е причинил пътно-транспортно произшествие. „Аз имам 9 акта за превишена скорост, но никога не съм причинявала катастрофа”, каза Милтенова и посочи, че твърде често пътните знаци са поставени така, че да не могат да бъдат спазени и в интерес на дебнещи за актове катаджии. \n                    \n                    \n                \n                \n                \n                \r\nСпоред нея предлаганият модел на „бонус-малус” ще увеличи корупцията. „Ако знаете, че актът ще ви оскъпи застраховката със стотици левове, ще сте склонни да платите сериозна сума, за да не ви напише пътният полицай такъв”, посочи Милтенова.\n\n\n\r\nОт Комисията за финансов надзор са предложили два варианта са системата „бонус-малус”, като първият е с 15 рискови класа на шофьорите, а вторият е с 20. Като при нарушение на пътя рисковият клас на шофьора ще нараства. Идеята е при сключване на застраховката да се записват имената на всички, които ще управляват автомобила и при определяне на цената да се взима рисковият клас на шофьора с най-много нарушения.\n\r\nТова ще повлияе на всяко семейство, каза Йонко Иванов от Съюза на преподавателите по авто-мото подготовка. Ако в едно семейство съпрузите имат две коли, ще трябва да плащат по-скъпа „Гражданска” и за двете, дори само един от водачите да има нарушение. Така „малусът” ще важи и за двата автомобила, а „бонус” за съпруга без нарушения няма да се отчита.\n\r\nЗа превишение на скоростта в населено място с 21-30 км/ч ще се дават три наказателни точки, предвижда системата „бонус-малус”. Ако в едно семейство направят три такива нарушения през интервал от например 6 месеца, цената на „Гражданска” ще нарасне до максималния размер с 400% увеличение. Така всеки месец ще трябва да дават по 60-70 лв. повече за „Гражданска”.\n\r\nПроблемът за автобусните превозвачи от въвеждане на предложената система „бонус-малус” е особено сериозен, тъй като при тях десетки служители се водят на всяко едно от превозните средства. В същото време „бонус-малус” системата обвързва нарушенията с шофьора и автомобила. Дори всички шофьори във фирмата да са напълно изрядни, а само един да е допуснал превишение на скоростта с личната си кола, компанията ще плаща повече за застраховка на всички автобуси. Същото важи и за фирми с няколко служебните коли и няколко шофьори, които карат всяка от колите. Нарушението на един от шофьорите ще вдига цената на полицата за всички коли, а примерното поведение на пътя на останалите няма да се зачита.\r\n ", "date": "2019.11.29", "title": "Превозвачи: С \"бонус-малус\" ще се плаща два пъти за едно нарушение"}
{"url": "https://www.dnes.bg/balkani/2019/11/29/ujasyt-sled-trusovete-v-albaniia-jena-mi-i-deteto-oshte-gi-niama.431227", "text": "Хората в Тумане и Дуръс са преживели невъобразим ужас. Страховитите гледки на срутващи се сгради и покриви, на пропадащи и смазани хора още са пред очите им. Цяла Албания е в шок и покруса.\n\r\nСлед силното земетресение от вторник, което беше с магнитуд 6, 4 по Рихтер, в Албания бяха регистрирани 524 вторични земни труса. Броят на потвърдените жертви междувременно нарасна на над 40. Най-много са загиналите в Тумане, северно от Тирана, и в пристанищния град Дуръс. Издирванията на оцелели продължават, пише .\n\r\nХората посрещат с ръкопляскания спасителите, когато успеят да измъкнат някой оцелял изпод развалините; и плачат, дълбоко покрусени, когато помощта се окаже твърде закъсняла.  \n                    \n                    \n                \n                \n                \n                \r\nЧасове след опустошителните трусове с магнитуд 6,4 по скалата на Рихтер все още не се знаят окончателните размери на щетите и броя на жертвите. Помощ идва не само от Албания, но и от съседните страни. Издирващите екипи междувременно са пристигнали на място и спасителните работи текат на бързи обороти. Около разрушените и застрашени от срутване сгради са поставени заграждения. Районът е ограден от полицейски кордон.\n\r\nНа няколко метра, встрани от разрушенията, един човек едва сдържа сълзите си. „Жена ми и единствения ми син още ги няма\", казва той. В нощта на земетресението те и тримата искали да слязат от третия етаж на сградата, когато една от площадките на стълбището се сринала изпод краката им и повлекла жената и детето надолу.\r\n\n\r\nАртур Буши е кмет на областта Круя, която е най-силно пострадала от земетресението. Той координира спасителните работи, организира помощните акции, снабдяването и подслоняването на хората, чиито домове са разрушени. „Най-важното сега е, разбира се, да спасим оцелелите“, казва Буши в разговор с Дойче веле. „Веднага след земетресението се стекохме в общината, за да предприемем най-необходимото. Изпратиха ни помощ директно от столицата Тирана, получихме много подкрепа и от съседните страни.Солидарността е голяма“, казва Буши.\n\n\n\n\r\nЕдна от първите организации, пристигнали на мястото на бедствието, е Червеният кръст. Сътрудникът Дитион Курти посочва, че веднага след земетресението пристигнали помощници от целия регион. „Правим всичко възможно, за да спасим хората и ще останем тук, докато разчистим всички развалини“, посочва кметът.\n\r\nОще вечерта на футболното игрище в Тумане били разположени първите палатки за временно приютяване на останалите без жилище. В една от палатките е настанено четиричленното семейство Тороцино. Те живеели на най-горния етаж на сриналия се многоетажен блок. Все още продължават издирванията на оцелели сред развалините.\n\r\n„В истински шок сме. Децата целите треперят“, казва Ибие Тороцино: „Земетресението ни завари, докато спяхме. Целият блок се разлюля. Мъжът ми и аз грабнахме децата и хукнахме към вратата. Тя не можеше да се отвори, при земетресението един шкаф се беше смъкнал пред вратата и я беше барикадирал. Когато се опитахме да го отместим, се разнесе ужасен шум: цистерната за вода беше пробила бетонната плоча и падна насред жилището ни. Ние успяхме да отворим вратата и с всички сили затичахме към изхода. Само няколко мига, след като се бяхме озовали навън, цялата жилищна сграда се срина пред очите ни.\"\n\r\nСемейството на Клевис Точи също имало късмет: „Беше ужасно, всичко се люлееше. Семейството ми и аз успяхме да избягаме от сградата, докато стените все още се олюляваха. Ние се спасихме, но много от съседите ни не успяха. Моля се да са още живи!“\r\n\n\r\nХората все още са в шок. Включително поради стотиците вторични трусове. Кметът Буши казва, че албанското правителство ще сключи договори с хотели в близките градове Лежа и Дуръс, за да могат хората да бъдат подслонени там. Готовността за помощ е голяма: както в страната, така и в чужбина много хора правят дарения за семействата на жертвите, събират дрехи и храна за пострадалите. Особена солидарност засвидетелстваха и останалите балкански държави, включително и България. На 28 и 29 ноември Албания празнува своите национални празници. „Тази година обаче празниците ще са засенчени от траур и скръб“, заяви албанският министър-председател Еди Рама.\r\n \r\n   ", "date": "2019.11.29", "title": "Ужасът след трусовете в Албания: Жена ми и детето още ги няма!"}
{"url": "https://www.dnes.bg/balkani/2019/11/29/godenicata-na-sina-na-edi-rama-e-sred-jertvite-v-albaniia.431229", "text": "Годеницата на сина на албанския премиер Еди Рама е сред жертвите на катастрофалното земетресение в Албания, предаде ДПА, като се позова на местни медии.\n\r\nКристи Речи, която е на 24 години, е била погребана вчера заедно с родителите си и брат си, посочва новинарският сайт shqiptarja.com.\n\n\n\n\r\nТялото й е намерено в руините на 6-етажна сграда, която се срути в Дуръс. Първо са били извадени телата на Кристи и баща ѝ, а по-късно и на майка и брат ѝ.\n\r\nКристи е била сгодена за Грегор Рама. В пост в Instragram Грегор се сбогува със загиналата при труса Кристи и нейното семейство.\n\r\nСпоред последните данни жертвите на труса вече са 49. Ранените са около 750, от които десетки са в сериозно състояние. Спасени изпод руините са 45 души.\n                    \n                    \n                \n                \n                \n                \r\nПапа Франциск направи благотворително дарение от 100 000 евро за пострадалата Албания, а фондация Отворено общество, основана от филантропа Джордж Сорос, обяви, че отпуска 500 000 долара спешно финансиране за усилията за възстановяване на страната, пише БТА.\r\n ", "date": "2019.11.29", "title": "Годеницата на сина на Еди Рама е сред жертвите в Албания"}
{"url": "https://www.dnes.bg/zvezdi/2019/11/29/miskata-lora-asenova-zamina-za-atlanta.431199", "text": "\"Мис Вселена България\" – Лора Асенова, замина за Атланта. Там красавицата ще ни представи на 68-ото издание на престижния конкурс \"Мис Вселена\" 2019.\r\n\"Всяко голямо пътуване започва с една малка крачка, а ние вървим към #MissUniverse2019! Благодаря на всички, които дойдоха да изживеем този миг заедно!\", написа Лора във Facebook, където качи няколко снимки от летището.\r\nПо-рано моделът сподели своите очаквания за конкурса: \"Подготовката не беше никак лесна, често бях изтощена, пътувах много, но благодарение на всички вас, на организаторите и подкрепата ви успях да се справя! Често не ми оставаше време за най-близките ми хора, но се надявам, че ме разбират\", посочи Лора.\r\n                    \n                    \n                \n                \n                \n                Тя е категорична, че тръгва положително настроена към конкурса и смята да даде всичко от себе си, за да представи достойно страната си. \r\n\"Чувствам се изключително развълнувана и преливаща от емоции. Помнете, че вътрешната красота е истински важната! Бъдете добри хора и преоткривайте света около себе си. Нека отворим сърцата си за ближния и нуждаещия се, само тогава красотата ще спаси света!\", обяснява още \"Мис Вселена България\". \r\nЛора Асенова е родена в Бяла Слатина. Наскоро тя се дипломира като магистър по специалност \"Електронен бизнес\" в Софийски университет \"Св. Климент Охридски\". \r\nДокато тече \"Мис Вселена\", във Великобритания ще се проведе международният финал на \"Мис Свят\" 2019. Там ще участва нашенката Марго Купър, която вече е на Острова. \r\n", "date": "2019.11.29", "title": "Миската Лора Асенова замина за Атланта "}
{"url": "https://www.dnes.bg/mish-mash/2019/11/29/otkriha-izgubena-brachna-halka-na-snejen-planinski-vryh.431228", "text": "Двама туристи откриха с метален детектор златна халка, изгубена от мъж на покрит със сняг 4000-метров планински връх в Ню Хемпшър, предаде Асошиейтед прес.\r\n\r\nТелевизия Дабъл Ю Ем Ю Ар Ти Ви съобщи, че Бил Жигиър от Масачузетс наскоро изгубил брачната си халка, която носел от три години, в планината Ханкок. Той се обърнал за помощ към група туристи, надявайки се да му помогнат да намери халката си.\r\n\r\nТом Гейтли се съмнявал, че ще попадне на изгубената халка по ползвания от Бил 1,6-километров маршрут. Жигиър пояснил, че най-вероятно я е изгубил в район, където сменил ръкавиците си.\r\n\r\nГейтли и другият турист Брендан Чийвър я потърсили с метален детектор. Те се изненадали, когато чули сигнал от металния детектор. \r\n/БТА/\r\n ", "date": "2019.11.29", "title": "Откриха изгубена брачна халка на снежен планински връх"}
{"url": "https://www.dnes.bg/world/2019/11/29/kim-nabliudaval-lichno-test-na-mnogoceleva-raketna-ustanovka.431230", "text": "Севернокорейският лидер Ким Чен Ун е наблюдавал лично тест на многоцелева ракетна установка със свръхголям калибър, предадоха световните агенции, като се позоваха на севернокорейски държавни медии. Медиите посочват теста като успешен. Ким е изразил дълбока удовлетвореност от резултатите от изпитанието.\n\r\nСеверна Корея изстреля две ракети с малък обсег по посока морето край източното си крайбрежие вчера. Тези тестове може да са припомняне, отправено от Пхенян в Деня на благодарността към САЩ, че Ким е дал до края на годината срок на Вашингтон да демонстрира гъвкавост в намиращите се в задънена улица разговори за денуклеаризацията.\n\r\n                    \n                    \n                \n                \n                \n                Същевременно Вашингтон призова Северна Корея да избягва провокациите, да спазва задълженията, произтичащи от резолюциите на Съвета за сигурност на ООН и да поднови съществените преговори за постигането на пълна денуклеаризация, се казва в изявление на Държавния департамент, цитирано от БТА.\n\r\nСпоред японското министерство на отбраната Северна Корея вероятно е изстреляла вчера две балистични ракети. Те са достигнали височина от 100 километра и са прелетели на разстояние от 380 километра.\r\n ", "date": "2019.11.29", "title": "Ким наблюдавал лично тест на многоцелева ракетна установка "}
{"url": "https://www.dnes.bg/world/2019/11/29/parlamentyt-na-slovakiia-pak-othvyrli-istanbulskata-konvenciia.431231", "text": "Словашкият парламент отхвърли за втори път европейския договор, защитаващ жените от насилие, и призова популисткото правителство на страната да положи усилия, за да попречи на неговото ратифициране от ЕС, предаде Франс прес.\n\r\nИстанбулската конвенция от 2011 г., първият юридически обвързващ текст на европейско ниво в тази област, е ратифициран вече от 24 страни, сред които повечето страни членки на ЕС. Полша го прие, но България например го отхвърли миналата година, припомня Франс прес, цитирана от БТА.\n\r\nТази конвенция на Съвета на Европа касае превенцията и борбата срещу насилието спрямо жените и домашното насилие. Страните, които са я подписали, се ангажират да се борят с насилието срещу жените, домашното насилие и изнасилванията в семействата, както и срещу гениталните осакатявания.\n\r\n                    \n                    \n                \n                \n                \n                Словашкият парламент отхвърли текста за първи път през март, като каза, че той противоречи на конституционната дефиниция за брака в Словакия, определен като хетеросексуален съюз.\n\r\nСловашките националистически депутати вчера дори стигнаха още по-далеч, като гласуваха резолюция, която призовава правителството да попречи на ЕС да приложи разпоредбите на конвенцията, които не са включени в словашкото законодателство. Тази резолюция бе приета с 93 гласа \"за\" срещу 29 гласа \"против\" и 13 \"въздържали се\".\n\r\nГенералният секретар на Съвета на Европа Мария Пейчинович-Бурич определи тази инициатива като достойна за съжаление крачка назад. \"Европейските правителства трябва да правят повече, а не по-малко, за да сложат край на насилието спрямо жените\", допълни тя. \r\nИстанбулската конвенция не споменава експлицитно хомосексуалния брак, но много словаци виждат в нея заплаха срещу традиционните семейни структури.\n\r\nПородила полемика промяна на словашката конституция, въведена през 2014 г., дефинира брака като съюз между мъж и жена.\r\n ", "date": "2019.11.29", "title": "Парламентът на Словакия пак отхвърли Истанбулската конвенция"}
{"url": "https://www.dnes.bg/obshtestvo/2019/11/29/vnimanie-dobre-oblecheni-djebchiiki-shetat-po-praznicite.431233", "text": "Едва 22% от извършените джебчийски кражби са разкрити, показват данни от Главна дирекция „Национална полиция“. Престъпленията от този вид бележат значителен спад от 33% от началото на годината до края на месец октомври. Броят им за този период е 850, в сравнение с 1272 от първите десет месеца на 2018 г. Въпреки това обаче разкриваемостта остава ниска, пише „Монитор“.\n\r\nПричината за това е, че трудно може да се докаже извършителят на криминалното деяние. Джебчийте действат тихомълком и трябва да бъдат хванати в момента, в който отнемат портмонето или чантата на жертвата, а когато бъдат заловени, заявяват, че са намерили парите на земята и органите на реда не могат да докажат по никакъв начин, че това не е вярно. \n                    \n                    \n                \n                \n                \n                \r\nНай-често този вид кражби се извършват на места като молове, големи магазини, пазари, обществения градски транспорт, също и в заведения, където се краде от оставени на закачалка без охрана връхни дрехи или чанти.\n\r\n\n\r\nГолемите разпродажби като „Черен петък“ са сред най-предпочитаните дни за атаки от джебчии, които се възползват от навалицата, както и от разсеяността и невниманието на хората около празниците. От полицията подчертават, че джебчийските кражби се извършват по всяко време на годината и на всяко място, но е факт, че струпване на подобни престъпления има най-вече при тълпи в търговски обекти и храмове около светлите християнски празници като Коледа и Великден. \n\r\nТе очакват, че потребителите носят големи суми пари в себе си за подаръци за близките си. Празничното настроение и коледните емоции също така намаляват бдителността на гражданите, като от това може да се възползват именно джебчиите, предупреждават от полицията.\n\r\nНай-много подобни кражби се регистрират в градовете София, Бургас, Велико Търново и Пловдив, а често извършителите не се различават от обикновените клиенти в търговските обекти. Крадците най-често са от провинцията или от други балкански държави, но престъпната си дейност извършват предимно в столицата и по-големите градове.\n\r\nОт полицията съветват гражданите да имат постоянен надзор над личните си вещи, за да се избегнат подобни кражби. Те препоръчват на хората да не си записват на лист и да не носят ПИН кодовете си в чантата или в портмонето, където държат дебитните или кредитните си карти. Съветва се да не се използват цифри от ЕГН-то за ПИН код, защото крадците се възползват и от останалите документи в портмонето, като често те пробват комбинации от цифрите от ЕГН, за да отключат картата и да теглят пари.\r\n\n\r\nМлади и добре облечени девойки, които вървят една до друга и носят големи дамски чанти. Така изглеждат напоследък джебчийките, които тарашат клиентите на магазини в големите търговски центрове, разказаха криминалисти. Момичетата не са от малцинствата и по нищо на външен вид не им личи, че са крадли. Често пъти те са придружавани от по-възрастна жена, която ги чака на няколко метра пред магазина, за да им вземе \"печалбата\". \n\r\nПонякога двойките крадци са сформирани от момиче и момче, които се правят на влюбени. Те могат да бъдат разпознати лесно, ако започнат да се блъскат или да побутват някой клиент в мола. Това често става пред пробните, като се правят, че уж много бързат. Така клиентът, който излиза или влиза в пробната и е натоварен с няколко ката дрехи, за част от секундата може да остане без портфейл, мобилен телефон или скъпи очила. \n\r\nКогато ужиленият се обърне към управата на магазина с апел за помощ, обикновено получава отказ и съвет да се обърне първо към полицията, преди да иска да види камерите за видеонаблюдение. В масовия случай на хората просто не им се занимава и се отказват да подават жалби в районното полицейско управление. \n\r\n\"Откраднаха ми скъпи очила за около 700 лева. Излизах от пробната и в мен се блъсна младеж, който беше много добре облечен и не беше ром. Минута по-късно установих, че слънчевите очила ми липсват. Веднага се върнах до пробната, където се засякох със същия младеж. Той беше толкова любезен, че дори ми съдейства да търсим заедно изчезналите ми очила. Естествено, че не ги открихме. На момента изобщо не се усъмних в него. Няколко часа по-късно, когато вече бях мислил много по въпроса как са изчезнали очилата ми, се сетих, че именно този добре облечен и любезен младеж се беше блъснал в мен на излизане от пробната. Не получих абсолютно никакво съдействие от този магазин в мола. Дори ми се подиграха\", се оплака пловдивчанин.\r\n ", "date": "2019.11.29", "title": "Внимание! Добре облечени джебчийки шетат по празниците"}
{"url": "https://www.dnes.bg/index/2019/11/29/na-114-godini-pochina-nai-vyzrastnata-amerikanka.431232", "text": "На 114 години почина най-възрастната жителка на САЩ - Алелия Мърфи, съобщават Си Ен Ен и Си Би Ес, като се позовават на нейни роднини.\r\n\r\nСпоред данните Алелия е била на 114 години и 140 дни. Тя ще бъде погребана на 6 декември.\r\n\r\nАлелия е родена през юли 1905 г. в щата Северна Каролина и е живяла в Ню Йорк от 1926 г. През почти целия си живот Алелия е била шивачка.\r\n\r\nСега най-възрастната американка е Хестър Форд, която е родена през август 1905 г.\r\n\r\nНай-възрастният човек на планетата пък е японката Кане Танака, която е на 116 години.\r\n/БТА/\r\n\r\n ", "date": "2019.11.29", "title": "На 114 години почина най-възрастната американка"}
{"url": "https://www.dnes.bg/stranata/2019/11/29/ogromen-tech-na-voda-na-fona-na-bezvodieto-v-pernik.431234", "text": "Огромен теч на вода възмути перничани. На фона на водната криза и режима в града се появиха снимки, на които се вижда теч пред общинския младежки комплекс. \r\n\r\nОгромно количество вода се излива по една от пътеките, която се е превърнала в река, съобщи .\n\n\r\nКметът на Станислав Владимиров е сезирал местното ВиК дружество. Очаква се аварийни екипи да спрат изливането на вода. \r\n\r\nДнес перничани отново ще излязат на протест заради безводието. Те искат оставката на областния управител на Перник.\r\n ", "date": "2019.11.29", "title": "Огромен теч на вода на фона на безводието в Перник"}
{"url": "https://www.dnes.bg/index/2019/11/29/receptata-dnes-ungarska-gybena-supa.431115", "text": ":\r\n4 супени лъжици масло\r\n2 чаши нарязан лук\r\n500 г гъби, нарязани\r\n2 чаени лъжици сушен копър\r\n1 супена лъжица червен пипер\r\n1 супена лъжица соев сос\r\n2 чаши разтворен пилешки бульон\r\n1 чаша прясно мляко\r\n3 супени лъжици брашно\r\n1 чаена лъжица сол\r\nчерен пипер на вкус\r\n2 чаени лъжици лимонов сок\r\n¼ чаша нарязан магданоз\r\n½ чаша заквасена сметана\r\n \r\n:\r\n \r\nРазтопете маслото в голяма тенджера. В него запържете лука за 5 минути. Добавете гъбите да омекнат и ги разбърквайте за още 5 минути в маслото и лука. Добавете червения пипер, соевия сос и бульона. Намалете котлона, покрийте с капак и оставете да къкри 15 минути. Разбърквайте от време на време.\r\n \r\nВ отделна купа разбъркайте брашното с млякото така, че да няма бучки. Прибавете към гъбите и разбъркайте добре. Покрийте и оставете да къкри още 15 минути. Разбърквайте.\r\n \r\nПрибавете солта, черния пипер, лимоновия сок, магданоза, копъра и заквасената сметана. Разбъркайте добре и оставете да къкри на слабо за още 5 минути. Сервирайте супата веднага.\r\n", "date": "2019.11.29", "title": "Рецептата Dnes: Унгарска гъбена супа "}
{"url": "https://www.dnes.bg/notifikacii/2019/11/29/do-8-g-zatvor-za-psihiatyrkata-iztochila-500-bona.431236", "text": "Окръжната прокуратура в Пловдив ще поиска най-тежката мярка за неотклонение – \"задържане под стража\", за психиатърката, която беше арестувана заради схема за източване на близо 500 хил. лв. от Здравната каса.\n\r\n\r\nДо този момент са разпитани 80 свидетели. Законът предвижда от една до осем години затвор, както и конфискуване на имуществото, предаде Bulgaria ON AIR.\r\n\r\nЖената издавала рецепти за шизофрения на фиктивни пациенти. Схемата е действала от 2017 година. \r\n\r\nПсихиатърката фалшифицирала прегледи на пациенти и така незаконно получавала скъпи специализирани лекарства за шизофрения, които след това продавала на половин цена на \"черния\" пазар.", "date": "2019.11.29", "title": "До 8 г. затвор за психиатърката, източила 500 бона"}
{"url": "https://www.dnes.bg/sofia/2019/11/29/180-mesten-parking-do-st-vasil-levski-no-stoi-prazen.431192", "text": "\n\r\nОткритият паркинг край Националния стадион \"Васил Левски\" стои празен, видя репортер на Dnes.bg \r\n\r\nПаркингът е със 180 места, а от миналата година се стопанисва от Министерството на младежта и спорта. \r\n\r\nДоскоро той беше предпочитано място от столичани за паркиране, тъй като беше безплатен. \r\n\r\nДали обаче заради новото ценообразуване, или заради заработилия подземен паркинг на метростанция \"Стадион Васил Левски\", откритият паркинг остава празен.\r\n ", "date": "2019.11.29", "title": "180-местен паркинг до ст. \"Васил Левски\", но стои празен"}
{"url": "https://www.dnes.bg/snimka-na-denia/2019/11/29/petyk-pochva-s-dyjd-prez-denia-obache-slynceto-shte-se-pokaje.431239", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Сутринта на днешния ден ще е дъждовна. Валежите ще са основно в Северна България и около планините. През деня обаче облаците ще се разкъсват и ще намаляват. Слънчево ще бъде на места. Въпреки слънцето, в столицата ни в следобедните часове ще има превалявания. Това прогнозира синоптикът на Bulgaria ON AIR Владимира Илиева. \n\r\nПовече облачност ще се задържи над планинските райони, където след пладне отново ще превали. Ще духа умерен, в Дунавската равнина засилен вятър от запад-северозапад. Максималните температури ще бъдат от 13 до 18 градуса. \n\r\nРазкъсана облачност ще има над планините. В ранните часове ще превалява дъжд, а над 2000 метра - сняг. Кратки валежи ще има следобед над масивите от Западна България. Температурата на височина 2500 метра ще достига -2 градуса, а на 1500 метра - 5-6. \n                \n                \n                \r\nНад Черноморието преди обед ще бъде облачно и ще превали, но около и след пладне облаците ще намалеят. Температурата на въздуха ще бъде от 14 до 17 градуса. Морската вода е с температура 14-16 градуса. Вълнението ще бъде слабо до умерено. \n\r\nВ събота отново ще се заоблачи. С усилването на вятъра от северозапад ще започне да нахлува студен въздух. Ще превали дъжд, в планините - сняг. \n\r\nВ неделя ще се установи слънчево време. Дневните температури ще достигат от 4 до 9 градуса, а югозападните части до 12. \r\n ", "date": "2019.11.29", "title": "Петък почва с дъжд, през деня обаче слънцето ще се покаже"}
{"url": "https://www.dnes.bg/stranata/2019/11/29/jena-bez-knijka-bez-kola-a-globite-valiat-vsichko-zapochva-s-edna-prodajba.431238", "text": "Жена, която е без кола и без шофьорска книжка, получава глоби за нарушения на пътя.  Това продължава вече втора година.\r\nОт 2 години насам Росица Трендафилова от Гоце Делчев не спира да получава фишове и актове, от които разбира, че е карала или с превишена скорост, или в забранени улици. Всъщност тя няма кола от 2015 година, когато е продала семейния си автомобил на мъж от съседно село.\n\r\nКогато семейство Трендафилови продават семейния си автомобил, спазват всички необходими процедури, а договорът за покупко-продажбата е направен пред нотариус. И с това смятат сделката за окончателно приключена, а автомобилът за окончателно продаден. Но проблемите тепърва предстоят.\n                    \n                    \n                \n                \n                \n                \r\n\"През юни 2017 г. получавам юни месец писмо с електронен фиш с глоба 100 лева, в което казват, че аз съм карала с превишена скорост на пътя Симитли – Градево - 100 км/ч\", обясни пред Нова тв Росица Трендафилова.\n\r\nТя остава шокирана, защото автомобилът им е продаден отдавна, а самата тя никога не е имала шофьорска книжка. И няма как да е била зад волана по трасето Симитли - Градево. \"Не карам кола, не съм се качвала зад волана въобще\", категорична е жената.\r\nНо глобите не спират. Преди дни, Росица отново получава, от което разбира, че през 2018 г. е засечена от полицаи да навлиза с личния си автомобил в забранена улица в Благоевград. \"Във фиша пише, че водачът навлиза и там е описано моето име. Не е ли редно при такова нарушение полицаят да ми поиска шофьорска книжка и тогава да ми създава акт и аз да се подпиша\", пита жената.\n\r\nПрез цялото време от свои близки и познати Росица разбира, че колата й периодично се появява в обяви в интернет, където се продава с нейното име на контролния талон.\n\r\n\"Някъде из района тук тази кола се върти с някакви фалшиви или книжки, или лична карта, или някакво си генерално фалшиво пълномощно, тъй като аз не съм упълномощавала никой”, заявява Росица.\n\r\nОт полицията в Благоевград обясниха, че тя получава актове за бившия си автомобил или заради пропуск в системата за издаване на фишове, или заради грешка на самия полицай, който е наложил глобите. Точната причина се проверява от органите на реда в Благоевград. Има и още един вариант- новият собственик да не е отишъл след сделката в КАТ, за да регистрира колата на свое име. Въпросът е защо след подаден веднъж сигнал към полицията, не е принуден да го направи, а продължава да кара без автомобилът да е регистриран на негово име.\r\n\"След като получавам фишове, не дай си боже този човек, който кара колата направи ПТП или с наркотици, пак мен ще обвинят\", казва тя.\n\r\nКъде е колата засега не е ясно. Росица Трендафилова обаче твърдо ще настоява да бъде открит сегашният й собственик и глобите най-сетне да започнат да пристигат на правилното място.", "date": "2019.11.29", "title": "Жена без книжка, без кола, а глобите валят! Всичко започва с една продажба "}
{"url": "https://www.dnes.bg/world/2019/11/29/na-101-g-pochina-bivshiiat-iaponski-premier-nakasone.431240", "text": "Днес на 101 години почина Ясухиро Накасоне, съобщава БТА. Той е един от най- дълго управлявалите премиери в Япония.\r\nНакасоне е починал в болница в Токио, където скоро беше настанен за лечение. \n\r\nБил е министър- председател на Япония от 1982 до 1987 г. Накасоне е бил съюзник на Съединените щати и е бил близък приятел с тогавашния америкатски президент Роналд Рейгън. \n\r\nНакасоне е бил офицер от японските военноморски сили по верме на Втората световна война. Става свидел на всички разрухата. Четири десетилетия по- късно, той дава старт на икономическия възход на Япония. \n\r\nНакасоне е един от лидерите на десноцентриската Либерално- демократическа партия, която управлява страната през повечето време в периода след Втората световна война. Премиерът увеличава разходите за отбрана. Прави опит да ревизира пацифистката конституция и си навлича критики заради наблягането на патриотизма. \n                    \n                    \n                \n                \n                \n                \r\nНакасон успяваше да  си навлече проблеми заради острия си език. През 1986г. той обижда чернокожите пуертоамериканците и мексиканците в САЩ като казва, че заради тях средното равнище на интелигетност на американците е по- ниско от тона на японците.", "date": "2019.11.29", "title": "На 101 г. почина бившият японски премиер Накасоне"}
{"url": "https://www.dnes.bg/cars/2019/11/29/london-zabrani-uber-otnovo-zashto.431243", "text": "Лондон забрани технологичната компания Uber за първи път, когато беше под ръководството на един от основателите и главен изпълнителен директор - Травис Каланик.\r\nСега идва втора забрана, при сегашния шеф - Дара Хосровашки. Тя едва ли ще се приеме от лондончани, но проблемите на Uber Technology са много по-сериозни от темперамента на мениджърите, пише Леонид Бершидски в коментар за . \r\n\r\nЗа първи път през 2017 г. \"Транспорт за Лондон\" (TFL) отказа да издаде лиценз за експлоатация в Лондон. Като причина за това се посочи липсата на проверки на шофьорите, несъобщаването на компанията за престъпления, както и използването на софтуер, който отказва да вози хора, определяни като държавни служители или служители на реда. \r\n\r\nЦялата статия може да прочетете ", "date": "2019.11.29", "title": "Лондон забрани Uber отново, защо?"}
{"url": "https://www.dnes.bg/sofia/2019/11/29/nova-pediatriia-vyrhu-stara-konstrukciia-opasno-e.431244", "text": " Намерение или реално постижима цел ще се окаже завършването на строежа на детска болница в София? Върховният административен съд даде зелена светлина за изграждането на педиатрична болница от конструкцията в двора на \"Александровска\" болница в столицата. Процедурата обаче беше спряна от Камарата на архитектите. Те са категорични, че скелетът не създава условия за качествена и модерна болница. \n\r\n\"Постройката, когато е била проектирана и когато е построена в началото на 90-те години, е отговаряла за онова време, по онези норми, на изискванията. Но оттогава са минали 30 години. През това време технологията и философията за това как трябва да бъде оборудвана и как трябва да функционира една педиатрия, и то национална, са се променили. Науката се движи напред\", коментира преподавателят в УАСГ инж. Методи Андреев пред репортер на . \n                    \n                    \n                \n                \n                \n                \r\nСпоред него детската педиатрия задължително трябва да бъде построена по евронормите и не може да се използва конструкцията в двора на \"Александровска\" болница, защото скелето е построено по българските норми. Той допълни, че преработването на сградата е невъзможно. \r\n\"За да бъде преработена, много колеги, включително и аз, бихме отказали.  Смятаме, че това е невъзможна работа. Това е все едно една дреха, която  сте носили на 20 години да преработите и на 50 да е същата, но не е.\", обясни той и допълни:\r\n\"Цялата работа е направена да се отчете дейност. Хората по света не правят нещата по този начин. Колегите-архитекти знаят за български архитект, работещ във Франция. Той каза, че само за една болница заданието е от 300 до 500 страници. В България тази болница има задание от 3-4 странички и да не говорим как е определена тази сума 98 милиона без никакъв проект. Има една експертиза, правена 2007 г, сега е леко осъвременена и на базата на нея са определени тези пари. Големи магьосници са!\"\n\r\n\"Еврокодът изисква оразмеряване по т.нар. \"капацитивен способ\". Тази сграда не е смятана по капацитивния способ\", допълни доц. д-р инж. Андреев в ефира на \"България сутрин\".\r\nПо думите му в строителството се гарантира качество като има независимост между всички участници - строител, надзорник, контрол. \"Иначе е диктатура на строителя\", категоричен бе той.\r\nСпоред него не трябва детска болница да не я правят в най-ниската част на София. \"Тук е традиционно мръсен въздуха. Нека общината с Министерството на здравеопазването се прегледат общинските терени и да се направи нова съвременна сграда, която отговаря на световните критерии. Като ще даваме пари, да е за нещо от което няма да се срамуваме!\"\n\r\nТой не пожела да каже дали изграждането на нова сграда ще е по-евтино от преустройването на конструкцията, но е категоричен, че по-добрият вариант е да се направи нова, която да отговаря на съвременните условия. \n\r\n\"Против съм тази сграда да се разрушава. Тя е разкошна и може да се използва за административни нужди. За новите изисквания на една детска педиатрия трябва да се търси място, което да не е в най-ниската част на София\", посочи инж. Андреев.", "date": "2019.11.29", "title": " Нова педиатрия върху стара конструкция? Опасно е!"}
{"url": "https://www.dnes.bg/zvezdi/2019/11/29/provokaciite-ne-spirat-rataikovski-pozira-chisto-gola.431274", "text": "Емили Ратайковски се закани, че ще публикува много снимки от ваканцията си на Малдивите, тъй като за нея това е приказно място, и явно спазва обещанието. \"Предварително се извинявам за абсурдното количество публикации, които ще има от това райско място\",  посочи тя.\r\nЗвездата подлуди феновете с нова порция апетитни снимки. На една от тях актрисата и модел е по оранжев бански и отново позира на фона на инфинити басейн.\r\n \r\nНо друг кадър впечатли почитателите още повече. Емили е качила серия черно-бели снимки, на които позира напълно гола. Тъй като са много тъмни, някои части на тялото ѝ остават в сянка, но 27-годишната звезда все пак предизвика фурор с тези кадри. \r\n \r\n\"Обичам този силует\", \"Невероятна\", \"Не е реално\", \"Моят приятел ще скъса с мен, като види това\", пишат последователите в Instagram.\r\n \r\nПарис Хилтън е сред знаменитостите, които похвалиха Ратайковски за снимката.\r\n \r\nМоделът е на почивка на екзотичното място заедно със съпруга си - Себастиан Беър-МакКлард.\r\n\r\n", "date": "2019.11.29", "title": "Провокациите не спират: Ратайковски позира чисто гола"}
{"url": "https://www.dnes.bg/balkani/2019/11/29/bylgari-atakuvat-magazinite-v-gyrciia-na-cherniia-petyk.431262", "text": "Българите масово атакуват магазините в Гърция, заинтригувани от намаленията на \"Черния петък\".\n\r\nС щедри отстъпки, които за много от стоките достигат 70% от цената, търговците в Гърция привличат клиенти днес, предаде БНР.\n\r\nГърците дори се наредиха на опашки пред някои от търговските вериги, часове преди да отворят магазините.\n\r\nБългарите смятат, че на гръцкия пазар марковите стоки са оригинални и затова пристигат, предимно в Северна Гърция, за да направят покупки.\n\r\nБългарски автобуси и леки автомобили има пред големите молове, където се предлагат разнообразни продукти. Сънародниците ни купуват предимно бяла техника, електроника, облекла и обувки. \n                    \n                    \n                \n                \n                \n                \r\nМного от българите са пристигнали само за днес. Предварително са се запознали с реалните цени на търсените от тях стоки, споделят българските клиенти.\n\r\nСпециалистите съветват да се пазарува разумно в рамките на възможностите и да се внимава с офертите, които изглеждат нереални.\n\r\nСъщевременно екипи на финансови инспектори извършват масови проверки по магазините, за да не се допусне нелоялна търговска практика и подвеждане на клиентите.\r\n ", "date": "2019.11.29", "title": " Българи атакуват магазините в Гърция на \"Черния петък\""}
{"url": "https://www.dnes.bg/obshtestvo/2019/11/29/ne-pusnaha-v-rusiia-nash-folkloren-ansambyl-deportiraha-9-ima.431286", "text": "Фолклорни танцьори от Петрич за малко не се превърнаха в нелегални емигранти на летището в Санкт Петербург, Русия. Жените от група „Македонка” пристигнали в Русия за участие в международен фестивал. \n\r\nНа летището обаче местните власти забелязали, че в електронните им визи фигурират само име и фамилия без бащини имена. Служителите на летището бързо оформили документите и написали акт за депортация. На танцьорите било предложено или да хванат веднага обратния полет за България, или да бъдат настанени в близък бежански център, съобщи Нова телевизия.\n\r\nСлед месеци подготовка на самолета за фолклорния фестивал в Русия се качили 18 танцьори и 18 придружаващи лица. Заявленията си за визи всички попълнили онлайн.\n                    \n                    \n                \n                \n                \n                \r\n„В съответния срок всички 36 пътуващи, от които 18 танцуващи, заявихме такива визи и съответно на всеки от нас бе издадена такава виза”, обясни Албена Кубратова.\n\r\nНа летището обаче част от групата били отделени от другите. И самодейците разбрали, че има проблем. Руските власти обяснили, че визите на 9 от пътуващите не са валидни.\n\r\n„Аз бях първата върната. Гледат паспорта, гледат визата, гледат паспорта и казват: „Идете настрани”. Не знаем какво се случва. След мен и други дойдоха”, разказва Румяна Илиева.\n\r\n„Казаха ни: „Имате 5 минути да решите дали ще се качите на самолета за Германия, за България, или после ще ви третираме като нелегални емигранти”. Порязват те жестоко и решаваш на момента за секунди”, заяви Мария Янева, ръководител на клуб „Македонка”.\n\r\nНа летището дамите от групата разбират, че част от тях в заявленията си за електронна виза, което са попълнили на сайта на руското външно министерство, не са написали бащиното си име. Просто защото не е имало такава графа.\n\r\n„Ние се опитвахме да им обясним, че пропускът не е съществен, че другите данни отговарят на електронната виза и личния паспорт, но въпреки всичко от тяхна страна абсолютно никакво съдействие. И само изслушване и директно връщане, за тях просто бяхме проблем, с който трябваше да се справят в рамките на 10-15 минути”, разказва Илияна Илиева.\n\r\nСпоред жените от група „Македонка” има сериозен пропуск в сайта на руското външно министерство, защото дори при грешно попълване на визата такава се издава.\n\r\n„Веднага след като се прибрахме, аз влязох в посолството да си пусна наново електронна виза, с абсолютно същата данни при условие, че вече имам валидна такава и при условие, че имаме издаден акт за депортация. И какво беше учудването ми, като след 2 дни отново си получих електронна виза, което означава, че от консулството въобще не правят насрещна проверка за това, че вече има такава издадена виза, че сме върнати с акт за депортация. Тоест издават визи на всеки посетил техния сайт”, обяснява Илияна Илиева.\n\r\nОт българското външно министерство обясниха, че отказът българските граждани да бъдат допуснати на територията на Руската федерация е изцяло от компетенцията на руските гранични власти. От родното ведомство все пак добавиха, че в електронния формуляр за попълване е посочено, че се изискват, включително, фамилия, име/имена и презиме. А в Санкт Петербург и без деветимата депортирани ансамбъл „Македонка” е изнесъл концерта си.\n\r\nОт родния състав са загубили и сериозна сума пари, защото за участието си в Санкт Петербург са били предплатени 6 нощувки за всички 36 пътуващи, включително и за деветимата, чиито престой в Русия продължи само около час и приключи с депортиране.", "date": "2019.11.29", "title": "Не пуснаха в Русия наш фолклорен ансамбъл, депортираха 9-има"}
{"url": "https://www.dnes.bg/politika/2019/11/29/bsp-iska-sydeben-kontrol-nad-aktove-na-prokuraturata.431289", "text": "БСП поиска да има съдебен контрол върху отказите на прокуратурата за образуване на досъсебни производства. Според червената шефка Корнелия Нинова в момента държавното обвинение не подлежи на отчетност, а това будело усещане за несправедливост и за произвол.\n\n\r\nЗа да се сложи край на това БСП внася поправки в НПК, с които съдът да проверява прокуратурата. Нинова смята, че има силна обществени нагласи в тази посока.\n\r\nКрасимир Ципов от ГЕРБ обаче призна, че неговите съпартийци имат резерви към предложението на БСП, макар че все още конкретните текстове на левицата не са внесени в деловодството на парламента.\r\n \r\n„Този дебат се води от известно време без да видим ясно предложение, но и в момента има съдебен контрол върху някои от актовете на прокуратурата, обвинителните актове се разглеждат в съдебно заседание и съдът се произнася по тях“, посочи той.\n                    \n                    \n                \n                \n                \n                \r\nЦипов допълни, че и сега има институционален контрол в прокуратурата.\n\r\n„Въведе ли се и съдебен контрол, от БСП да отговорят, ще има ли възможност съдът да се занимава с нещо друго освен с това да контролира всеки един акт за образуване или отказ за образуване на наказателно производство“, призова той левицата.\r\n ", "date": "2019.11.29", "title": "БСП иска съдебен контрол над актове на прокуратурата"}
{"url": "https://www.dnes.bg/akoshtete-vqrvaite/2019/11/29/top-3-zodii-na-koito-im-haresva-da-naraniavat-okolnite.431282", "text": " Има някои зодии, които сякаш изпитват удоволствие, когато виждат другите да страдат. Така те се успокояват - не са единствените, които плачат, нервират се и тъгуват. А и когато причинят болка на партньора и приятели, те се чувстват по-силни и могъщи. Не са много състрадателни и трудно проявяват съчувствие. Ето кои са те.\r\n\r\n \r\nОвните обичат да преследват. Те са егоисти, често поставят себе си на първо място. Лесно избухват и са много импулсивни - понякога ви нараняват, без да го целят, просто действат и не мислят. Но винаги ще предпочетат себе си пред вас, става им добре, когато излеят мъката си и започнат да ви обиждат. Така се чувстват по-могъщи. \r\n \r\nГоворят много за себе си и зачитат чувствата и преживяванията си, сякаш те са най-важни. Ако много ги обичате, може да не ви обръщат много внимание, но ако започнете да ги игнорирате и смятате, че някой е по-добър и красив от тях, те ще започнат да ви се доказват и да се закачат. \r\n \r\nОколо тях винаги е напрегнато. Имат нужда да ви контролират, да печелят споровете, да ви видят победени.\r\n \r\n", "date": "2019.11.29", "title": "Топ 3 зодии, на които им харесва да нараняват околните"}
{"url": "https://www.dnes.bg/eu/2019/11/29/mariia-gabriel-shte-upravliava-biudjet-ot-100-mlrd.431237", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Мария Габриел ще управлява 100 млрд. евро бюджет за програма \"Хоризонт Европа\". Как ще бъдат разпределени средствата и за какво ще бъдат изразходвани?\n\r\n\"Битката за бюджета продължава\", каза в специално интервю за \"Брюксел 1\" еврокомисарят Мария Габриел. \"Този бюджет от 100 млрд. все още е само предложение на ЕК. Затова няма да спра с мобилизацията да защитим бюджета за \"Хоризонт Европа\" и за Еразъм\". \n\r\nМария Габриел допълни, че когато искаме да се борим с климатичните промени, да отговорим на предизвикателствата на цифровизацията, да създаваме работни места и да даваме перспективи на младите хора, това минава през иновациите и научните изследвания. \n                    \n                    \n                \n                \n                \n                \r\n\"За мен това е инвестиция в бъдещето. Важно е във финалната фаза на преговорите тази тема да не остане далеч зад традиционните ресори\", коментира еврокомисарят.\r\n\n\r\nСпоред Мария Габриел, \"Хоризонт Европа\" ще има ясна структура с три стълба. В първия стълб остават постиженията на науката, където Европа има 18 нобелови лауреата. В рамките на втория стълб ще се търси отговор на въпроса, как Европа да бъде конкурентоспособна в индустриалната сфера. 52 млрд. евро ще бъдат разпределени между шест големи теми – борбата с рака, енергетиката, цифровизацията, земеделието, опазването на почвите, водите, океаните и т.нар. умни градове. Третият стълб е новост – създаване на Европейски иновационен съвет. Това ще бъде нещо като гише, където малкият и среден бизнес ще има достъп до финансиране за технологии, които вече ни пренасят в 21 век. \n\r\n\"Защото Европа изостава тук и имаме нужда от повече иновации в тази област. Радвам се, че 70 % от бюджета ще бъде за малки и средни предприятия\", каза в интервюто еврокомисар Мария Габриел.\n\r\nЦялото интервю на еврокомисар Мария Габриел гледайте в предаването \"Брюксел 1\", събота, 17.30 часа, по !", "date": "2019.11.29", "title": "Мария Габриел ще управлява бюджет от €100 млрд."}
{"url": "https://www.dnes.bg/politika/2019/11/29/bsp-iska-glavata-na-zdravniia-ministyr-zaradi-pediatriiata.431291", "text": "Депутатите от БСП поискаха оставката на здравния министър Кирил Ананиев, след като в сряда специализираната болница по детски болести \"Проф. Иван Митев\" спря спешния прием на пациенти заради липса на достатъчно специалисти, които да поддържат графика на интензивното ѝ отделение.\r\nПрез това време три други болници ще поемат спешите детски случаи - \"Пирогов\", Националната кардиологична болница и \"Александровска\", като от МЗ увериха, че е създадена нужната организация \"нито едно дете да не остане без необходимата помощ\".\r\nСпоред левицата обаче е недопустимо педиатричната болница да няма интензивно отделение, защото болните деца не могат да чакат.\n\n\n\r\n                    \n                    \n                \n                \n                \n                Ананиев увери, че нито едно дете няма да остане без лекарска помощ. Той призова въпросът с лечението на децата да не се политизира.\r\n\"Този така наречен спешен център е интензивно отделение има четири легла и три медицински специалисти. Нима една държава като нашата не може да се справи с един такъв проблем с един такъв критичен период. Разбира се, че може. Създадена е пълна организация. Създаден е алгоритъм на действие, комуникация между лечебните заведения\", подчерта министърът.\r\nЛевите депутати обаче не се съгласиха с него и се изказаха доста остро към работата му и заради това поискаха да освободи поста на министър.\r\nЧервеният Георги Йорданов попита Ананиев може ли болница да съществува без интензивно отделение и отсече: \"Това не е пътят, г-н министър\".\r\nМинистърът обяви, че още през май месец е била направена среща с премиера и представители на Педиатрията и са били гласувани допълнително 1 млн. 700 хил. лева, за да се осигури необходимия ресурс за болницата.\r\n\"Какви политики имаме, когато интензивно отделение в София има 4 легла? Министърът говори не за политики, а за раздаване на пари. Това са политиките на сегашния Министерски съвет. Но раздаването на пари и наливането им в кофи без дъно не разрешава нищо. Министърът трябва да каже как чрез политики да се решат проблемите и българските деца да не се разкарват нагоре-надолу, защото не си е свършил той работата. И ако не може да отговори на този въпрос, да си подава оставката на излизане от тази зала\", скочи соцдепутатът Стоян Мирчев.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.11.29", "title": "БСП иска главата на здравния министър заради Педиатрията"}
{"url": "https://www.dnes.bg/muzika/2019/11/29/kameliia-todorova-i-bendyt-na-bnr-podgotviat-zvezden-koncert.431292", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Камелия Тодорова и талантливи музиканти от бенда на БНР излизат на концерт на 8 декември в Дом на културата \"Борис Христов\" в Пловдив. Публиката ще може да се наслади на представлението \"Made by heart\". Началото е в 19.30 часа.  \n\r\n\"Обичам да имам заетост, защото не мога да си представя, че ще си седна вкъщи и няма да правя нищо. Това е невъзможно\", сподели певицата в студиото на \"България сутрин\".\n\r\nТя разказа, че това, което ѝ помага да се справя с преподаването, подготовката за концерти и ролята ѝ на баба, е дисциплината и се опитва да научи студентите си именно на това.\n                    \n                    \n                \n                \n                \n                \r\n\"Да си преподавател е трудна професия. Изисква психическо разбиране. То е вид психология. Пеенето е вид спорт. Ако не познаваш тялото си и природата си, трудно можеш да се ориентираш какво можеш да правиш\", обясни Тодорова пред .\n\r\nТя сподели, че предстоящото ѝ представление с Милица Гладнишка и Рут Колева, което ще се проведе на 2 декември във Варна, много ѝ харесва, защото трите са доста различни.\n\r\nТодорова разказа, че за концерта \"Made by heart\" е подбран жизнен и ритмичен репертоар, който да донесе добро настроение на публиката.\r\n ", "date": "2019.11.29", "title": "Камелия Тодорова и бендът на БНР подготвят звезден концерт"}
{"url": "https://www.dnes.bg/politika/2019/11/29/chakat-se-ekspertizite-za-pojara-v-pirogov-niama-srok-za-tiah.431287", "text": "Експертите са взели нужните проби и са направил  огледи след пожара \"Пирогов\", при който загинаха двама пациенти, а десетки пострадаха. \n\n\r\n\r\nЕкспертите работят, но нямат срок, в който да предадат експертизите, а те ще бъдат включени в досъдебното производство, обясни МВР шефът Младен Маринов.\r\n\r\nТой потвърди думите на шефа на пожарната Николай Николов, че е е имало взрив на кислорадна бутилка.\r\n\r\n\"Оказа се, че няма и стена, която да е разрушена, има напукана стена, най-вероятно първо е започнало горене и след това нещо се е спукало заради високата температура\", допълни Маринов.\r\n\r\nВътрешният министър каза, че една от версиите, по които е работи е запалена цигара, от която е тръгнал огъня, но все още се търси първоизточникът на искрата.", "date": "2019.11.29", "title": "Чакат се експертизите за пожара в \"Пирогов\", няма срок за тях"}
{"url": "https://www.dnes.bg/eu/2019/11/29/mishel-poe-ot-tusk-rykovodstvoto-na-evropeiskiia-syvet.431300", "text": "Председателят на Европейския съвет Доналд Туск предаде ръководството на институцията на Шарл Мишел. Мандатът на председателя на Европейския съвет е две години и половина с възможност да бъде удължен само веднъж.\n\r\nПреди пет години не подозирах, че сценарият на моя мандат ще бъде като писан от Алфред Хичкок, пошегува се Туск. \n\r\nТой отбеляза, че от 2015 г. насам ЕС е преживял няколко кризи - на еврозоната, с мигрантите, покрай събитията в Украйна, възхода на \"Ислямска държава\" и решението на Великобритания да се оттегли от Общността.\n\r\nГордея се, че през последните пет години служих на Европа. Това е най-доброто място на света. Европа ще остане такава, докато бъде континент на свободата и законността, добави Туск. Той заяви, че общата европейска цел е единството.\n                    \n                    \n                \n                \n                \n                \r\nТуск предаде на Мишел звънеца, с който се откриват заседанията на държавните и правителствените ръководители на страните от ЕС, предаде БТА.\n\r\nНа свой ред Мишел изрази желанието си да направи всичко по силите си за разбирателство между държавите в ЕС. Европа може да бъде по-самоуверена на световната сцена, можем не само да четем, а и да пишем вестникарските заглавия, добави той. Доскорошният белгийски премиер обеща да работи в диалог и за намаляване на бюрокрацията. \r\n ", "date": "2019.11.29", "title": " Мишел пое от Туск ръководството на Европейския съвет"}
{"url": "https://www.dnes.bg/sofia/2019/11/29/biiachyt-ot-sveta-anna-se-vyrna-v-bolnicata-zadyrjaha-go.431302", "text": "Нападателят от столичната МБАЛ \"Света Анна\" се върна днес в болничното заведение и беше задържан. \n\r\n50-годишният мъж се казва Здравко Инджов и пред  той отрече да е имало физическо нападение и заяви, че единствено е имало словесна престрелка с един от пострадалите лекари. \n\r\nИнджов предварително е сложил на камерите гумени ръкавици, с цел да предотврати видеозаснемането. Той чупи и врата на клиниката.\n\n\r\nИнцидентът е станал тази нощ в 4:00 сутринта в УМБАЛ \"Св. Анна\" - София АД. Нападателят вече е установен и арестуван. \n\r\nПострадалите лекари и сестри имат физически травми и са в психически шок. Една жена е в реанимация и в тежко състояние.\n                    \n                    \n                \n                \n                \n                \r\n\"Ръководството на УМБАЛ \"Св. Анна\"- София АД категорично застава зад лекарите, работещи в болницата и вярва, че спрямо виновникът ще бъде приложена цялата сила на законите на РБ\", пише в съобщение, изпратено до медиите.", "date": "2019.11.29", "title": "Биячът от \"Света Анна\" се върна в болницата, задържаха го "}
{"url": "https://www.dnes.bg/index/2019/11/29/psiholog-bankerkata-nevena-e-chast-ot-moderna-istoriia-za-romeo-i-julieta.431265", "text": "\"Получило се е смесване между това, което принадлежи на институцията и това, което принадлежи на човек“, каза пред bTV  криминалният психолог проф. Калин Гайдаров и добави, че когато човек работи в банка и с много пари, изкушението е голямо. \n\n\r\n„Друга е случката с този неясен виртуален партньор. Общуването в мрежата е достатъчни пълноценно за специфична категория хора“, коментира той. „Нещата са сериозни от чисто криминална гледна точка“, допълни специалистът.\r\n\n                \n                \n                \r\nСпоред Гайдаров мотивът на банкерката е чисто личен и психологически: „На 38 година тя е с потенциала, който трябва да разгърне. Той е свързан с майчински инстинкти. Този подтик от природата, той трябва да се реализира“.\n\r\n„Друг въпрос е, че тази банка трябва да има достатъчно силен контрол, да следи какво се случва. Но в крайна сметка не можете да влезете в главата на един човек, колкото и да се опитвате“, каза проф. Гайдаров.\n\r\nСпоред него, нищо не се е променило от времената с любовните истории, описани в литературата: „Това се случва по един технологичен начин. Същата история като Ромео и Жулиета, но прехвърлена в днешно време“.\n\r\nКриминалистът смята, че банкерката е искала да се реализира като личност, макар и по един доста необичаен начин Според него фактът, че тя има вид на скромен и затворен човек, пречи на социалното общуване, към което всички ние се стремим.\n\r\nПроф. Гайдаров изтъква, че фактът, че преди присвояването на парите банкерката и баща и са теглили кредити, парите от които също са изпратени на непознати, говори, че цялата история наистина има личен момент, а не става въпрос само за алчност.\n\r\n„Възможно е да бъде манипулирана с много неща през тази връзка с този странен човек, който ние все още не знаем кой е. Но най-вероятно става дума за такъв тип манипулация“, каза още криминалистът.\n\r\n„Искала е да бъде полезна, да бъде свързана и да бъде майка. Реализацията е странна, тя е абсурдна, но хората започват да живеят по някакъв откъснат начин“, добави той.", "date": "2019.11.29", "title": "Психолог: Банкерката Невена е част от модерна история за Ромео и Жулиета"}
{"url": "https://www.dnes.bg/science/2019/11/29/neandertalcite-izcheznali-zaradi-kryvosmeshenie.431270", "text": "Учени от Технологичния университет в Айндховен установиха, че причината за изчезването на неандерталците от лицето на Земята е съчетаването на няколко фактора - малка популация, кръстосване между роднини и случайни колебания в числеността, съобщи сайтът Физ.орг.\n\n\n\r\nСпециалистите изследвали съвременни общности ловци и събирачи на плодове, за да създадат модели на различни популации неандерталци. Моделите включвали 50, 100, 500, 1000 или 5000 индивида. Въз основа на моделите учените проверили ефекта от кръстосването между роднини, от малката популация върху приспособяването и от ежегодните колебания в показателите за раждаемостта, смъртността и съотношението между двата пола, пише БТА. \n                    \n                    \n                \n                \n                \n                \r\nОказало се, че кръстосването между роднини само по себе си не може да доведе до измиране. Но размножаване, при което по-малко от 25 процента от представителките на нежния пол дават потомство, може да доведе до изчезване на популация, включваща до 1000 индивида. След като се добавили демографски колебания, въпросните популации изчезнали за 10 хиляди години.", "date": "2019.11.29", "title": "Неандерталците изчезнали заради... кръвосмешение"}
{"url": "https://www.dnes.bg/mish-mash/2019/11/29/knigata-pisma-do-lazar-za-dobroto-koeto-ni-lipsva.431266", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \"Писма до Лазар\" е най-новата книга на майстора на хайкуто у нас - Владислав Христов. Това е вторият му труд за тази година, през март излезе и \"Комореби\". \n\r\n\"Това е книга, предимно създадена от поеми. През годините пишех по-кратки форми, но се събраха текстове и за такава. Характерното е, че вътре освен тези писма до Лазар, които са специфична форма на поема в проза, има и т. нар. трансибирски поеми\", сподели поетът Владислав Христов в \"България сутрин\".\n\r\nКнигата му е плод на 20-годишен труд. Той коментира, че поемата не е ежедневно писане.\r\n\"При кратките форми авторът се съобразява с формата, гледа да бъде с изчистени метафори, не си позволява пищност. Докато при поемата авторът е напълно свободен. Тук словото не се подчинява на конкретни правила, а просто извира от душата. Ефектът върху читателите е много по-голям\", обясни Христов пред \n                    \n                    \n                \n                \n                \n                \r\nПоетът сподели, че чрез образа на Лазар иска да пресъздаде добротата, която в днешно време ни липсва и забравяме за нея, залисани в ежедневието.\n\r\nТой призова хората да припознават поезията не само като нещо за четене, но и като форма на близост.\r\n ", "date": "2019.11.29", "title": "Книгата \"Писма до Лазар\" - за доброто, което ни липсва"}
{"url": "https://www.dnes.bg/index/2019/11/29/liubovnikyt-na-varnenskata-bankerka-poluchih-samo-15-000-lv.431323", "text": "Виртуалният любовник на обвинената варненска банкерка твърди, че тя му е пратила само 15 000 лева. Това съобщи наблюдаващият прокурор Светлана Данева.\r\nСпоред прокурора мъжът, на когото Невена Йорданова е пращала пари, твърди, че самата варненка му е предложила да изпрати сумата, с която да му помогне да реши част от финансовите си проблеми.\n\n\n\n\r\n\"Делото е едва на няколко дни, но и третото лице ще бъде обследвано. Към момента това, което знаем от банката, е, че обвиняемата е ощетила 19 клиенти с над 1 милион лева, като сумата може и да набъбне, защото се извършва вътрешна проверка\", допълни Светлана Данева.\n                \n                \n                \r\nСумите са били теглени в продължение на 3 години, като разследващите органи нямат данни къде са в момента откраднатите пари и дали действително сумите са пращани по куриер към виртуалния ѝ приятел. \"Не мога да си представя как един милион лева са били изпратени по куриер в пликове“, каза още прокурор Данева, цитирана от \"Фокус\".\n\r\nУспоредно с това стана ясно, че от имот в монтанското село Мокреш полицията е иззела 30 000 лева, за които има съмнение, че са изпратени от Невена Йорданова.\n\r\nВ обясненията си онлайн приятелят ѝ е казал, че парите са на баща му, като това тепърва предстои да бъде изяснено от разследващите. Сумата е приета за веществено доказателство.\n\r\nДанева допълни, че самопризнанията, които обвиняемата е направила, не са необходими на прокуратурата, защото има достатъчно доказателства за извършеното от нея деяние.\r\nПо думите й това е голяма сума и има вероятност да е скрита някъде другаде.\n\r\nВ съдебната зала бе препоръчано на обвинената да ѝ бъде извършено съдебно-психиатрична епикриза. За престъплението, в което е обвинена Невена Йорданова, може да получи присъда от 10 до 20 години затвор, конфискация на имущество и забрана за упражняване на определени професии.\r\n ", "date": "2019.11.29", "title": "Любовникът на варненската банкерка: Получих само 15 000 лв."}
{"url": "https://www.dnes.bg/eu/2019/11/29/ungarskata-policiia-otkri-dva-tunela-izpolzvani-ot-migranti.431325", "text": "Унгарската полиция съобщи за откриването на два тунела, използвани от мигранти, за да влизат нелегално в страната от Сърбия, съобщиха от БТА. \r\n\r\nЕдиния тунел е открит в южното село Ашотхалом. Задържани са 44 мигранти, използвали тунела. \r\nДругият тунел в село Чекерия. Дължината му е 21,7 метра. Там не са засечени успешни преминавания на границата. \r\n\r\nПолицията съобщи за откриването на тунелите скоро след като са били завършени. \r\n\r\nПрез 2015г. Унгария изгради ограда с бодлива тел по южната си граница, с цел да задържи мигрантския поток, който идва от Близкия изток и Азия. \r\n ", "date": "2019.11.29", "title": "Унгарската полиция откри два тунела, използвани от мигранти "}
{"url": "https://www.dnes.bg/obshtestvo/2019/11/29/kak-shte-se-promeni-oblikyt-na-ploshtad-sveta-nedelia.431335", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИзвестният архитект Максимилиано Фуксас бе избран за архитекта, който ще промени облика на площад \"Света Неделя\". Проектът на \"Студио Фуксас\" бе избран от международно жури на конкурс, обявен от Столична община. Това обяви на форум в столицата председателя на журито Малина Едрева, цитирана от БТА.\r\nНа второ място бе класиран проектът на Обединение AI Architects LLD, CLAB Architettura, Юрий Шередега, Дина Дридзе, Евгений Ширинян, следван от проектите на Консорциум \"OW/MA/CL (УУ/МА/КЛ)\" с членове на консорциума: One Works, Maofficina, Сracknell; Студио Паола Вигано; Студио Вилмот.\r\nКонкурсът за възстановяване, обновяване и изграждане на площад \"Св. Неделя\" и прилежащите му публични пространства се проведе в две стъпки. Класирани бяха седем кандидата. Писането на заданието беше изключително сложно, защото правилното задание можеше да реши две трети от условията на конкурсната програма, заяви главният архитект на София Здравко Здравков, който е възложител на конкурса. Той благодари на колегите си от Университета по архитектура, строителство и геодезия за добре написаното задание. Площад \"Св.Неделя\" трябва да свърже пешеходните пространства, които започват през пл. \"България\" през реконструирания бул. \"Витоша\" до църквата Св.Неделя, посочи Здравков. Той очаква през 2121 г. да започне реновирането на площад \"Св. Неделя\".\r\n                    \n                    \n                \n                \n                \n                Кметът Фандъкова каза пред журналисти, че печелившият проект трябва да покаже по един добър начин наследството на древна Сердика, което проучихме през последните няколко години. Проектът трябва да е зелен и да създава добра среда за пешеходците, посочи Фандъкова. Тя каза, че конкуренцията е била сериозна, първоначално 14 проекта, а след това са селектирани седем на български и чуждестранни авторитетни архитектурни студия.\r\nЗа мен е важно проектът да бъде реализиран, защото амбиция ми е още през тази година да започне проектирането, посочи кметът. Тя поясни, че избраното проектантско бюро ще има правото да проектира, след което Столичната община трябва да заложи средства и да започне изпълнението на проекта. Фандъкова каза,че евентуалният срок на изпълнение е 2021 г.", "date": "2019.11.29", "title": "Как ще се промени обликът на площад \"Света Неделя\"?"}
{"url": "https://www.dnes.bg/stranata/2019/11/29/krai-sys-slava-poslednata-ni-podvodnica-izvyrvia-pytia-si.431330", "text": "Уникална операция по вода за транспортиране на последната българска подводница „Слава“ започна тази сутрин във Варна.\n\r\nПлавателният съд се премества от военноморската база до Белослав, където ще бъде превърнат в музей в специално подготвен за целта терен. \n\r\nВоенноморските сили оказват помощ в изтеглянето по вода за осигуряване на безопасното транспортиране на \"Слава“, съобщиха от пресцентъра на ВМС.\n\r\nПоследната българска подводница ще бъде извадена на сушата в имот на завода за стъкло в Белослав, където ще бъде реставрирана и експонирана.\r\nПрез септември миналата година плавателният съд беше предоставен на частно дружество за срок от 10 години с цел да бъде върнат автентичният му вид и да бъде разглеждан от гражданите.\n                    \n                    \n                \n                \n                \n                \r\n\"Слава“ служи на българския флот от 1985-та година. Последното й плаване е през 2010 година. Година по-късно официално е изведена от състава на ВМС.\n\r\nПодводницата е с дължина от 76 метра и широчина от 7 метра. Произведена е преди 60 години в Съветския съюз.\r\n ", "date": "2019.11.29", "title": "Край със \"Слава\": Последната ни подводница извървя пътя си"}
{"url": "https://www.dnes.bg/muzika/2019/11/29/stoicho-kerev-strelia-s-vyprosi-v-noviia-album-na-pavel-i-venci-venc.431359", "text": "Философски размисли на Стойчо Керев за смисъла да развиваме ума си извън дисплея на мобилните си джаджи откриват втория албум на Павел и Венци Венц Upgrade. \n\r\nЖурналистът от школата на \"Всяка неделя\" е близък приятел с хип-хоп дуото и в диска като разделителна линия между 18-те песни има общо 4 негови включвания, едно от които е диалог с Венци за предателството на най-близките хора. \n\r\nКерев изненада близо 600 души на промоцията на албума в столичен клуб. След монолога му на фона на футуристична мултимедия ала \"Матрицата\", обградена в плътна димна завеса излезе Михаела Маринова. Мощният й глас е гвоздей в заглавното парче Upgrade.\n\r\nЛюбо Киров се присъедини към момчетата за \"Не бих могъл\" – парче, което отлежава две години в харддиска на Павел, преди да бъде изстреляно като сингъл и да се превърне в едно от най-излъчваните в бг ефира. Второто женско присъствие за вечерта бе Дара, с която Павел и Венци отвориха \"Хотел 5 звезди\". \n                    \n                    \n                \n                \n                \n                \r\nБратята Пламен и Иво Добреви, които са обичаен гост на творческите музикалн сесии на рапърите в Троянския балкан, превзеха сцената за цели три парчета. Една от тях - \"Ще те изям, бе!\", бързо бе прекръстена от феновете на \"Сладураната\", като закачка с фраза от припева. \n\r\nСпециалната за Павел и Венци вечер трябваше да бъде споделена и от Алма, малката дъщеря на музикалния им продуцент Станислава Армутлиева, която през изминалата година се утвърди като новото чудо в бг попа и само с два сингъла зад гърба си проби на територии като Русия, Германия, Испания, Италия, Турция и Полша. С Алма Павел и Венци записват актуалния с сингъл „Адрес“, но вместо живо изпълнение публиката видя премиерно стилното видео към песента, защото певицата бе избрала да наблегне над уроците в Англия в този момент.  \n\r\nСлед края на шоуто феновете извиха опашка за снимки с Павел и Венци, които не отказаха прегръдка и селфи на никой. Премиерата на Upgrade бе уважена от Мария Илиева, младите звезди на \"Вирджиния рекърдс\" Йоана, Ева Пармакова и 4 Magic, рок легендата Стенли, Искрата, Тита и финалисти от последния сезон на \"Гласът на България\".", "date": "2019.11.29", "title": "Стойчо Керев стреля с въпроси в новия албум на Павел и Венци Венц"}
{"url": "https://www.dnes.bg/notifikacii/2019/11/29/14-zadyrjani-pri-udar-sreshtu-narkogrupa-grupa-v-sofiia.431358", "text": "Специализираната прокуратура и ГДБОП удариха престъпна група за разпространение на наркотици в София и областта. Това съобщиха от пресцентъра на Апелативна специализирана прокуратура.\r\n\r\nДо момента на територията на столицата, Перник, Нови Искър, Мировяне и Требич са претърсени са 18 адреса и 6 автомобила, намерени и иззети са стотици дози амфетамини и марихуана, подготвени за продажба на черния пазар. \r\n\r\nКоличеството наркотични вещества е в процес на установяване.\r\n\r\nЗадържани по Закона за МВР за срок до 24 часа са 14 лица, като е възможно броят им да се увеличи. Предстои да се определи на кои от тях ще бъдат повдигнати обвинения. Действията по разследването продължават.", "date": "2019.11.29", "title": "14 задържани при удар срещу наркогрупа група в София"}
{"url": "https://www.dnes.bg/temida/2019/11/29/ostaviha-v-aresta-bankerkata-iztochila-nad-1-mln-ot-liubov.431366", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n38-годишната банкерка от Варна, присвоила близо един милион лева от сметки на клиенти, остава в ареста, реши съдът. \n\n\nВ съдебната зала стана ясно, че 19 вложители са били ощетени от действията ѝ, като точната сума е 1 220 000 лева. \n\r\nПарите от влоговете на вложителите били прехвърляни в сметка на обвиняемата и нейни роднини, а след това теглени и изпращани с куриерска фирма на виртуалния ѝ приятел от Монтана. Той се представял като Мирослав Михайлов, но истинското му име е Сергей.\n\r\nОсвен парите на вложителите, Невена теглила личен кредит и кредит от името на баща си, а парите също били изпратени на мъжа. Тя изпратила и личните влогове на родителите си, които са пенсионери по болест. В дома на Сергей са намерени и иззети едва 30 000 лева в брой. \n                    \n                    \n                \n                \n                \n                \r\nПред разследващите Невена обяснила, че виртуалният й приятел искал парите, за да реши свои финансови проблеми с лихвари. За близо трите години общуване в интернет двамата никога не са се виждали на живо. Невена имало само три негови снимки.\r\nВ съдебната зала на Варненския окръжен съд днес обвиняемата Невена изрази съжаление за действията си.\r\nЗа престъплението, в което е обвинена Невена Йорданова, може да получи присъда от 10 до 20 години затвор, конфискация на имущество и забрана за упражняване на определени професии.\r\n ", "date": "2019.11.29", "title": "Оставиха в ареста банкерката, източила над 1 млн. от любов"}
{"url": "https://www.dnes.bg/notifikacii/2019/11/29/strelba-na-london-bridj-policiiata-otcepi-raiona.431363", "text": "Лондон бридж е бил отцепен този следобед от полицията заради стрелба, съобщи BBC. \n\r\nРепортер на британската медия съобщи, че е видял група мъже на моста да се бият.\r\n \r\n                \n                \n                Малко по-късно полиция е пристигнала на мястото и е започнала стрелба. По предварителна информаци нападателят е прострелян и задържан.\r\n\"Един мъж е задържан от полицията. Смятаме, че няколко души са ранени\", се казва в съобщението. Според \"Скай нюз\" един човек е бил застрелян.\n\r\nОт властите в британската столица Лондон потвърдиха, че има инцидент на Лондон бридж и съветват гражданите и гостите на града да следват указанията на служителите на реда. \n\r\nВ Twitter очевидци от съседните сгради публикуваха снимки, на които се вижда, че бял камион е препречил пътя на моста.\r\n \r\n ", "date": "2019.11.29", "title": "Стрелба на Лондон бридж, полицията отцепи района"}
{"url": "https://www.dnes.bg/politika/2019/11/29/borisov-poiska-i-prie-ostavkata-na-socialniia-ministyr-biser-petkov.431372", "text": "Министър-председателят Бойко Борисов поиска и прие оставката на министъра на труда и социалната политика Бисер Петков, съобщиха от правителствената информационна служба.\r\n\r\nКадровото решение на премиера е въз основа на натрупани във времето основания, се чете в официалното съобщение.\r\n\r\nМинистър-председателят Борисов счита, че темповете, с които Министерството на труда и социалната политика работи, не отговарят на обществено-политическите очаквания.\r\nТова е втората оставка на Бисер Петков като социален министър. През юни 2018 година той напусна поста си след проблемите с протестите на майките на деца с увреждания. Само ден по-късно обаче стана ясно, че той остава на поста. \r\n\r\nПричината бе, че протестиращите майки на деца с увреждания, чиито проблеми бяха посочени като причина за оставката, се обявиха в подкрепа на Петков.", "date": "2019.11.29", "title": "Борисов поиска и прие оставката на социалния министър Бисер Петков"}
{"url": "https://www.dnes.bg/muzika/2019/11/29/audioarheologiiata-na-irfan-zavladia-germaniia-i-holadniia.431297", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Mузиката има способността да декорира подходящо дори цели епохи. Полето на музикалната историография от доста години е резервирана зона за българската група \"Ирфан\", която съчетава умело традиции и звуци от Балканите, Близкия изток, Африка и Индия, преплетени с наследството на Византия и Средновековна Европа.\r\nОт групата смятат, че стилът им тепърва ще набира популярност у нас и ще  се развива. Признават, че има и други български групи, които изпълняват  подобна на тяхната музика, но няма музиканти, които се изразяват в  същата посока.\n\r\nЕфектът от \"аудиоархеологията\" на групата вече усети от първо лице публиката в Германия и Холадния след 7 концерта, а финала на европейската обиколка е близо.\r\n                    \n                    \n                \n                \n                \n                \"Част от нещата бяха в клубове, в Лайпциг свирихме в катедрала, което беше много приятно преживяване и с много топла публика. В Холандия отново имахме клубно участие. В Германия също имахме един фестивал\", разказа в \"България сутрин\" Петър Тодоров от групата.\r\nПравим това, което искаме и усещаме отвътре, категорични са музикантите.\n\r\n\"Основната ни цел е да създаваме авторска музика, в която да се преплитат разнопосочни влияния. В последния ни студиен албум използвахме традиционна българска музика за основа, но се придържаме към концепцията си да имаме авторска музика\", сподели певицата Дарина Златкова пред ", "date": "2019.11.29", "title": "\"Аудиоархеологията\" на \"Ирфан\" завладя Германия и Холадния"}
{"url": "https://www.dnes.bg/stranata/2019/11/29/pernichani-na-protest-iskat-glavata-na-oblastniia-upravitel.431294", "text": "Перничани поискаха на протест оставката на областния управител Ирена Соколова заради водната криза и състоянието на язовир \"Студена\". Те обвиниха Соколова в некомпетентност и в неглижиране на проблема, съобщава БТА.\n\n\n\r\nПротестът се състоя пред сградата на Областната администрация. Ирена Соколова излезе при протестиращите и ги покани да вземат участие в провеждащия се по време на протеста обществен експертен съвет. \n\r\nТя заяви, че е готова да си подаде оставката всеки момент. \"Това според мен не е проблемът. Проблемът е да можем да намерим водата, която да се върне в язовира, каза Соколова и обясни, че е изготвен план за действие.\n                    \n                    \n                \n                \n                \n                \r\nПротестиращите отказаха да влязат в сградата и останаха навън, като заплашиха с гражданско неподчинение още тази вечер на пътен възел \"Даскалово\".\n\r\nПред журналисти спелеологът Атанас Русев, който участва в експертния съвет заяви, че при извършената проверка в района на водосбора на язовир \"Студена\" е установено, че най-основните водоизточници на язовира са били отклонени, по думите му най-вероятно незаконно. Сигурен съм, че още следобед, някой ще отиде и ще махне загражденията, каза Русев. Той съобщи още че се работи усилено по докарването на вода в язовира и изрази убеденост, че проблемът ще бъде решен.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.11.29", "title": "Перничани на протест, искат главата на областния управител "}
{"url": "https://www.dnes.bg/politika/2019/11/29/natrupano-naprejenie-v-sistemata-vzelo-glavata-na-petkov.431378", "text": "Натрупаното напрежение в системата доведе до това премиерът Бойко Борисов да поиска и приеме оставката на министъра на труда и социалната политика Бисер Петков, обяви в Благоевград Красимир Велчев, зам.-председател на Парламентарната група на ГЕРБ и член на Изпълнителната Комисия на партията. \nВелчев уточни, че през вчерашния ден са имали заседание, на което въпросът не е бил обсъждан.\n\r\n\"Предполагам, че с натрупването на много напрежение в тази система, може би неправилни или не навреме взети решения, както и натрупване във времето на проблеми доведоха до това премиерът Борисов да поиска и приеме оставката на министъра на труда и социалната политика Бисер Петков. Вие виждате, че има напрежение в системата, затова е естествено да се вземат мерки\", посочи Велчев, цитиран от \"Фокус\".\n                    \n                    \n                \n                \n                \n                \r\nПо думите му няма нищо лошо в смяната. \"Ето и при последните избори се видя, че хората искат промяна, искат реформи\", каза още Велчев.\n\r\nТой подчерта, че ако една партия държи на себе си и иска да бъде подкрепяна, то това е формулата и начина да съществува и да се развива. \"Аз мисля, че сме доказали и Борисов е доказал като лидер и като министър трети мандат знае и взима решения на време\", коментира Велчев.", "date": "2019.11.29", "title": "Натрупано напрежение в системата взело главата на Петков"}
{"url": "https://www.dnes.bg/akoshtete-vqrvaite/2019/11/29/momiche-zasedna-v-komin-iskala-da-fintira-roditelite.431301", "text": "17-годишно момиче заседна в комин, докато се опитвало да се промъкне тайно в дома си. Ситуацията се е случила във Финикс, щата Аризона, съобщиха от bTV. \r\n\r\nМомичето е била със своя приятелка, когато се е случил инцидента. Двете момичета се прибрали късно и осъзнали, че къщата е заключена. Тогава им дошла и идеята да влезнат през комина. \r\n\r\nОказало се, обаче, че в края си коминът се стеснява и няка как да се промъкне човек през него. \r\n\r\nМомичето седяла заклещена в комина около час и половина преди да бъде спасена от пожарни екипи. \r\n\r\nРодителите на момичето никак не били доволни от ситуацията. \r\n ", "date": "2019.11.29", "title": "Момиче заседна в комин, искала да финтира родителите"}
{"url": "https://www.dnes.bg/notifikacii/2019/11/29/daniia-se-raztrevoji-sasht-rusiia-i-kitai-najejavat-arktika.431316", "text": "Засилващото се геополитическо съперничество в Арктика между САЩ, Русия и Китай увеличава напрежението в региона, обяви днес датското военно разузнаване, цитирано от Ройтерс.\n\n\n\r\nСпоровете в Арктика за глобалното затопляне и достъпа до минерални ресурси се разгорещиха през май, когато холандският държавен секретар Майк Помпейо обвини Русия в агресивно поведение в полярния регион и предупреди, че действията на Китай трябва да бъдат внимателно следени, предава БНР.\r\n\n                \n                \n                \r\n„Мащабна силова игра между Русия, САЩ и Китай увеличава напрежението в Арктика“, се казва годишния доклад за оценка на риска на спецслужбата.\n\r\nДания е превърнала в приоритет поддържането на международното сътрудничество в региона, както и разрешаване на всякакви потенциални проблеми с помощта на политически преговори между засегнатите страни.\n\r\n„Но целите на Дания стават по-трудни за постигане, тъй като Русия в частност засилва военните си способности в Арктика“, се казва още в доклада.", "date": "2019.11.29", "title": "Дания се разтревожи: САЩ, Русия и Китай нажежават Арктика"}
{"url": "https://www.dnes.bg/mish-mash/2019/11/29/greta-tunberg-stana-avtor-na-godinata-vyv-velikobritaniia.431322", "text": "Шведската екологична активистка Грета Тунберг беше определенаeна във Великобритания като автор на годината след издаването на първата й книга No One Is Too Small to Make a Difference (Никой не е прекалено малък, за да бъде значим), съобщи в. \"Дейли мейл\".\r\nМладата шведка получи отличието от една от най-големите търговски мрежи за разпространение на книги във Великобритания - \"Уотърстоунс\".\r\nКнигата на 16-годишната девойка се появи по лавиците на магазините в Обединеното Кралство през месец май. Предвижда се и ново издание на сборника й, което ще включи още по-голямо количество нейни изказвания. Тунберг ще стане и временна водеща на предаване на Би Би Си. В него тя ще беседва със своите гости на екологични теми. Програмата ще се излъчва по време на коледните и новогодишните празници в периода от 26 до 31 декември.\r\n                    \n                    \n                \n                \n                \n                Грета беше номинирана тази година за Нобеловата награда за мир. Тя стана известна с емоционалната си реч за опазването на планетата пред ООН в края на месец септември, която получи широк обществен отзвук.", "date": "2019.11.29", "title": "Грета Тунберг стана автор на годината във Великобритания "}
{"url": "https://www.dnes.bg/obshtestvo/2019/11/29/i-nai-kalpaviiat-kupen-alkohol-po-siguren-ot-nai-dobriia-domashen.431242", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Нашата страна е сред рекордьорите по консумация на твърд алкохол. Експерти алармират, обаче, че с наближаването на празниците, ще има и доста фалшив алкохол.\r\nДори най-калпавата ракия и най-калпавото вино, произведени в заводски условия, са много по-здравословни и хигиенични от най-добрите, произведени в домашни условия. Това подчерта директорът на Изпълнителната агенция по лозята и виното Красимир Коев пред .\n\r\n\"Обектите, от които хората се насочват да закупят тази напитка, е критерият дали виното е проверено и отговаря на всички изисквания\", отбеляза Коев и добави, че изключително съмнителни са вината, продавани на паркинги, пазари и пред входната врата.\r\n                    \n                    \n                \n                \n                \n                Експертът уточни, че не е добре да прибягваме до хора, които продават до колите си или дворовете на къщите си.\r\nДиректорът на Изпълнителната агенция по лозята и виното апелира хората да не прибягват до такива покупки. По думите му съдовете, които се ползват за производство в домашни условия, не могат да имат хигиената на тези във винарските предприятия или при тези, произвеждащи ракия.\n\r\n\"Нека този, който го е произвел, да си го пие. В кочини се крие алкохол! А бутилката се продава в хубав вид - измита, изчистена\", заяви още Красимир Коев в \"България сутрин\". Експертът уточни, че не може да се влиза в домовете на хората, за да се избегнат подобни ситуации. \n\r\nТой е на мнение, че българските вина са изключително качествени и на достъпни цени. Контролира се всичко, което влиза в България, увери Коев. А проверки на производителите на алкохол се извършват целогодишно.\n\r\nСпоред него тенденцията в последните 3-4 години е запазване на цените на гроздовата продукция. Дори да има повишаване на цената, винаги това оставало за сметка на винопроизводителя, който коригирал своята печалба.\n\r\n\"Всяка година се разпределят по 26,5 млн. евро за изграждане на нови винарски предприятия, за засаждане на нови лозя, за промоция на нашето вино, за застраховка на реколтата, за винен туризъм\", каза още Красимир Коев.\r\nТой коментира и предложението за промени на въпроса на акцизите и данъчните складове. Ще оскъпи ли работата на производителите това начинание?  \"Двете страни ще намерят решение на въпроса. От една страна да има повишаване на контрола, но да не  се оскъпи до такава степен, че да има отлив на клиенти и прибягване на ракии и вина, произведени в домашни условия\".", "date": "2019.11.29", "title": "И най-калпавият купен алкохол - по-сигурен от най-добрия домашен"}
{"url": "https://www.dnes.bg/obshtestvo/2019/11/29/dps-nastoiava-da-priemem-istanbulskata-konvenciia.431375", "text": "Ние имаме ясна и категорична позиция за Истанбулската конвенция и сме го казвали неведнъж, че ако тя беше подложена на гласуване в Народното събрание, ние щяхме да гласуваме \"за\". \n\n\nТова заяви лидерът на ДПС Мустафа Карадайъ след заседание на Централния съвет на партията по повод гласуваната вчера незаконодателна резолюция в ЕП за присъединяването на ЕС към Конвенцията за превенция и борба с насилието над жени и домашното насилие, известна като Истанбулската конвенция. \n\r\nИменно евродепутатът Илхан Кючук е сред вносителите на тази резолюцията. \n\r\nКарадаъй коментира, че евродепутатите на движението са гласували \"за\" тази резолюция и посочи, че това е по инициатива на всички групи в ЕП. \n                    \n                    \n                \n                \n                \n                \r\nОтносно посещението на премиера Бойко Борисов в САЩ, Карадайъ коментира, че е запознат само с информацията от медиите. \"Коментарите и анализите тепърва предстоят - да видим и резултатите. Засега аз съм запознат само с информация от медиите, нека да се запознаем с предмета и резултатите от това посещение\", каза лидерът на ДПС.\r\n ", "date": "2019.11.29", "title": "ДПС настоява: Да приемем Истанбулската конвенция"}
{"url": "https://www.dnes.bg/akoshtete-vqrvaite/2019/11/29/spored-cveta-koi-plodove-i-zelenchuci-da-iadete-za-hubava-koja.431278", "text": " Плодовете и зеленчуците са полезни, за да имате силен имунитет през студените месеци и да се чувствате добре. В тях има много витамини, а и ако хапвате повече плодове и салати, това ще се отрази чудесно и на фигурата ви.\r\nТрябва плодовете и зеленчуците, които хапвате да се разнообразни - това ще повлияе прекрасно и на кожата ви, пишат от \"Your Tango\". За да изглежда кожата по-блестяща и свежа и да е достатъчно хидратирана и гладка, залагайте на шарени порции. \r\n \r\nЕто и кои от тях да ядете.\r\n \r\nМорковите са най-важната оранжева храна за кожата, може да си правите и много маски с тях. Но залагайте често и на папая и пъпеш.\r\n \r\n зеле, броколи, спанак, киви\r\n\r\n\r\n\r\n\r\n \r\n", "date": "2019.11.29", "title": "Според цвета: Кои плодове и зеленчуци да ядете за хубава кожа?"}
{"url": "https://www.dnes.bg/notifikacii/2019/11/29/privikvat-turskiia-poslanik-v-parij-zaradi-obidi-na-erdogan.431376", "text": "Посланикът на Турция във Франция ще бъде повикан във френското външно министерство, за да даде обяснение за изявления на турския президент Реджеп Тайип Ердоган, който заяви, че френският президент Еманюел Макрон е в \"състояние на мозъчна смърт\", предаде АФП, като се позовава на съобщение на френското президентство.\n\r\nТова не е изявление, това са обиди. Посланикът ще бъде повикан в министерството, за да даде обяснения за това, посочи френското президентство.\n\r\nЕрдоган реагира остро днес на коментари на френския президент Емануел Макрон срещу турската операция \"Извор на мира\" в Северна Сирия, насочена срещу сирийската кюрдска милиция Сили за защита на народа, \n                \n                \n                \r\n“Френският президент казва, че НАТО е в мозъчна смърт. Уважаеми Макрон, виж, обръщам се от Турция, ще го кажа и в НАТО, първо ти провери твоята собствена мозъчна смърт”, заяви Ердоган на церемония в Истанбул, критикувайки изказване на Макрон, че Турция не трябва да очаква подкрепа от НАТО за своята военна операция в Северна Сирия. \n\r\nЕрдоган визира също изказване на Макрон по-рано този месец в интервю за сп. \"Икономист\", в което френският президент бе заявил, че НАТО е в \"мозъчна смърт\", припомня БТА.", "date": "2019.11.29", "title": "Привикват турския посланик в Париж заради обиди на Ердоган"}
{"url": "https://www.dnes.bg/akoshtete-vqrvaite/2019/11/29/7-znaka-che-e-kraino-vreme-da-se-podstrijete.431213", "text": "Косата на различните хора расте с различни темпове. Понякога неусетно става време за подстригване, но невинаги можем да усетим знаците за това. Така поставяме здравето и жизнеността на косъма в риск. Прекалено големите интервали между подстригванията могат да отслабят косата и да ѝ причинят увреждания.\r\nПо какво личи, че е крайно време да се подстрижете?\r\n\r\nЕдин от най-явните белези, че е време за подстрижка, са цъфналите и разслоени краища на косъма. Ако не сте ги забелязали, вгледайте се в краищата на косата отблизо. Ако забележите цъфтежи, не отлагайте посещението при фризьора си.\r\n\r\nАко боядисвате косата си вероятно сте забелязали, че от време на време цветът в краищата избледнява. Боите предизвикват изсушаване на косата, което е най-чувствително в краищата ѝ. Ето защо, ако сте забелязали изсветляване в тази зона на косата е време да се подстрижете. \r\n                    \n                    \n                \n                \n                \n                ", "date": "2019.11.29", "title": "7 знака, че е крайно време да се подстрижете "}
{"url": "https://www.dnes.bg/balkani/2019/11/29/istanbulskiiat-universitet-vyvejda-izuchavaneto-na-bylgarski-ezik.431299", "text": "На церемония в Истанбулския университет официално се даде началото на преподаването на български език във висшето училище. До момента на университетско ниво българският език и литература се изучаваха само в университета в Анкара, съобщава БНР.\n \n\r\nНа церемонията ще присъстват заместник-министърът на образованието Деница Сачева, ректорът на Истанбулския университет проф. Махмуд Ак и представители на висшето училище, генералният консул на България в Истанбул и български дипломати. Очаква се официалните гости от България да подарят на Истанбулския университет учебници и учебни помагала по български език. \n\r\nПреподаването на български език ще бъде част от Катедрата по славянски езици и литератури към Факултета по литература на Истанбулския университет, който има дълга традиция.\n                    \n                    \n                \n                \n                \n                \r\n„Към края на 19 век, след Танзимата - това е периодът на европеизация в Османската империя, се въвежда по-съвременен вид на образование. Този облик нашият университет придобива след основаването на Република Турция“, разказва Емине Инанър, ръководител на програмата по русистика. За модернизирането на образованието в Истанбулския университет помагат много учени от Германия, които намират в Турция убежище от режима на Хитлер.\n\r\nВъв факултета по литература на Истанбулския университет сега са записани около 13 000 студенти. Те изучават история, философия, археология и 25 древни и съвременни езици, като българският ще заеме място сред тях и ще стане 26-ият.\n\r\nОт славянските езици се изучават още руски, полски, украински и т. нар. „македонски“ език, който под формата на курсове се предлага и в други университети. Проф. Емине Инанър обяснява въвеждането на обучение по тези езици от края на миналия век насам в Истанбулския университет:\n\r\n„Понеже това са ни съседни страни, с които отношенията на Турция са задълбочени в икономическо, културно отношение, а също така имаме общи интереси, общо културно наследство, общи исторически моменти.“\n\r\nНачалото на обучението по български език е показателно за доброто развитие на българо-турските отношения в последните години, коментира още Емине Инанър.\n\r\nОт тази година българският език, литература и култура се въвежда като факултативен език в обучението. Предвижда се първоначално заниманията да се провеждат веднъж седмично като свободно избираем предмет. Студентите, които запишат този курс, ще получат съответните академични кредити. Група студенти вече са проявили желание да изучават нашия език, но очакванията са с времето техният брой да нараства. Програмата тази година ще обхване студентите от втори и трети курс.\n\r\n„По програмата „Еразъм“ нашите студенти имат възможност да учат един семестър или два семестъра в България. Със Софийския университет има, с Пловдивския университет. Наши студенти са учили в тези два университета“, допълва Джанан Ерсой, която ще преподава български език. Водят се разговори за сключване на споразумения за обмен на студенти и с Шуменския университет „Епископ Константин Преславски“. Според Джанан Ерсой близостта на българския и руския език би ускорила напредъка на студентите, които изберат да изучават български.\n\r\nСъседството с Турция, доброто качество на обучението, сходната кухня и начин на живот също са сред факторите, които обуславят академичния обмен.", "date": "2019.11.29", "title": "Истанбулският университет въвежда изучаването на български език"}
{"url": "https://www.dnes.bg/football/2019/11/29/sled-30-godini-veche-nikoi-ne-e-vinoven-za-tragediiata-na-hilzbyro.431264", "text": "“Кой изпрати 96-те в гроба? Кой е отговорен за 96-те?“, това питат семействата на 96-те жертви на \"Хилзбъро“, след като единственият обвиняем за смъртта на феновете на Ливърпул, Дейвид Дъкънфийлд, бе обявен за невинен.\r\n\"Хилзбъро“ е една от най-големите спортни трагедии във Великобритания. Не само заради големият брой жертви, но и заради дългото време, което отнема процеса. 30 години семействата на 96-те търсят справедливост. Похарчени са близо 60 милиона паунда.\r\n\r\nНа 15 април 1989 г. времето е слънчево, а феновете на Ливърпул и Нотингам Форест се събират на един от най-хубавите стадиони на Острова - \"Хилзбъро“, за финала на FA Cup. Всички били изпълнени с надежда за победа.\r\n                    \n                    \n                \n                \n                \n                Проблемите обаче започват малко преди началото на мача. Има броени минути до първия съдийски сигнал, а хиляди фенове са още пред стадиона. Тогава Дейвид Дъкънфийлд взима решението да отвори голямата порта и близо 2000 души влизат като вълна на стадиона. Но секторът, към който са се насочили, вече е препълнен. В края му, както на почти всеки стадион, има метална преграда, която да спре хората да слизат на игрището, но това означа, че феновете всъщност се намират в клетка.\r\nКадрите от \"Хилзбъро“ са ужасяващи. Хората се задушават, едни биват спасени, като са издърпани на горните трибуни, 96-те обаче са смачкани до смърт.\r\nИзглежда, че днес в Ливърпул всеки има връзка с трагедията.\r\n\"Имаше едно момче, с което ходех на училище, което беше на първите страници на вестниците, подавайки ръка през оградата. Картинката беше ужасна“, казва местен мъж пред BBC.\r\n“Бях малък по онова време, но двамата ми чичовци бяха там. От тогава те не са ходили на футболен мач“, спомня си друг.\r\n\"Всеки път, когато пееш You will never walk alone имаш сълзи в очите, защото се сещаш за онези, които никога повече няма да пеят“, казва един от феновете на Ливърпул.\r\nТри десетилетия семействата се борят за справедливост. Съвсем наскоро нова група е основана да помогне на онези, които са преживели трагедията – Даян, Деймиън и Иън са били на „Хилзбъро“ в онзи ден. За първи път те разказват историята си.\r\n\"Имах една приятелка зад мен. Тя крещеше, че умира, а не можех да направя нищо, за да я спася. Аз също се опитвах да дишам, но не можех, защото бях притисната, дробовете ми не можеха да се разгънат. Бях студентка по медицина по онова време, но тялото ми не можеше да направи нищо. Вината, че не съм успяла да помогна, е несравнима“, спомня си Даян.\r\n\"Опитах се да се самоубия. Да се самонаранявам. Направих си татуировка, защото беше по-позитивната алтернатива от това, да режа ръцете си. Загубих дъщеря си на \"Хилзбъро“, казва Дейвиън.\r\n\"Никога няма да преживеем това, което се случи. Трябва да се научим да живеем с него.  Знам, че накрая, когато хората си спомнят за теб, няма да казват само, той беше баща, съпруг, приятел. Ще казват \"Той е оцелял от Хилзъбро“. Това е нещо, което белязва живота ти“, споделя Иън.\r\nОцелелите живеят с травмата от 1989 година насам. 96 души обаче не оцеляват – 10-годишно момче, 37 тийнейджъри, родители, две сестри, баща и син, майка, пенсионер на 67. Родните им пазят спомените за тях.\r\n\"Изгубих чичо си преди да имам шанс да го срещна. Сега в мен има празнина, която няма да мога да запълня. Сега съм на 25 и това е всичко, което познавам. Не съм била на \"Хилзбъро“, но мога да нарисувам скица на мястото, да ви покажа входовете, да ви разведа из всички детайли на стадиона“, казва племенницата на една от жертвите, Брайън, Дийна Матюс.\r\n\"Аз съм сестрата на Брайън Матюс, който беше убит на \"Хилзбъро“. Прекарах почти половината си живот опитвайки се да защитя доброто му име. За 30 години не мисля, че е минал и ден, в който \"Хилзбъро“ да не е споменаван“, казва Деби. Нейната дъщеря Дийна сега учи за да стане адвокат. Кариерата си избира заради несправедливостта след онзи трагичен 15 април.\r\nПреди 30 години разследващите не гледат пълните доказателства, които сега са достъпни. В продължение на 30 години ситуацията изглежда така, все едно роднините са изправени сами срещу съдебната система. На 20-та годишнина от трагедията обаче нещо се променя. Тогава, на „Анфийлд“ политикът Анди Бърнхам държи реч. Изведнъж публиката избуха и започва да пее само едно: \"Справедливост за 96-те“.\r\nТова изпраща сигнал на \"Уестминстър\", започват да се сформират комисии, публикувани са важни документи, а през 2012 година премиерът на Великобритания Джеймс Камерън се извинява на семействата на жертвите. \r\nПрез 2015 година Дейвид Дъкънфийлд дава показания. Аудиото е публикувано едва сега, 4 години по-късно.\r\n\"Вярвате ли, че ако не бяхте пуснали потока от хора по тунела, това нямаше да се случи?“, пита разследващия.\r\n\"Да сър“, отговаря Дъкънфийлд. Той признава напълно вината си за смъртта на 96-те души. Той признава, че на сутринта след трагедията, е излъгал, че феновете на Ливърпул сами са нахлули на стадиона. Казва, че е бил стресиран, засрамен.\r\nПрез 2016 година съдиите признават, че нито един от феновете не е бил виновен за трагедията, а 96-те са били убити. Техните близки чакат това решение дълги години. Когато то е взето, всички в залата – семействата, съдиите, адвокатите, започват да плачат.  Но истинският процес тепърва предстои и вчера съдът взе решението -  Дейвид Дъкънфийлд е невинен.\r\nВ залата отново има сълзи, но този път не са от щастие.\r\n\"96 души са признати за убити от съда и някой трябва да бъде отговорен за това убийство.“\r\n\"Никой никога няма как да отрече факта, че нашите близки бяха убити. Всички знаем, какво се случи и се надявам, че когато всички си легнат да спят спокойно тази вечер, ще знаят, че са ни отнели правото да страдаме и шанса истината да стане ясна на цялата държава.“", "date": "2019.11.29", "title": "След 30 години: Вече никой не е виновен за трагедията на \"Хилзбъро\""}
{"url": "https://www.dnes.bg/obshtestvo/2019/11/29/nad-2000-dushi-u-nas-sa-hiv-pozitivni-no-kolko-tochno.431381", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБлизо 2000 души у нас са ХИВ позитивни, но точният им брой няма как да бъде разбран.\r\nВъзможно е обаче хората, които са заразени с ХИВ вируса, да са три повече от тези, за които статистиката знае.\r\nСпоред Елена Биринджиева от CheckPoint София и Момчил Баев от Single step, такъв е начинът, по който СЗО изчислява реално заразените.\r\n\r\nЗа съжаление, в България липсата на часосве по здравна и сексуална култура в училище са пропуск, когато става дума за информираност.\r\n", "date": "2019.11.29", "title": "Над 2000 души у нас са ХИВ позитивни. Но колко точно?"}
