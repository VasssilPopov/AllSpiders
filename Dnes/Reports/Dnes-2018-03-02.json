{"url": "https://www.dnes.bg/zvezdi/2018/03/02/rysel-krou-se-razdelia-sys-spomenite-si.369630", "text": "Опит, за да преодолее проваления си брак, Ръсел Кроу търси в освобождаването от ненужните си вещи, предава БТА. Роденият в Нова Зеландия актьор и носител на \"Оскар\" ще предложи над 200 лични принадлежности на търг, озаглавен \"Изкуството на развода\".\r\nС разпродажбата 53-годишният актьор иска окончателно да преодолее раздялата си с Даниел Спенсър, като загърби спомените и поеме глътка свеж въздух.\r\nНа търга ще бъдат предложени 227 вещи, сред които пръстени с диаманти, часовници, китари, филмови артикули, произведения на изкуството, два мотоциклета, автомобил \"Мерцедес\" от 2001 г.\r\nАукционът ще бъде организиран в Сидни от тръжна къща \"Сотбис - Австралия\" на 7 април. Това е датата, на която Ръсел Кроу и Даниел Спенсър сключват брак преди 15 години, а през 2012 се разделиха. Родители са на две момчета - Тенисън и Чарлз.", "date": "2018.03.02", "title": "Ръсел Кроу се разделя със спомените си"}
{"url": "https://www.dnes.bg/stranata/2018/03/02/sofiia-dalech-ne-e-bylgariia-dokoga-taka-dokoga-bednost.369602", "text": "Може ли да се подобри икономическото положение в Западна България, обявена от \"Евростат\" за най-бедния регион в ЕС? Не, не може. За да се направи това, следва да има целенасочена държавна политика, насърчаваща инвестициите в региона.Това коментира от Института за икономически изследвания към БАН.По думите на Сарийски усилията на бизнеса да осигури транспорт на потенциалните работници е мярка, която осигурява, в някаква степен, поминъка на хората в даден регион, но не би могла да насърчи инвестиции .\"Всичко това не се осигурява и затова тези райони стават все по-бедни, а можещите хора, родени там, се насочват към други места в страната или към чужбина\", отчете той. \"Докато няма целенасочена политика в сферата, няма как да има резултати. Статистиката показва, че от 1/3 от населението, заемаща близо 2/3 от територията на България, произвежда едва 14% от националния БВП\", посочи гостът в студиото. ", "date": "2018.03.02", "title": "София далеч не е България... Докога така? Докога бедност?"}
{"url": "https://www.dnes.bg/akoshtete-vqrvaite/2018/03/02/istinski-rai-maldivite-zabelejitelnata-krasota.369569", "text": "Точно когато имаме нужда от топло и уютно място, можем да се пренесем там, където слънцето е в изобилие - бял пясък, невероятни места за гмуркане, прозрачна вода.\r\n \r\nМалдивите отдавна са известни като една от най-романтичните и живописни дестинации на земята и без значение кой остров сте избрали за вашата почивка, може да се насладите на хипнотизиращия блус на морето и невероятното сливане на водата и небето.\r\n \r\n \r\nТова е островна държава в Индийския океан и най-малката по население и територия в Индия. Интересно е, че най-високата точка е едва 2 метра над морско равнище. Там няма нито една река или езеро и има недостиг на питейна вода. На Малдивите винаги е топло - между 24 и 33 градуса целогодишно.\r\n \r\nДържавата се сътои от 26 атола (ниски коралови острови), които се простират на територия от 90 000 квадратни метра, което я прави една от най-разкъсаните и разпръснати държави по територия в света. Официалният и най-разпространен език е дивехи, като английският се ползва почти навсякъде.", "date": "2018.03.02", "title": "Истински Рай – Малдивите. Забележителната красота!"}
{"url": "https://www.dnes.bg/politika/2018/03/02/radev-poiska-bylgariia-da-razvie-visoki-zdravni-standarti.369642", "text": "Президентът Румен Радев призова България да развие високи здравни стандарти, конкурентни в световен мащаб, и приветства възможността експерти на Световната здравна организация да предложат анализ на здравния ни модел. \r\nТова стана на среща на \"Дондуков\" 2 с генералния директор на СЗО д-р Тедрос Гебрейесус, на която президентът заяви, че години наред пациенти и медици стават свидетели на редица трансформации в българското здравеопазване, но не са удовлетворени от резултата.\r\n \r\nБългария е в процес на въвеждане на електронна здравна карта, необходимо е страната ни да развие високи стандарти, конкурентни не само в европейски, но и в световен мащаб, подчерта държавният глава, цитиран от своята пресслужба. Румен Радев и д-р Тедрос Гебрейесус бяха единодушни, че не само медицинската грижа, но и превенцията, здравното образование и здравословният начин на живот са важни предпоставки за подобряване на живота у нас и по света.\r\n \r\nСред основните приоритети в дневния ред на българското председателство на Съвета на ЕС е темата за здравословното хранене при децата, посочи на срещата Румен Радев. Президентът изрази интереса на страната ни към работата на комисията към СЗО, която ще търси решения, необходими за ускоряването на резултатите от борбата с хронични болести като сърдечно-съдовите, онкологичните болести и диабета. \r\n\"Страната ни има напредък в подобряването на здравното състояние на българите, но нараства броят на смъртните случаи от сърдечно-съдови и онкологични заболявания\", посочи Румен Радев.\r\n \r\nМалко по-рано през деня стана ясно, че СЗО ще подкрепи България в реформата на здравната система.\r\nЕдна от основните промени се предвижда да бъде въвеждането на нов здравноосигурителен модел, изтъкна Гебрейесус, който е в България, за да подкрепи възможността за засилване на сътрудничеството между Европейския съюз и Световната здравна организация в рамките на Българското председателство на Съвета на ЕС.\r\n ", "date": "2018.03.02", "title": "Радев поиска България да развие високи здравни стандарти"}
{"url": "https://www.dnes.bg/stranata/2018/03/02/bezdomnite-pseta-po-gradove-10-hiliadi-koi-sega-e-1-ruse.369568", "text": "Над 10 000 кучета скитат из улиците на големите градове в страната. Най-много бездомни животни има в Русе, където бройката е над 4000, а в столицата уличните песове са 3844.Единственият по-голям град успял да се справи със скитащите псета се  оказва Бургас. По данни на общинските власти такива отдавна няма.  Причината е освен в кампаниите за осиновяване на кучета, които се  провеждат всяка година, и в акциите за безплатно чипиране на домашни  кучета.Идентификационният чип помага при загуба на кучето да  бъде намерен собственикът му и да му бъде върнато, но също и за  намаляване на популацията на бездомните кучета при недобронамерено  пускане на свобода на четириногото от собственика.В този  случай собствениците се издирват чрез данните в чипа и им се налагат  санкции. В резултата на периодичните кампании до момента са чипирани над  2000 кучета. Данните сочат, че само за последните 4 години над 700  бездомни кучета са намерили свой стопанин и нов дом.Данните за Русе са от преброяване, извършено от неправителствени организации за защита на животните. В града има общински приют за безстопанствени животни, създаден през 2004 г. В началото е само с 15 клетки, но през годините се разраства и в момента разполага с 300 клетки за кучета и 15 – за котки.За периода от октомври 2016 г. до септември 2017 г. служители на приюта са заловили 913 кучета и са кастрирали 465. Общо 331 са върнати на местата, които са обитавали преди. Евтаназират се единствено неизлечимо болните животни и то след провеждане на необходимите изследвания и решение на комисия, като годишно се евтаназират между 10 и 15 такива кучета.\r\nВ столицата в последните години се наблюдава спад на безстопанствените песове.\"Доста хора ми се обаждат и казват, че в сравнение с преди 5 години доста е намаляла популацията на бездомните кучета. Причините за това са кастрацията и контролът върху осиновителите и собствениците от наша страна, съгласно нашите компетенции. Ние сме си поставили като мисия да говорим за отговорното отглеждане на домашни любимци. Уличните кучета не са дошли от небето. Първото улично куче е било нечий домашен любимец\", коментира пред \"Монитор\" шефът на столичното общинско предприятие \"Екоравновесие\" Веселин Асенов.Най-много са бездомните кучета в \"Панчарево“, \"Нови Искър\" и \"Люлин\".Във втория по големина град в България - Пловдив уличните кучета през миналата година са били 675, а две години по-рано техният брой е бил 785.Около 400 са пък безпризорните скитащи кучета по улиците и кварталите на Стара Загора в началото на 2018-а година, показва справката на шефката на общинския приют Полина Георгиева, която е категорична че по-голямата част от четириногите са без чипове и не са подлагани на кастрация.Причината е в неспиращото изхвърляне на новородени домашни любимци от стопаните им. Приютът в източния край на града на липите разполага с капацитет за отглеждането на 50 животни. В средата на февруари там има 60 питомника, за които се грижат 4-ма души, а други двама се занимават със залавянето на безпризорни и евентуално опасни кучета по сигнал на граждани. Традиционно бюджетът на институцията е в рамките на 100 000 лв., които по принцип са недостатъчно за справянето с проблема.\r\nВ морската столица безстопанствените кучета са 630 според данни на общинската дирекция \"Управление на сигурността и контрол на обществения ред\", която има грижата да следи и регулира популацията им. В началото на февруари т.г. броят на кучетата, прибрани от улиците на Варна и обитаващи общинския приют за безстопанствени животни в близкото село Каменар, е 119.", "date": "2018.03.02", "title": "Бездомните псета по градове – 10 хиляди. Кой сега е №1? Русе!"}
{"url": "https://www.dnes.bg/mish-mash/2018/03/02/nov-piyrsing-kakvo-triabva-i-ne-triabva-da-pravite.369623", "text": "Поставянето на пиърсинг, независимо дали е на ухото, носа или на друго място, си е инвазивна процедура, която изисква грижи и предпазни мерки. Всеки организъм е различен и съответно реагира по различен начин към нея.Експертите не одобряват поставянето на обеци по тялото, но ако хората настояват за това, все пак е необходимо да се вземат всички предпазни мерки и да се полагат грижи.- Всички материали, които се използват по време на процедурата, трябва да са стерилни и за еднократна употреба, тъй като могат да доведат до сериозни инфекции.- Поддържайте областта около пиърсинга чиста, за да не попаднат бактерии от кожата или косата. Помнете, че това е отворена рана, която лесно може да се замърси.- Почиствайте пиърсинга с антибиотични разтвори и прилагайте антибиотични кремове.- Ако имате признаци на инфекция, потърсете лекарска помощ.- Пригответе се за болка, която ще продължи няколко дни.- Не се опитвайте да смените обецата, преди раната да е напълно излекувана. Времето за излекуване варира от 4 до 6 седмици. Преди да се смени с друга обеца, кожата трябва да е зараснала.- Не отстранявайте коричките. Съвсем естествено е около раната да се образува коричка, която обикновено изкушава да бъде отстранена. Не бива да правите това обаче, за да не повредите пиърсинга. Още любопитни новини за красота четете на ", "date": "2018.03.02", "title": "Нов пиърсинг – какво трябва и не трябва да правите?"}
{"url": "https://www.dnes.bg/balkani/2018/03/02/evrosreshtite-s-baven-rezultat-no-vajni-za-bylgariia.369567", "text": "\r\n                        \r\n                        \r\n                        \r\n                    Срещи като тази между лидерите от Западните Балкани, Юнкер и Могерини в София не дава очаквания за бързи резултати. Нейната цел е да материализира казаното в новата стратегия, като в същото време да подчертае значението на България като председател на Съвета на ЕС и адресант на инициативи, важни за региона.Това коментира пред Николай Кръстев в интервю за  бившият български посланик в Скопие и Белград Ангел Димитров.\n\nСрещата в София, посочи Димитров, е логичен завършек на важната обиколка на председателя на ЕК и еврокомисаря по разширяването Йоханес Хан в страните от региона.Той е категоричен, че присъствието на гости от такъв ранг у нас е не само формално, а и много важно за успеха на европредседателство, както и за успеха на българската политика и дипломация.Това, дали страната ни ще остане мотор за процесите в региона и след европредседателството зависи от усилията на външната ни политика.\"Убеден съм, че такива усилия ще се полагат\", категоричен е Димитров.", "date": "2018.03.02", "title": "Евросрещите – с бавен резултат, но важни за България"}
{"url": "https://www.dnes.bg/zvezdi/2018/03/02/kaili-djenyr-se-pohvali-s-malkata-stormi.369627", "text": "Кайли Дженър показа снимка на \"ангелското бебе\" Сторми. Дъщерята на риалити звездата вчера направи един месец и затова тя реши да даде възможност на феновете си да зърнат по-отблизо малката.Кайли е споделила кадъра в Instagram и е написала под него: \"Моето бебе ангелче днес става на един месец\".На снимката мис Дженър е облечена в тъмен камуфлажен гащеризон и бели маратонки, но се вижда, че е на път да върне формата си отпреди раждането.Най-малката сестра от клана Кардашян роди бебе на приятеля си Травис Скот на 1 февруари. По-наблюдателните фенове са забелязали нов, ефектен пръстен на безимения пръст на Кайли и са убедени, че той е годежен. Още новини за звезди четете на ", "date": "2018.03.02", "title": "Кайли Дженър се похвали с малката Сторми"}
{"url": "https://www.dnes.bg/stranata/2018/03/02/leden-dyjd-spria-dvijenieto-na-kolite-v-rusensko.369644", "text": "Ограничава се движението на всички МПС в област Русе поради силен дъжд и поледици, съобщават от АПИ.Машини на снегопочистващите фирми опесъчават пътните участъци. \r\nЗаради тежките атмосферни условия се ограничава движението и по път I-2  Русе – Разград – Шумен в областите Разград и Шумен и по път II-21 Силистра – Русе в област Силистра поради спряно движение в съседната област Русе.От АПИ съобщиха още, че се ограничава и движението за МПС над 12 т в област Враца поради поледици.\r\nЗаради очаквани поледици в почти всички области в Северна България е обявен оранжев код за опасност за тази нощ. За утрешния празничен 3 март кодът е жълт, отново заради опасност от поледици.", "date": "2018.03.02", "title": "Леден дъжд спря движението на колите в Русенско"}
{"url": "https://www.dnes.bg/health/2018/03/02/zeolit-mineralyt-koito-se-griji-za-kojata.369427", "text": "Клиноптилолит или зеолит, както е най-известен, е порест минерал, съставен най-вече от калций, магнезий, алуминий, силиций и кислород. Той има способността да задържа катиони от средата, в която се намира и от своя страна да отделя други. Популярен е със своето пречистващо свойство- поставен във вода, премахва всички вредни вещества, попаднали в нея. Много хора използват зеолита, за да се справят с различни проблеми. Заради свойството му да елиминира вредните вещества в тялото, той се използва като средство за по-здрава кожа. Именно тя е онази част на тялото, която първа ни подсказва, че се нуждаем от детоксикация.  Възпаления, акне, суха или по-чувствителна кожа, псориазис, белези, рани, са състоянията, които се повлияват много добре от минерала. Зеолитът абсорбира токсините, свободните радикали и йони от кожата, прави я по-гладка и мека. След това действа като имуностимулатор и поддържа баланса на рН в тялото.  Доказано е, че зеолитът има способността да проникне дълбоко в клетките и да неутрализира алергените от тях. Ето защо е ефикасно средство за борбата с кожни проблеми.   ", "date": "2018.03.02", "title": "Зеолит – минералът, който се грижи за кожата"}
{"url": "https://www.dnes.bg/sofia/2018/03/02/sofiia-se-podgotvia-ogranichavat-dvijenieto-za-3-mart.369636", "text": " В центъра на столицата се въвежда организация на движението във връзка с отбелязването на националния празник 3 март, съобщиха от Столичната община.Забранява се влизането на пътни превозни средства в двете посоки, престоят и паркирането от 8.00 ч. до 12.30 ч. на 3 март по ул. \"Оборище\" - между бул. \"Васил Левски\" и ул. \"Г. С. Раковски\"; по ул. \"Московска\" - между бул. \"Васил Левски\" и ул. \"Г. С. Раковски\"; по ул. \"11 август\" - между бул. \"Княз Ал. Дондуков\" и пл. \"Св. Ал. Невски\"; по ул. \"15 ноември\" - между бул. \"Цар Освободител\" и пл. \"Св. Ал. Невски\".Забраната се въвежда от 14.00 ч. до 21.00 ч. на 3 март за бул. \"Цар Освободител\" - между бул. \"Васил Левски\" и ул. \"Г. С. Раковски\"; за ул. \"15 ноември\" - между бул. \"Цар Освободител\" и пл. \"Св. Ал. Невски\"; за ул. \"Аксаков\" - между бул. \"Васил Левски\" и ул. \"Г. С. Раковски\"; за ул. \"Цар Шишман\" - между ул. \"Славянска\" и пл. \"Народно събрание\"; за ул. \"6 септември\" - между ул. \"Славянска\" и бул. \"Цар Освободител\"; за ул. \"Хаджи Димитър\" - между бул. \"Васил Левски\" и ул. \"Цар Шишман\".От 11.30 ч. до 12.30 ч. на 3 март се забранява влизането на пътни превозни средства в двете посоки, престоят и паркирането по ул. \"Леге\" - между ул. \"Съборна\" и пл. \"Атанас Буров\".Същото ограничение се въвежда от 14.00 ч. днес до 21.00 ч. утре по ул. \"Оборище\" - между ул. \"Г. С. Раковски\" и ул. \"11 август\". Закриват се и базарите за художествени произведения.От 7.00 ч. до 12.30 ч. на 3 март се забранява паркирането на паркинга на пл. \"Николай Гяуров\", а от 7.00 ч. до 21.00 ч. - на паркингите на пл. \"Народно събрание\"; на паркингите на пл. \"Св. Александър Невски\"; на ул. \"Оборище\" - между ул. \"Г. С. Раковски\" и бул. \"Васил Левски\".От 21.00 ч. до приключване на проявите на 3 март само при необходимост и по преценка на отдел \"Пътна полиция\" при СДВР ще се забранява влизането на пътни превозни средства по бул. \"Цар Освободител\" - между ул. \"15 ноември\" и ул. \"Г. С. Раковски\".По време на подготовката и отбелязването на националния празник ще бъдат закрити местата в режим \"синя зона\" в посочените по-горе места. ", "date": "2018.03.02", "title": "София се подготвя: Ограничават движението за 3 март"}
{"url": "https://www.dnes.bg/notifikacii/2018/03/02/rabotodatelite-ne-se-plashete-ot-vnosa-na-rabotnici.369606", "text": "Компании, които са правили проучване и не са инвестирали тук, заради липсата на човешки ресурси, са десетки и стотици. Това е най-острият проблем, който стои пред икономиката на страната, той задържа нашето развитие. Така коментира липсата на работна ръка  председател на УС на Асоциацията на индустриалния капитал в България (АИКБ) в ефира наСпоред него това не е проблем за големите компании, защото те ще си намерят кадри от държавни администрации и от банки, като дават добри заплати.Велев смята, че у нас този проблем не се решава адекватно.", "date": "2018.03.02", "title": "Работодателите: Не се плашете от вноса на работници!"}
{"url": "https://www.dnes.bg/world/2018/03/02/evropa-ostava-v-plen-na-studa-i-snega.369597", "text": "Значителна част от Европа остава и днес в хватката на студа и снега, взели за една седмица около 60 жертви, но в някои райони най-сетне настъпва подобрение, предаде Франс прес.\r\nСнежни бури блокираха днес преобладаващата част от Ирландия и принудиха британските власти да повикат на помощ армията за борбата с най-суровото време в района от близо 30 години, посочва Ройтерс.\r\nСлед ледената сибирска вълна Южна Великобритания и Ирландия бяха връхлетени от бурята \"Емма\", която блокира пътното и железопътното движение и доведе до анулиране на полети.\r\nНай-малко 24 000 домакинства, бизнес и търговски абоната останаха без ток в Ирландия, където се образуваха до 90-сантиметрови преспи. Обявената червена степен на тревога в страната се запазва. Затворени са училищата и дори фондовата борса.\r\nДесетки пътници останаха блокирани във влаковете през изминалата нощ в Южна Англия. Армията се притече на помощ на стотици шофьори на автомобили, заседнали в снега, и съдейства за превоза на лекари и медицински персонал до работните им места, съобщи говорител на британското министерство на отбраната.\r\nВремето в Шотландия леко се подобри, но властите предупредиха хората да не пътуват днес и през уикенда.\r\nЖеневското летище беше принудено да прекрати полетите и днес, за втори пореден ден, заради силните снеговалежи, съобщиха летищните власти, цитирани от Франс прес. Другото голямо швейцарско летище, в Цюрих, беше по-слабо засегнато и отмени само няколко полета.\r\nВ Швейцария в последните дни бяха регистрирани рекордно ниски температури, като по високите места те паднаха до близо 40 градуса под нулата.\r\nМакар в част от Централна Европа и на Балканите (главно Сърбия и Хърватия) да се наблюдава подобрение, в Полша продължава да е изключително студено. В последното денонощие там са починали още двама души, с което жертвите за седмица стават 23. През нощта в Южна Полша бяха отчетени минус 27 градуса. През деня се очаква \"повишение\" до минус 17 градуса, но след уикенда се очаква омекване на времето.\r\nМразовито остава и в Северна Италия, където и днес транспортът е парализиран, отбелязва ДПА. Заради заледена настилка са затворени автомагистралите между Милано и Болоня, североизточно и югоизточно от Болоня и между северните градове Пиаченца и Бреша, казаха от полицията. Заради замръзнали релси е спряно движението на влаковете по трасетата Генуа-Милано, Генуа-Торино, Генуа и западното крайбрежие, а също между Парма и Ла Специя.\r\nДокато всички тези страни се борят с необичайно тежка за тях зима, в градчето Фолдал в Централна Норвегия в последните дни беше регистриран европейски рекорд - до минус 42 градуса нощем. Това обаче не трогва местните жители, свикнали с големите студове. \"Животът като цяло следва обичайния си ход\", обясни пред телевизия ТВ2 кметицата Хилде Франкму Тваруен./БТА/\r\n ", "date": "2018.03.02", "title": "Европа остава в плен на студа и снега"}
{"url": "https://www.dnes.bg/obshtestvo/2018/03/02/pytuvashto-chitalishte-rodoliubie-i-syhraniavane-na-bylgarishtinata.369643", "text": "Ивайло Шопски е отявлен родолюбец и създател на \"Пътуващо читалище\". Преди две години той купува автобус, превръща го в читалище и започва да обикаля страната ни, пропагандирайки българщината.\r\nНа празничния 3 март читалището навършва две години. По този повод е организиран патриотичен рецитал в центъра на Банкя от 12 часа. До днес Ивайло Шопски е обиколил 85 града, където е провел десетки беседи.\r\n\"В ежедневието си контактувам с много българи, които се стараят да съхраняват традициите. В тях ми е надеждата за нашата държава. В днешно време моралните ценности останаха на заден план. Втълпяват ни модел на поведение, който е много близък до първичните инстинкти на хората. Кой говори за романтика и морал в днешно време?\", каза родолюбецът пред Bulgaria ON AIR.\r\nВ студиото на предаването \"Денят ON AIR\" той показа артефакти от годините, когато сме били под турско робство. Тази страшна кама е опасно оръжие, но мастилницата може да бъде много по-опасна, казва винаги Ивайло Шопски на децата. За него няма две мнения, че перото е по-остро от меча.\r\nТой отбеляза още, че най-важно е да си безкрайно искрен с децата, тъй като те улавят фалша повече от възрастните. Трябва да ги научим да са отговорни граждани, да милеят за родината, категоричен бе Шопски.\r\n\"Всеки трябва да се бори да променя средата около себе си. Не харесвам, че ни подменят моралните ценности и историята, затова от две години съм тръгнал от град на град\", каза още гостът.\r\nИвайло Шопски разчита на приятели, които му помагат със собствени средства и труд по работата върху автобуса-читалня. Активно се включват и общините у нас, призна със задоволство той. Интересът към уроците на Ивайло е много голям и постоянно валят покани за гостувания в различни градове.\r\n ", "date": "2018.03.02", "title": "\"Пътуващо читалище\" - родолюбие и съхраняване на българищината"}
{"url": "https://www.dnes.bg/politika/2018/03/02/ot-volia-dovolni-evropa-vijda-po-dobre-otkolkoto-bylgariia.369645", "text": "Партия \"Воля\" влезе в партньорство с \"Движение за Европа на нациите и свободите\". Преди ден лидерът Веселин Марешки бе на работно посещение в Брюксел по покана на лидерите на движението. Той проведе среща с домакините си в сградата на Европейския парламент, където се състоя и съвместна пресконференция за бъдещото партньорство. \n\n\r\nТой категорично обяви, че партията също се възприема като патриотична.\r\nВсе пак дойде и въпросът кое надделява във \"Воля\" - бизнесът или патриотизмът, тъй като политическата организация на Марешки се възприема по-скоро като бизнес насочена.\r\n\"Ролята на държавата трябва да бъде значителна във всеки един сектор, който е от значение за националната сигурност. Трябва да взимаме пример от държавите, които през последните години, дори десетилетия, продължават да се развиват - например Китай, която има 50% държавен дял\", отговори на въпроса гостът на Bulgaria ON AIR.\r\nНо коментарът му дойде и във връзка със скандалите около \"ЧЕЗ\", за които Дончев изказа личното си мнение: \"Да приемем държавата да има много по-голям дял, а не само контролен... Защо не и 100%?\"", "date": "2018.03.02", "title": "От Воля доволни: Европа вижда по-добре, отколкото България"}
{"url": "https://www.dnes.bg/eu/2018/03/02/briuksel-kym-mladejite-obikni-evropa-vyv-vlaka.369617", "text": "Европейската комисия задели 12 млн. евро за влакови билети, които ще купува за младежи, за да им покаже колко красива е Европа.\r\nИнициативата е на германската група на ЕНП в Европейския парламент, която успя да я прокара като европейско законодателство.\r\nСега Комисията осигури парите, а първите клиенти на европейските железници ще могат да започнат да обикалят по пътищата още от това лято.\r\nМежду 400 и 600 евро са определени на човек за тази година, като Еврокомисията очаква да купи билети за между 20 000 и 30 000 души. Това ще са младежи, родени през 2000 г., които ще участват в състезания, за да се класират за участие. Но в бъдеще билетът просто ще върви като подарък за рожден ден от ЕС, като заинтересованите просто се регистрират в интернет за участие.\r\nЦелта е, като пътуват, тийнейджърите да се осъзнаят като граждани на Европа и да се проникнат от европейските ценности, съобщават от Комисията. Разчита се, че като обикалят континента 18-годишните ще разширят мирогледа си, ще се привържат към учението в чужбина, активното гражданство, солидарността между хората и социалното включване.\r\nЩастливците ще бъдат избирани във всички държави членки на общо основание, въз основа на постиженията им по време на специално обявени за целта конкурси. Сред тях ще има хора, които не са или не биха могли да отидат в чужбина заради липсата на финансови възможности или заради ограничена подвижност.  Засега не е ясно как ще се определят маршрутите и с каква продължителност ще са те, но регламентът предвижда това да не са централни маршрути, за да могат младите наистина да се запознаят с Европа, вместо да обикалят най-туристическите дестинации.\r\n30 държави ще участват в програмата и 32 жп компании са спазарени за специалните билети.\r\nКогато разстоянията са по-големи, възможно ще  бъде влакът да се замени билети за автобус или за ферибот за по-отдалечените и островни държави, обясняват от Комисията.\r\nПод въпрос стои как ще се уреди въпросът с  участието на младежи от Източна Европа в инициативата, тъй като международните влакови връзки в региона не са добре развити. За разлика от западната част на континента, която е изпълнена с високоскоростни влакове, които биха позволили на участниците да се възползват от възможността да опознаят Европа.\r\nПари за програмата са планирани и за 2019 и 2020 г., като общият й бюджет е 1 млрд.евро.\r\n ", "date": "2018.03.02", "title": "Брюксел към младежите: Обикни Европа във влака!"}
{"url": "https://www.dnes.bg/televizia/2018/03/02/bednost-i-poroci-v-ierihon.369562", "text": "Тежката историята на провинциално градче в Йоркшър, чиито жители се борят с бедност и пороци са описани в сериала \"Йерихон\", който тръгва от 18-и март по телевизия Bulgaria ON AIR.Английската продукция е дело на режисьора и писател, създал световноизестните британски сериали \"Доктор Кой\" и \"Шерлок\" – Стийв Томпсън.Годината е 1874. Разорена вдовица на име Ани Куейнтейн (Джесика Рейн) и нейните две деца са изгонени от дома им, и принудени да започнат нов живот в Йерихон – усамотено бедняшко градче в каменистия Йоркшър Дейлс, Англия.Йерихон е дом на сбирщина от черноработници, пионери, проститутки и престъпници, които живеят и умират в сянката на виадукта, който строят.Бурно и провинциално, но с карнавална атмосфера, градчето Йерихон е място, на което хората с тайни успяват да се скрият, а любовта разцъфва въпреки всичко.Епичната серийна драма проследява историята и развитието на една общност, създадена от нищото, и нейните човешки терзания.Ролите са поверени на Джесика Рейн, Самюел Ботъмли, Ханс Матисън, Кларк Питърс, Даниел Ригби и др.Не пропускайте новия английски сериал \"Йерихон\" всеки уикенд, в 20:20 часа по\r\n\r\n\r\n ", "date": "2018.03.02", "title": "Бедност и пороци в \"Йерихон\""}
{"url": "https://www.dnes.bg/sport/2018/03/02/ot-cska-priznaha-bobi-mihailov-ni-pomogna-za-evropa.369637", "text": "Президентът на Българския футболен съюз Борислав Михайлов е имал решаваща роля в решението на УЕФА да допусне ЦСКА-София до участие в европейските клубни турнири от следващия сезон. Това разкриха от клуба на специална пресконференция.\r\n\"Това бе програма максимум за нас. Ролята, която БФС изигра в нашия случай, бе положителна. Мисля, че един от най-важните елементи беше, че Борислав Михайлов е много влиятелен в УЕФА и ние го поздравяваме затова\".\r\n\"Основно УЕФА кореспондират предимно с Футболния съюз по този въпрос. БФС направи един ход, който бе много важен, който даде знак - издаде лиценз на ЦСКА за евротурнирите. БФС винаги е откликнала на тези искове.\r\nНе мисля, че искове от други отбори ще бъдат възможни, но сме виждали всякакви екзотики. Ние не можем да спрем някого, ако иска да обжалва, но мисля, че решението ще бъде негативно. Това е окончателно решение\", каза адвокат Първан Първанов.\r\n", "date": "2018.03.02", "title": "От ЦСКА признаха: Боби Михайлов ни помогна за Европа"}
{"url": "https://www.dnes.bg/notifikacii/2018/03/02/zdraven-absurd-detskoto-otdelenie-v-smolianskata-bolnica-zatvaria.369586", "text": "\r\n                        \r\n                        \r\n                        \r\n                    Детското отделение на Многопрофилната болница в Смолян спира работа до дни. Причината e липса на достатъчно лекари.\r\nМалките пациенти ще бъдат пренасочвани към лечебното заведение в Мадан.\r\nНиколай е един от най-редовните пациенти на детско отделение. Родителите му разбират от екипа ни, че от 9 март за неопределено време отделението няма да работи и ако им се наложи хоспитализация ще трябва да пътуват до Мадан. \r\nНай-големият им страх е временното затваряне да не се превърне в трайно, съобщава ", "date": "2018.03.02", "title": "Здравен абсурд... Детското отделение в смолянската болница затваря!?"}
{"url": "https://www.dnes.bg/obshtestvo/2018/03/02/v-otpusk-po-bolest-i-bez-pari-absurdi-v-ochakvane-na-reshenie-ot-telk.369462", "text": "На 5.10.2016 г. 58-годишният Ивко Станев е блъснат от автомобил и получава множество травми по тялото си. Приет е в болница с първоначална диагноза травматичен шок.През следващите 12 месеца претърпява четири операции. Поради произтеклата временна нетрудоспособност му е даден отпуск по болест от 5.10.2016 до 23.12.2017 г.Проблемът, за който ни синът на г-н Станев в платформата HelpBook, се отнася до факта, че баща му трябва да чака до 10 април 2018 г., за да се яви за освидетелстване в ТЕЛК.В тази връзка синът недоумява защо трябва да чакат за ТЕЛК решение до 10.04.2018 г., при положение, че последният болничен на баща му е изтекъл на 23.12.2017 г.Кои си прехвърлят топката, пита синът на г-н Станев и допълва, че по този начин баща му ще е 5 месеца без никакви доходи от болничен заради ТЕЛК. Как да оцелее този човек?, пита той в сигнала си към Министерството на здравеопазването.Към подадения сигнал са приложени и следните документи:\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\r\nПлатформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.03.02", "title": "В отпуск по болест и без пари: Абсурди в очакване на решение от ТЕЛК"}
{"url": "https://www.dnes.bg/akoshtete-vqrvaite/2018/03/02/3-te-priznaka-che-imate-falshivi-priiateli.369574", "text": "Да сложиш край на едно приятелство никога не е лесно – изглежда самотно и твърде болезнено, но понякога трябва да направим този избор.\r\n \r\nКогато поддържаме близки отношения с някой, който не споделя нашите ценности и не намира тази връзка за достатъчно значима, това се оказва товар, от който трябва да се освободим.\r\n \r\nОтделянето от някой приятел или дори приятели може да се окаже най-доброто решение, което сте правили, защото тази раздяла е направила място за по-ценни хора в живота ви.\r\nВижте кои са признаците, че е време да се разделите с някой приятел:\r\n \r\n \r\nНормално е понякога да сме твърде заети и да забравяме да поддържаме контакт с приятелите, но не бива инициативата да е еднопосочна. Ако вие винаги търсите вашия приятел и знаете, че ако не се обадите той няма да се сети за вас, то това е първият знак, че нещо не е наред.\r\n \r\nЯвно този човек не показва открито своите истински чувства към вас, които вероятно не са така приятелски както си мислите.", "date": "2018.03.02", "title": "3-те признака, че имате фалшиви приятели"}
{"url": "https://www.dnes.bg/usa/2018/03/02/dvama-ubiti-pri-strelba-v-universitet-v-sasht.369640", "text": "Най-малко двама души бяха убити при стрелба в университет в северния щат на САЩ Мичиган, предаде ТАСС, като се позова на телевизия “Фокс нюз”.\r\nПо-рано бе съобщено за изстрели в кампуса на Централния Мичигански университет в град Маунт Плезънт. Полицията призова всички преподаватели и студенти да се укрият. Стрелецът все още е на свобода. \r\nЗаподозреният е 19-годишен чернокож младеж, който според полицията е въоръжен и опасен.\r\nМасовите стрелби са често явление в САЩ, където хората често имат огнестрелни оръжия, отбелязва Франс прес. Съвсем наскоро, на 14 февруари, 19-годишен младеж застреля 17 човека в гимназия в южния щат Флорида, преди да бъде задържан.\r\nМасовото убийство разпали с още по-голяма сила дебатите за ограничаване на правото на притежание на огнестрелни оръжия в САЩ.", "date": "2018.03.02", "title": "Двама убити при стрелба в университет в САЩ"}
{"url": "https://www.dnes.bg/politika/2018/03/02/borisov-govori-s-lavrov-obsydiha-zapadnite-balkani.369635", "text": "Министърът-председателят Бойко Борисов и руският външен министър Сергей Лавров проводоха телефонен разговор днес, съобщиха от правителствената информационна служба.\r\nЛавров поздрави българския премиер по случай националния празник на страната ни – 140-годишнината от Освобождението на България от османско иго, като подчерта, че културните ценности, обединяващи България и Русия, са основа за задълбочаване на двустранните отношения в редица сфери. \n\r\nЗатова България търси подкрепата не само на държавите-членки на ЕС, но и на други партньори като Русия, отбеляза българският министър-председател.\r\nБойко Борисов благодари на руския външен министър за участието му в днешното откриване на изложбата по случай 140 години от освобождението на България. Тя беше открита днес от посланик Бойко Коцев и министърът на външните работи на Русия в руското външно министерство в тържествена обстановка. \r\nИзложбата представя архивни документи, сред които копие на Сан-Стефанския мирен договор и ратификационни османски документи от 4 март 1878 г., подготвени от МВнР на Русия и от „Неизвестни фотографии от Руско-турската война 1877-1878 г.“, предоставени от Посолството и Българския културен институт в Москва. \r\n\"Изложбата е впечатляваща и тя показва нашата обща история. Признателни сме на нашите български приятели за увековечаването на паметта на такива изтъкнати военачалници като генералите Скобелев, Тотлебен, Гурко, Драгомиров. Нашите приятели грижовно пазят паметта на руските войници и офицери, които са положили живота си върху олтара на победата\", посочи Лавров. \r\nРуският външен министър заяви още, че общото ни културно и духовно наследство е основа за постъпателното развитие на нашето сътрудничество във всички области– политика, икономика, култура, туризъм. \r\n ", "date": "2018.03.02", "title": "Борисов говори с Лавров, обсъдиха Западните Балкани"}
{"url": "https://www.dnes.bg/zvezdi/2018/03/02/mariia-ilieva-oproverga-sluhovete-che-s-georgi-sa-razdeleni.369625", "text": "Поп певицата Мария Илиева тръгна да оборва появилите се слухове, че с бащата на детето ѝ живеят разделени.\"Това са лъжи! Георги е в България, а не в Белгия, както постоянно се твърди. Това, че пътува заради бизнеса си до Брюксел, не значи, че е зарязал семейството си. Той дори ще гледа малкия Александър, когато Мария се завърне на сцената\", заяви пиарката на звездата Калина Илиева пред \"България Днес\".Според нея Мария се чувства добре в новата си роля на майка, Александър расте здрав и щастлив, а в помощта около отглеждането му активно се включват бабите и дядовците.Близки до певицата споделят, че все пак има нещо странно в отношенията между нея и бащата на сина ѝ.\"Мария е човек, който брани със зъби и нокти личното си пространство и не споделя за личния си живот дори пред приятелки\", разказва запозната.Странно е, че в социалните мрежи Георги се представя за необвързан и не публикува общи снимки с Мария.Още новини за звезди четете на ", "date": "2018.03.02", "title": "Мария Илиева опроверга слуховете, че с Георги са разделени"}
{"url": "https://www.dnes.bg/notifikacii/2018/03/02/ukraina-ela-evropo-spasi-ni-ot-rusnacite.369628", "text": "\"Газпром\" прекрати газовите доставки за Украйна от вчера, въпреки че Киев си е предплатил цената. Това е станало ясно от разговор между външния министър на Украйна Павло Климкин с еврокомисиаря за енергетиката Марош Шефчович.Климкин телефонирал в Брюксел, за да поиска посредничеството на Европейската комисия за среща с руската страна, на която да се реши въпросът с доставките.Днес Шефчович ще се опита да уреди среща между украинския и руския министър на енергетиката, на която като посредници ще присъстват и представители на Европейската комисия.Според руски източници причина за прекратяването на доставките е липса на допълнително съглашение с украинския държавен оператор \"Нафтогаз\". Киев потвърди, че си е получил обратно предварително платената сума за доставките за март.Брюксел от години посредничи между страните, за да гарантира газа на украинците, но досега не се е случвало \"Газпром\" да върне вече платена сума.Засега транзитът през Украйна за Европа, включително и за България, не е засегнат, съобщи Европейската комисия. Украинците имат достатъчно запаси, но заради застудяването те предпочитали да не теглят от хранилищата, а да получават активен газ. Това можело да се направи през газопровода със Словакия, като се обърне потокът реверсивно.Русия доставя 5 млрд. куб.м газ на Украйна годишно, като \"Газпром\" обяви, че от 2019 г. смята изцяло да преустанови транзита за Европа през страната, като го пренасочи през \"Северен поток 2\" за Западна и Централна Европа и през \"Турски поток\" за Балканите и Южна Европа.", "date": "2018.03.02", "title": "Украйна: Ела, Европо, спаси ни от руснаците!"}
{"url": "https://www.dnes.bg/zvezdi/2018/03/02/liubopitni-fakti-za-tretata-podred-melaniia-trymp.369622", "text": "Доналд Тръмп от дълги години е публична фигура и за него знаем много. Може би повече, отколкото би ни се искало.Можем да говорим за външния му вид и за възгледите му с часове. Когато обаче става дума за неговата съпруга – Мелания Тръмп, информацията е далеч по-скромна.Повечето хора не знаят много за нея, а мнозина я виждат като трофейна съпруга. Дали обаче това наистина е така? Предлагаме ви някои любопитни факти за настоящата първа дама на САЩ.1. Тя е родена и израснала в Словения и благодарение на кариерата си като модел, пътува много(предимно в Европа), преди да стане гражданин на САЩ през 2006 г.2. Мелания е с 24 години по-млада от съпруга си Доналд Тръмп и е третата му съпруга.3. Тя е единствената първа дама, която е била модел на бельо в миналото си. Мелания обаче не започва своята кариера като модел за бельо, всъщност изявите ? стартират, когато е на 5-годишна възраст.4. Тя също така е и единствената първа дама, чийто майчин език не е английски. Останалите факти за първата дама на САЩ четете на ", "date": "2018.03.02", "title": "Любопитни факти за третата подред – Мелания Тръмп"}
{"url": "https://www.dnes.bg/politika/2018/03/02/svobodata-ne-ni-e-darom-otseche-karakachanov.369638", "text": "Ако на 3 март се абстрахираме от излишните спорове около историята ни, а бъдем преди всичко българи, мисля, че това би било полезно за всички. Това заяви министърът на отбраната Красимир Каракачанов, който откри изложбата \"Знамената на Българското опълчение\" в Националния военноисторически музей (НВИМ). \n\r\nТой напомни, че България не е получила свободата си даром. \"Повод за самата война е Априлското въстание. По време на войната българите участваха активно в нея. Първият израз на това участие беше създаденото опълчение, достигнало до числен състав от 12 444 души. Българският народ не стоя безучастен. Опълчението даде над 1300 човека жертви\", посочи Каракачанов, цитиран от БТА.\r\nВоенният министър добави, че трябва да бъдем благодарни на руския народ и на тогавашната руска държава, напомняйки, че на балканския театър на бойните действия са загинали десетки хиляди руснаци. По думите му не можем да премълчаваме този факт и не е почтено да го правим в името на някаква политическа конюнктура.\r\nИзложбата, която ще може да бъде видяна утре с вход свободен, е посветена на 140-ата годишнина от Освобождението на България и в нея са представени оригиналните знамена на Българското опълчение, сред които е и Самарското знаме. Светините - символ на стремежа на българския народ към свобода, ще бъдат експонирани утре, когато музеят традиционно ще работи с вход свободен за постоянната хронологична и външната си експозиция.\r\nОригиналните знамена на опълчението, пренесли през десетилетията героизма на българите и устрема на народа за извоюване на свободата си, са пет. Най-популярните са Самарското знаме, връчено на 3-та опълченска дружина, и знамето на Горнооряховските въстаници, ушито за Априлското въстание и връчено на 4-та дружина по време на Руско-турската война. Това са и единствените две знамена, участвали във войната и развявани в кръвопролитните боеве при Стара Загора, Шипка и Шейново. \r\nЗнамената на 1-ва и 2-ра дружина са ушити по поръчение на Добродетелната дружина, а със средства на българската общност в Киев е изработено знамето на 5-а дружина. Те не са участвали в бойни действия по време на Руско-турската война, но се развяват като знамена на опълчението на военния парад в Пловдив на 30 август 1878 година. Въпреки че само две от тях са свидетели на героизма на българите по пътя към свободата, всичките пет имат своя боен път. \r\nСлед Освобождението те стават знамена на Българската земска войска и участват във войните за национално обединение.", "date": "2018.03.02", "title": "Свободата не ни е даром, отсече Каракачанов"}
{"url": "https://www.dnes.bg/politika/2018/03/02/sindikatite-zad-kabineta-iskat-dyrjavata-v-chez.369604", "text": "КНСБ и \"Подкрепа\" застанаха зад правителството и искането му държавата да придобие контролен пакет акции в ЧЕЗ България. Двата синдиката призоваха и за оставането на Теменужка Петкова на поста й като енергиен министър.Вчера премиерът Бойко Борисов се срещна с Гинка Върбакова, чиято фирма спечели надпреварата за нов собственик на активите на ЧЕЗ в България и поиска контролен пакет на държавата в дружеството. Върбакова даде съгласието си, но днес чешкият министър-председател Андрей Бабиш обяви в свое изявление, че това няма как да стане, защото сделката е приключена.\n\n\nДнес КНСБ и \"Подкрепа\" излязоха с обща позиция, с която искат спешни законодателни промени, които да гарантират предварителен, текущ и последващ контрол на държавата върху каквито и да е сделки с критична енергийна инфраструктура, пише \"Дарик\".Според синдикатите в Закона за енергетиката трябва да се запишат същите изисквания към купувачите, които са залегнали в стратегията за приватизация, гласувана от Народното събрание.Двете организации предлагат още държавата да направи стъпки към придобиване на контролен пакет акции и в другите две електроразпределителни дружества.КНСБ и \"Подкрепа\" застават в защита на Теменужка Петкова и оставането й на поста. Синдикатите напомнят, че има поети ангажименти от нейна страна с конкретни действия и срокове за отстояване на дългосрочното развитие на ключови енергийни предприятия у нас.Необосновани смени сега могат да доведат до проваляне на срокове и ангажименти, и поставяне в рискова ситуация на въгледобивни, топлоелектрически централи и мрежови дружества, допълват от двете организации.", "date": "2018.03.02", "title": "Синдикатите зад кабинета, искат държавата в ЧЕЗ"}
{"url": "https://www.dnes.bg/obshtestvo/2018/03/02/neofit-bylgariia-posreshta-patriarh-kiril-s-iskrena-liubov.369639", "text": "Велика и паметна за всяко българско сърце годишнина ни събира днес - да отбележим заедно празника на свободата, изгряла за нас преди 140 години в резултат от жертвения подвиг и славната победа на православното воинство в Освободителната за страната и народа ни Руско-турска война от 1877-1878 г. С тези думи българският патриарх Неофит се обърна в приветственото си слово към Московския и на цяла Русия патриарх Кирил в приемния салон на Синодалната палата.\n\n\"Днес, в навечерието на 3 март, православна България Ви посреща с искрена любов и още веднъж Ви засвидетелства онези чувства на братска обич и признателност, които винаги е хранила към православния руски народ и към Руската православна църква\", се обърна патриарх Неофит към високия си гост.\r\nБългарският патриарх изрази надежда, че предстоящите празнични дни, прекарани в гостоприемна България, ще оставят в сърцата на руския патриарх и на водената от него църковна делегация топъл спомен за радостта от братското в Христа общение, от взаимната любов и доброплодно сътрудничество, които винаги в хилядолетната ни история са белязали отношенията между нашите две църкви и православни народи, съобщава БТА.\r\n\"Присъствието Ви сред нас е висока чест за православната ни църква, то е истинско духовно тържество и е още едно свидетелство за здравите връзки, които ни сплотяват и за които всички ние благодарим на нашия Господ Исус Христос, както и на Вас Ваше Светейшество, като изразител на братската в Христа любов и подкрепата от оглавяваната от Вас Света Московска патриаршия и на целия православен руски народ, когото ние искрено обичаме и който е винаги в нашите мисли и в нашите сърдечни молитви\", каза в словото си патриарх Неофит. \r\nОт своя страна патриарх Кирил посочи, че в Руската православна църква винаги ще се помни, че именно българските мисионери - ученици на Светите равноапостоли Кирил и Методий, през десети век са \"просветили нашите предци със Светата православна църква и са ги приобщили към славянската писменост, отворили са за тях съкровишницата на християнската култура и на светоотеческата мисъл\". \r\nБез българското православие не би било и руското православие, защото чрез българите - русите, са получили основите на говоримия, разбираемия за тях език, каза руският патриарх. По думите му, затова десетки хиляди руски войници, които са положили живота си за освобождението на България от робството, са върнали на братята българи този велик исторически дълг, който през вековете засвидетелства неугасимата братска обич между нашите църкви.\r\nВ началото на словото си патриарх Кирил се обърна към патриарх Неофит и към Светия синод на БПЦ, като сподели, че се радва пак да посети България и да приветства българския патриарх и неговото паство.\r\nРуският патриарх припомни, че в героичните събития в освободителната Руско-турска война през 1877-1878 г. с особена сила са се проявили високите нравствени качества на руските воини, които в продължение на много векове са били възпитавани в лоното на Руската православна църква. Като велик завършек на тази война е свободата и духовното развитие на православния български народ, спасението на неговия език, на културата и на традициите, каза патриарх Кирил.\r\nТой отново сподели, че е благодарен за поканата да посети България, благодари за общото тържество в София, както и за възможността да посети местата, свързани с подвига на руските войници и на българските опълченци.", "date": "2018.03.02", "title": "†Неофит: България посреща патриарх Кирил с искрена любов"}
{"url": "https://www.dnes.bg/notifikacii/2018/03/02/kremyl-novite-ni-oryjiia-ne-narushavat-iadreniia-paritet-v-sveta.369557", "text": "Кремъл категорично отхвърля обвиненията, че Русия нарушава международното право в сферата на стратегическата стабилност, предаде ТАСС.\r\n\"Категорично отхвърляме всякакви обвинения, че Руската федерация нарушава някакви положения и членове от международното право за контрола по разоръжаването. Русия е спазвала, спазва и ще спазва занапред всичките си международни ангажименти\", заяви пред журналисти Дмитрий Песков, прессекретарят на руския президент.\r\nФактът, че Русия разработва нови оръжия, не нарушава ядрения паритет в света - \"другата страна също има оръжия, от които не може да се защити Русия, тъкмо тук е паритетът. Точно това гарантира, че оръжията няма да се използват\", каза Песков, след като журналист заяви, че Русия се сдобива с оръжия, от които другата страна няма защита.\n\n\n\n\"Русия пък не развива оръжейни системи, които да неутрализират стратегическите сили на противника, и е много важно да се разбере това\", добави говорителят на Кремъл.Видеата, използвани от президента Владимир Путин при представянето на новите руски оръжия по време на вчерашното му обръщение към парламента на Русия, нямат отношение към конкретни държави, увери той.\"Не видях карта на Флорида\" там, каза Песков. \"Не виждам основания да се говори, че там са използвани някакви щати на САЩ\", допълни той. Според него клиповете са създадени чрез компютърна графика, без да се използват никакви карти.Обръщението на Путин няма милитаристичен характер и не бива да бъде смятано за начало на оръжейна надпревара. \"Русия не смята да се включва в никаква надпревара във въоръжаването\", заяви говорителят на Кремъл./БТА/\r\n ", "date": "2018.03.02", "title": "Кремъл: Новите ни оръжия не нарушават ядрения паритет в света!"}
{"url": "https://www.dnes.bg/politika/2018/03/02/edinodushno-ministyryt-da-vnese-predlojeniia-za-belene.369612", "text": "Въпреки че разискването за ядрената енергетика в парламента започна със скандал заради отсъствието на министъра в оставка Теменужка Петкова, то завърши с пълен консенсус.\r\nСъс 137 гласа \"за\" депутатите приеха предложението на ГЕРБ и решиха министърът на енергетиката да внесе до 30 юни конкретни предложения, свързани с възможностите за реализация на активите по проекта за изграждане на АЕЦ \"Белене\", в това число и отделяне на активите и пасивите за проекта в отделно юридическо лице.\n\nПодобно беше и проекторешението на БСП, която обаче иска министърът на енергетиката в едномесечен срок да предложи пътна карта за окончателно решение по проекта за АЕЦ \"Белене\". В крайна сметка обаче бе прието решението на управляващите.\r\nТеменужка Петкова се извини на народните представители, че разискването не е започнало навреме и обясни, че това е по нейна вина заради личен ангажимент.\r\nТя изрази задоволство, че когато става дума за енергетика има воля за търсене на политически консенсус.\r\n\"Когато става въпрос за ядрена енeргeтика, и за проекта \"Белене\", правим всичко възможно и работим в интерес на българските граждани. Имаме лицензирана площадка, оборудване, което е платено. Оттук нататък предстои въпросът как ще продължим напред, в каква посока\", коментира Петкова.\r\n ", "date": "2018.03.02", "title": "Единодушно: Министърът да внесе предложения за \"Белене\""}
{"url": "https://www.dnes.bg/kino/2018/03/02/bliasyk-45-mln-kristali-svarovski-na-oskar-ite.369517", "text": "Сцената на церемонията за раздаване на наградите \"Оскар\" в театъра \"Долби\" в Лос Анджелис ще бъде украсена с 45 милиона кристали \"Сваровски\", предаде Асошиейтед прес.Дизайнерът и сценограф Дерек Маклейн лично е избрал повечето от кристалите за обсипаната със звезди авансцена, която той създаде за шоуто в неделя.В интервю той каза, че в оформлението му са включени различни епохи от историята на киното, а целта е била да предизвика асоциацията за блясъка на Холивуд.Това е шестата поредна година, в която Маклейн проектира сцената за \"Оскар\"-ите. Всяка година той получава номинация за наградите \"Еми\" за работата си по шоуто.Най-престижните киноотличия в света ще бъдат раздадени за 90-и път на 4 март.", "date": "2018.03.02", "title": "Блясък! 45 млн. кристали \"Сваровски\" на \"Оскар\"-ите"}
{"url": "https://www.dnes.bg/obshtestvo/2018/03/02/lavrov-obshtoto-nasledstvo-osnova-za-priiatelstvoto-ni.369544", "text": "Културните и духовните ценности, обединяващи Русия и България, подхранват и днес приятелските руско-български отношения. Това заяви руският външен министър Сергей Лавров при откриването на изложба по повод честването на 140-ата годишнина от освобождаването на България от османско иго, предаде ТАСС.\r\n\"Убеден съм, че руско-българското братство, общото културно и духовно наследство могат да устоят на изпитанието на времето. Това е основа за развитие на двустранните връзки помежду ни, за сътрудничество във всички области - политика, икономика, туризъм, култура\", каза руският министър.\r\nЛавров изтъкна \"специалната роля\" на руско-турската война от 1877-1878 г. в историята на отношенията между Русия и България и между двата народа. \"Днес отдаваме дължимото на българските опълченци, сражавали се рамо до рамо\" с руските войски за независима България, добави той.\r\nПосланикът на България в Русия Бойко Коцев на свой ред отбеляза \"общите исторически, културни и духовни връзки\" между двете страни и двата народа. \r\nДа пазим общата си история е наш дълг и първостепенна задача, подчерта той.\r\n /БТА/", "date": "2018.03.02", "title": "Лавров: Общото наследство – основа за приятелството ни!"}
{"url": "https://www.dnes.bg/politika/2018/03/02/babish-otriaza-borisov-za-odyrjaviavane-na-chez-prikliucheno-e.369558", "text": "Чешкият премиер Андрей Бабиш попари желанието на Бойко Борисов българската държава да придобие контролен пакет над ЧЕЗ.Правителството ни обяви намерението за това вчера, след среща на министър-председателя и Гинка Върбакова, собственик на \"Инерком\", фирмата, която сключи сделката за придобиване на българските активи на електроразпределителното дружество.\n\n\nДнес от кабинета на чешкия министър-председател разпространиха изявление на Бабиш до българските медии. В него се казва, че Борисов е разговарял с чешкия си колега за възможността държавата да придобие ЧЕЗ.\"Българският министър-председател прояви интерес към възможността българската държава да придобие мрежата на ЧЕЗ вместо \"Инерком\". По този въпрос го насочих към ръководството на компанията и подчертах факта, че договорите с \"Инерком\" вече са приключени\", се казва в съобщението.Бабиш допълва, че е получил уверения от съвета на директорите на ЧЕЗ, че са взети всички законови мерки по отношение на \"Инерком\" и източниците на финансиране. \"Не са открити никакви причини, поради които сделката да не бъде завършена\", заявява още чешкият премиер.В началото на седмицата Борисов и Бабиш отново разговаряха заради сделката с ЧЕЗ и тогава чешкият премиер увери, че всичко по нея е законно и не представлява риск за нито една от страните. Министър-председателят на Чехия дори изрази готовност да изпрати материали от проверката на сделката до България.Ден по-късно Борисов съобщи, че информацията е получена и е внесена в секретното деловодство на парламента, а социалистите го нарекоха \"един хвърчащ лист\".", "date": "2018.03.02", "title": "Бабиш отряза Борисов за одържавяване на ЧЕЗ: Приключено е!"}
{"url": "https://www.dnes.bg/politika/2018/03/02/bsp-dyrjavata-sydrujnik-s-ginka-ne-da-se-kupi-chez.369555", "text": "От БСП отново настояха държавата да купи ЧЕЗ и обявиха, че не са съгласни кабинетът да бъде съдружник с Гинка Върбакова.\"Ние си стоим зад позицията - държавата да изкупи ЧЕЗ. Не сме съгласни българската държава, българското правителство да е съдружник с Гинка от Пазарджик, неизвестни офшорни компании, зад които не знаем какво стои\", настоя соцлидерката Корнелия Нинова по повод намерението държавата да купи контролен дял от ЧЕЗ.Тя запита и кога Бойко Борисов е узрял за тази идея.\n\n\n\n\n\"Само преди две седмици в Сандански премиерът заяви, че това е сделка между два частни субекта и че държавата няма никаква роля там. А после дойде на нашата теза\", допълни Нинова.По думите й заради сделката за ЧЕЗ е забъркан и международен скандал.\"Докато сме на върха на Европа, Борисов забърка международен скандал с друг европейски премиер, прехвърляйки отговорност там. Това е поредният удар върху европейския образ на България\", отсече Нинова.Червената шефка настоя и че вчера на изслушването е станало ясно кой стои зад Гинка Върбакова.\"Гинка повтори изказвания от пресконференция на ГЕРБ за \"Техноимпекс\" – вече е ясно кой стои зад нея\", настоя Нинова.Вчера Върбакова атакува Нинова и попита \"как една млада дама на 28 години, от село Крушовица, може да си купи \"Техноимпекс\".Според социлдерката обаче разликите са много и най-голямата е, че закупуването на \"Техноимпекс\" не влиза в домовете на 3 млн. българи и не им бърка в джоба за сметките за ток.", "date": "2018.03.02", "title": "БСП: Държавата – съдружник с Гинка? Не! Да се купи ЧЕЗ..."}
{"url": "https://www.dnes.bg/teatar/2018/03/02/arabska-nosht-za-choveka-jiveesht-v-betona-na-grada.369548", "text": "\r\n                        \r\n                        \r\n                        \r\n                    \"Арабска нощ\" - именно това приказно заглавие носи постановката на младия режисьор Борис Кръстев.Определената за урбанистична приказка ни сблъсква с редица актуални проблеми и сюжети за обикновения човек от различен етнос, заклещен между бетона на големия град, но мечтаещ за своя оазис.\r\nСпоред актрисата Неда Спасова цялата пиеса е обвързана с \"Приказките на Шехерезада\".\r\n\"Това заглавие на пиесата говори за един екзотизъм, приказка, фантазия и топлина в едно. Не сме засегнали темата за различните етноси. Не искаме да политизираме темата\", уточни Спасова в \"България сутрин\".\r\nПо думите ѝ пиесата залага по-скоро на фантазията и приказното, а не толкова на реалността и определено пиесата е една истинска комедия с много смях.\r\nАктьорът Сотир Малев пък влиза в ролята на немски домоуправител в \"Арабска нощ\" - \"леко застаряващ и много ярък персонаж\".\r\nВ студиото на той отбеляза, че акцентът в пиесата е сложен върху битието на хората, което ги затиска с еднообразие всеки ден.\r\nПостановката \"Арабска нощ\" може да гледате на 7 и 26 март в Театрална работилница \"Сфумато\".", "date": "2018.03.02", "title": "\"Арабска нощ\" за човека, живеещ в бетона на града"}
{"url": "https://www.dnes.bg/televizia/2018/03/02/cherni-pazari-v-edno-frensko-selo.369564", "text": "Сериалът, който разказва какво се случва в \"Едно френско село\" по време на Втората световна война, продължава като ни връща на 7 ноември 1940 г.\r\nПо време на кинопрожекция зрителите използват момента, в който в салона цари тъмнина, за да освирят ръкостискането между маршал Петан и Хитлер. Френската полиция е принудена да проведе разследване, за да открие подбудителя.  През това време Ремон е изненадан от прислужницата си Сара в прегръдките на Мари.А в следващия шести епизод ще видим как Марсел организира операция за разпространение на комунистически брошури, с помощта на ръководителката на пощата Сузан. Много бързо Жан застава на пътя им...Гледайте сериалът \"Едно френско село\" всеки делничен ден от 19:50 часа по телевизия \r\n ", "date": "2018.03.02", "title": "Черни пазари в \"Едно френско село\""}
{"url": "https://www.dnes.bg/politika/2018/03/02/novite-kasovi-aparati-krai-na-manipulaciiata.369541", "text": "\r\n                        \r\n                        \r\n                        \r\n                    Депутатите одобриха нови изисквания към касовите апарати в търговските обекти. Устройствата вече ще трябва да са само със специално определени от Националната агенция за приходите (НАП) софтуери. Оттук нататък всички производители на софтуер гарантират и носят отговорност пред НАП, че версията, която разпространяват, не съдържа модули, чрез които може да се променя или изтрива информация от касовия апарат.\r\nПромените в Закона за ДДС разбуни духовете в Народното събрание. Левицата видя пробив в системата и опит всички касови апарати да бъдат подменени.\n\n\r\nСпоред председателя на Комисията по бюджет и финанси Менда Стоянова промяната в закона касае само и единствено софтуера по управление на продажбите, който не всички търговски обекти притежават. \r\n\"Тази промяна в софтуера, която вчера бе приета, гарантира, че няма да може касовите апарати да бъдат манипулирани чрез модули. Не всички касови апарати обаче трябва да бъдат сменени. Новите модели отговарят на изискванията\", категорична е Стоянова.\r\nПо думите ѝ по-старите модели касови апарати - от 2012 година, са остарели и ще трябва да бъдат подменени.\r\n\"Всички знаят, че делът на сивата икономика продължава да бъде твърде висок, а проверките на НАП през тази година показаха, че манипулирането на софтуера е един от основните прийоми за криенето на приходи\", твърди бившият народен представител пред \r\nТя е на мнение, че в момента различни гаражни фирми правят подобни манипулативни софтуери и те се търсят много повече от търговците, защото имат възможност за подмяна на информацията за приходите.\r\n ", "date": "2018.03.02", "title": "Новите касови апарати – край на манипулацията!"}
{"url": "https://www.dnes.bg/obshtestvo/2018/03/02/nim-obiavi-vhod-svoboden-za-utreshniia-3-mart.369561", "text": "По случай Националния празник на България 3 март Националният исторически музей (НИМ) обявява вход свободен утре.Посетителите ще могат да разгледат изложбата \"Знаци на свободата и героизма\", посветена на 140-годишнина от Освобождението на България, която се открива същият ден, в 11,00 часа.НИМ ще e отворен за посетители от 9.00 до 17.30 часа, съобщават от музея.", "date": "2018.03.02", "title": "НИМ обяви: Вход свободен за утрешния 3 март"}
{"url": "https://www.dnes.bg/notifikacii/2018/03/02/zaradi-vzriveniia-bankomat-shumahera-i-baikata-v-aresta.369549", "text": "Топкрадецът на автомобили у нас Иван Янински-Шумахера е сред задържаните за взривения тази нощ банкомат в Илиянци. В ареста е и друг известен автоджамбазин – Юлиян Ценев-Байката.Двамата са се преквалифицирали от автокрадци на обирджии на банкомати, пише \"\".Общо петима бяха задържани след преследване от полицията тази нощ. Поредният банкомат, станал жертва на похищение, бе взривен тази нощ на бул. \"Рожен\" в кв. \"Илиянци\" в София.\n\n\nСигналът е подаден в полицията около 5:15 часа сутринта.Бандитите опитали да избягат, но полицията ги причакала, а след преследване ги хванала в района на Ихтиман. Те са били следени няколко месеца от полицаите от СДВР и Главна дирекция \"Национална полиция\". Криминалистите смятат, че е възможно те да са извършили още някои от взривовете на банкомати в София.Шумахера е един от най-известните и най-печелившите автокрадци в страната. Той има повече от 50 криминални регистрации и висящи дела. Сред завоеванията му са автомобилите на Младен Михалев Маджо и на бившата съпруга на експрезидента Юлияна Плевнелиева.За последно Шумахера бе задържан след разправия на \"Хемус\" преди година. Той опитал да избута друг автомобил от платното, стигнало се до размяна на реплики и вадене на пистолети.Шумахера и Байката били тандем в краденето на коли. Байката бил издирван от Интерпол и заради скимиране на пластики в Индия.", "date": "2018.03.02", "title": "Заради взривения банкомат: Шумахера и Байката в ареста!"}
{"url": "https://www.dnes.bg/pop/2018/03/02/sting-i-shagi-idvat-prez-iuni-dva-dni-shou-v-antichniia-teatyr.369559", "text": "Истински празник за меломаните е, че предстои турне това лято на Стинг, към което се присъединява и Шаги. Двамата изпълнители ще пеят в редица исторически места из цяла Европа.\r\nНа 19-ти и 20-ти юни в Античния театър Пловдив ямайският артист и британският рок-музикант и актьор ще представят на живо парчета от техния предстоящ съвместен албум \"44/876\", който излиза на 20-ти април.\r\nЩе звучат и едни от най-великите хитове на музикантите - \"Every Breath You Take\", \"Englishman in New York\", \"Message in a Bottle\", \"It Wasn’t Me\", \"Mr. Boombastic\" и \"Angel\".Историята на съвместния им нов проект започва с песента \"Don’t Make Me Wait\", посветена на карибското звучене, което е повлияло и на двамата, а в последствие записват цял албум, изпълнен с мелодичност, страхотно настроение и вдъхновяваща музика. Те разширяват общата си работа по време на турнето, като ще пътуват заедно със смесена банда, включваща музикантите на Стинг - Доминик Милър (китара), Джош Фрийс (барабани) и Ръфъс Милъл (китара), както и на Шаги - Моник Мюзик (беквокали), Джийн Нобел (беквокали) и Кевън Уебстър (клавир).", "date": "2018.03.02", "title": "Стинг и Шаги идват през юни. Два дни шоу в Античния театър"}
{"url": "https://www.dnes.bg/akoshtete-vqrvaite/2018/03/02/top-3-na-zodiite-koito-sa-nai-balansirani.369581", "text": "Всеки е способен на това да си изтърве нервите и да изгуби контрол над ситуацията понякога, но има някои зодиакални знаци, които успяват да се владеят добре и доста рядко изпадат в крайни състояния.\r\n \r\nТе виждат не само спора, възникнал в момента, а цялата картинка и поглеждат философски на проблема. Вижте кои зодии имат най-балансиран и уравновесен характер:\r\n \r\n \r\nКато се има предвид, че символът на Везните е везна е доста очевидно, че те са добре балансирани. Въздушният знак гледа да не стига до конфликт, независимо какво се случва и дори понякога да изпуска момента, в който трябва да вземе позиция, той не намира нищо лошо в това.\r\n \r\nНеговата философия е да разрешава проблемите по мирен път, без значение какви жертви трябва да направи. Везните никак не обичат да избират страна, те ще чуят всички мнения и ще опитат да останат неутрални.\r\n \r\nТова се оказва чудесно качество когато трябва да се водят дипломатични преговори, но не е така приятно, ако се налага да защитават себе си или някой близък.", "date": "2018.03.02", "title": "Топ 3 на зодиите, които са най-балансирани"}
{"url": "https://www.dnes.bg/world/2018/03/02/sasht-prodavat-protivotankovi-kompleksi-na-ukraina.369512", "text": "Правителството на президента на САЩ Доналд Тръмп даде одобрението си да бъдат продадени на Украйна противотанкови ракетни комплекси \"Джевлин\", предадоха агенциите, като се позоваха на Пентагона.\r\nЦената на възможната продажба ще възлезе на 47 милиона долара.\r\n\"Системата \"Джевлин\" ще помогне на Украйна при изграждането на нейния дългосрочен отбранителен капацитет да защитава суверенитета и териториалната си цялост и така да задоволи изискванията на своята национална сигурност\", заяви министерството на отбраната на САЩ.\n\nТо допълва, че предложената продажба няма да промени военното равновесие в региона.\r\nТози ход е сериозна ескалация по отношение на така наречената \"смъртоносна\" военна помощ (както наричат този тип военна помощ в САЩ) за Украйна.\r\nДържавният департамент на САЩ - органът, от който зависи разрешаването на подобни продажби, е уведомил Конгреса, че възнамерява да одобри продажбата. Сега Конгресът разполага със срок от 30 дни да я блокира, но не се очаква да го направи. Конгресмени и от двете партии отдавна лобират пред правителството да осигури тези оръжия.\r\nРешението беше оповестено същия ден, в който руският президент Владимир Путин обяви, че страната му е разработила нови ядрени оръжия, за които твърди, че не могат да бъдат прехванати от никой враг.\r\nВ уведомлението си до Конгреса Държавният департамент посочва, че възнамерява да продаде общо 37 комплекса с 210 ракети \"Джевлин\" американско производство. Ракетите ще дойдат от съществуващите запаси на армията на САЩ. /БТА/", "date": "2018.03.02", "title": "САЩ продават противотанкови комплекси на Украйна"}
{"url": "https://www.dnes.bg/balkani/2018/03/02/republika-nova-makedoniia-nai-podhodiashtoto-ime-za-sysedite.369546", "text": "\r\n                        \r\n                        \r\n                        \r\n                    \"Република Нова Македония\" е най-подходящ вариант за ново име на държавата, това смята бившият посланик на България в Скопие Александър Йорданов по повод протестите и споровете за името на западните ни съседи. Той обясни, че е изненадан от предложените варианти, които се обсъждат.\r\n\"В историята някъде има Македония, но тя сега се намира в три държави, а сега е създадена една нова държава, от четвърт век, и тази нова държава е върху част от територията на областта Македония, но тя е нова\", обясни Йорданов пред .По думите му всичко се върти около име, което съдържа географски понятия и точно това е проблем, защото държавите избягват да поставят географски имена на своите страни.Йорданов обясни, че една географска област не може да бъде част от територията само на една страна. Затова и гърците мислят, че в името на Македония има иредентизъм.\"Тоест опасност, че в един момент в тази държава ще се появят политици, които ще предявят претенции към съседна държава на базата на това географско име\", обясни бившият ни посланик в Македония.По думите му, ако ще се казва \"Горна Македония\", гърците си решават проблема, но трябва да знаем, че в тази част влизат Благоевград и Кюстендил. Същото се случва, ако името е \"Северна Македония\".Според журналиста Коста Филипов македонският премиер Зоран Заев не случайно е определил срок до края на юни да бъде решен спорът за името на страната.\"На него му трябва крупен политически резултат и той го свързва именно с членство в НАТО, а това може да стане през юли или с получаване на дата за започване на преговори\", обясни Филипов в ефира на \"България сутрин\".", "date": "2018.03.02", "title": "\"Република Нова Македония\" – най-подходящото име за съседите?"}
{"url": "https://www.dnes.bg/zvezdi/2018/03/02/bez-sinia-kryv-na-svatbata-na-hari-i-megan-moje.369579", "text": "Принц Хари и американската актриса Меган Маркъл ще поканят над 2 500 души да участват в тържествата в деня на сватбата им, съобщава \"Ройтерс\".\r\nСватбата им ще бъде на 19 май в Уиндзорския замък и ще бъде следена с особено внимание от хора от различни краища на света.\"Принц Хари и госпожица Меган Маркъл ще поканят за деня на сватбата си в Уиндзорския замък 2 640 души, които ще наблюдават пристигането на булката и младоженеца, техните гости и преминаването на процесията с каретата, щом тя тръгне от двореца\", пише в съобщение на двореца Кенсингтън.\r\nСред гостите ще бъдат представители на благотворителни организации, свързани с двойката, ученици от местни училища и членове на местната общност, предава БТА.Предварително избрани 1 200 души от Великобритания с различни биографични данни и на различна възраст също ще присъстват на тържеството.\r\n\"Принц Хари и госпожица Меган Маркъл казаха, че искат сватбения им ден да бъде така организиран, че представителите на широката общественост да се чувстват част от празненствата\", пише още в съобщението.", "date": "2018.03.02", "title": "Без синя кръв на сватбата на Хари и Меган – може!"}
{"url": "https://www.dnes.bg/obshtestvo/2018/03/02/v-stud-sniag-i-led-shipka-se-gotvi-za-140-toto-otbeliazvane-na-svobodata.369556", "text": "\n", "date": "2018.03.02", "title": "В студ, сняг и лед: Шипка се готви за 140-тото отбелязване на Свободата"}
{"url": "https://www.dnes.bg/stranata/2018/03/02/joro-plyha-ubitiiat-vyrhu-kapaka-na-kolata-v-plovdiv.369591", "text": "\nОткритият върху капак на кола мъртъв мъж в Пловдив е 40-годишният Жоро Джевизов от Столипиново, по известен като Жоро Плъха, информира traffinews.По-рано бе съобщено, че мъжът е бил убит, а малко преди това вероятно се е опитал да открадне фар от автомобил.\n\nЕдна от основните версии, по която работи полицията, е че някой е засякъл крадеца на местопрестъплението. Бандитът го е нападнал с нож, а човекът го застрелял. До трупа на Джевизов е открит нож, който е негов. Охранителна камера на съседна къща е записала опита за кражба. Убийството е било записано от охранителните камери на областната администрация. Опитът за кражба на фара е бил направен в 2:10 часа през нощта. На записите се вижда само как убитият Жоро Плъха кляка до предницата на колата и се суети около фара. ", "date": "2018.03.02", "title": "Жоро Плъха – убитият върху капака на колата в Пловдив"}
{"url": "https://www.dnes.bg/politika/2018/03/02/valentin-radev-gaikov-nakazan-no-si-ostava-na-posta.369552", "text": "Шефът на СОБТ Георги Гайков ще бъде наказан, но остава на мястото си. Това заяви вътрешният министър Валентин Радев по повод писмо на майката на убития командос Емил Шарков в Лясковец, която пита дали ще бъдат взети мерки срещу шефа на антимафиотите.В сигнала до министъра тя изразява и общото мнение на баретите, които обвиняват командира си в серия от нарушения.\"Видял съм нарушенията на Гайков и надолу по веригата. Той ще бъде наказан от мен с неповишаване в следващо звание. Аз съм преценил кой е Гайков, взел съм мнението на професионалното ръководство, имам и лично мнение. Но Гайков си остава там\", категоричен бе Радев.Той добави и че не е работа на майката на Шарков да дава съвети за това.Министър Радев коментира и случая с взривения банкомат тази сутрин в \"Илиянци\". Той каза, че петимата извършители са задържани и потвърди, че те имат криминално минало. Все още обаче не е ясно колко са откраднатите пари.\r\n\"Те са следени, добре е, че ги хванахме. Да свикнат всички тези, които посягат, че рано или късно ги хващаме. това е предупреждение за всички останали\", заключи вътрешният министър.", "date": "2018.03.02", "title": "Валентин Радев: Гайков – наказан, но си остава на поста!"}
{"url": "https://www.dnes.bg/crime/2018/03/02/petima-zadyrjani-v-ihtiman-za-vzriveniia-bankomat-v-iliianci.369514", "text": "Петима души са задържани за взривения банкомат в столичния кв. \"Илиянци\". Банкоматът на бул. \"Рожен\" бе взривен рано тази сутрин.\n", "date": "2018.03.02", "title": "Петима задържани в Ихтиман за взривения банкомат в \"Илиянци\""}
{"url": "https://www.dnes.bg/stranata/2018/03/02/v-dupnishko-kmet-prevyrna-djipa-si-v-snegorin.369504", "text": "В Дупнишко кмет преобрази джипа си в снегорин, за да почиства улиците на селото си, съобщава Нова тв. Кметът на село Бистрица Кирил Огненски закача греблото за личния си автомобил за втора поредна зима, защото парите за снегопочистване не достигат.От няколко дни село Бистрица не спи, защото кметът неуморно кръстосва улиците с джипа си и чисти като снегорин. Доволен от свършеното, кметът Огненски показва селото и изобретението си. 50-60 улици успява да ги почисти за два часа.\"Направих го за лично улеснение и за това на жителите на село Бистрица\", казва кметът.По думите му, има доволни, и недоволни от приспособлението му. Децата като го видели, му се карали защо минава от там да им разваля пързалката.", "date": "2018.03.02", "title": "В Дупнишко: Кмет превърна джипа си в снегорин"}
{"url": "https://www.dnes.bg/index/2018/03/02/receptata-dnes-pasta-s-gybi-smetana-i-div-luk.369404", "text": " :400 г паста150 г гъби400 мл течна сметана1 глава бял лук150 г пушена шунка/ бекон1 щипка сол1 щипка риган1 щипка черен пипер1 супена лъжица зехтин : Сварете пастата в подсолена вода. Междувременно в сгорещения зехтин запържете ситно нарязания лук и гъбите, нарязани на четвъртинки. Добавете подправките. Разбъркайте за 5-6 минути. След това добавете и нарязаната на кубчета шунка или бекон, в зависимост от това какво сте избрали. Отново разбъркайте, докато колбасът се запържи леко заедно със зеленчуците. В тигана добавете и сметаната. Разбъркайте я, за да полепне добре по зеленчуците. Накрая прибавете в тигана и сварената и отцедена паста. Разбъркайте я заедно с всички останали продукти в тигана и сервирайте веднага. ", "date": "2018.03.02", "title": "Рецептата Dnes: Паста с гъби, сметана и див лук "}
{"url": "https://www.dnes.bg/technology/2018/03/02/facebook-s-krachka-nazad-niama-da-razdelia-novinarskiia-potok-na-dve.369516", "text": "В четвъртък най-голямата в света социална мрежа Facebook Inc заяви, че слага край на теста за разделянето на две на новинарския поток, идея, която разкри как хората консумират новини в шестте страни, където бе тествана, и увеличи притесненията за мощта на Facebook, предава агенция Ройтерс, цитирана от.\r\nТестът създаде две серии със стрийминг публикации. Едната беше фокусирана върху снимки и други актуализации от приятели и семейството, а втората беше наречена \"изследвай емисията\". Тя беше посветена на материали от страници във Facebook, които потребителят харесва, като например медии или спортни отбори.\r\nСоциалната мрежа реши да сложи край на теста и да поддържа един поток, защото хората са заявили, че не харесват тази промяна, казва Адам Мосери, ръководител на отдела \"Новинарски поток\" във Facebook.\r\n\"Хората ни казаха, че са недоволни от публикациите, които виждат, и разполагането с две отделни емисии не им помага да се свързват повече с приятелите и семейството\", каза Мосери. \r\nТестът започна през октомври и се проведе в Боливия, Камбоджа, Гватемала, Сърбия, Словакия и Шри Ланка. Той бързо засегна трафика на уебсайтовете при по-малките медии.\r\nМосери каза, че компанията е \"получила обратна връзка, че за хората в тези страни е по-трудно да имат достъп до важна информация и че не сме съобщили ясно теста\".\r\nВ отговор Facebook ще преразгледа как да тества промяната на продуктите си.\r\n\"Надявам се, че Facebook ще прояви по-голям интерес към това, което се случва в страните, в които се правят тестове\", заяви журналистът от Словакия Филип Струхарик, който по-рано критикуваше теста.\r\nТой поясни, че новинарските медии са по-силни, когато не разчитат на Facebook за трафик. Самият той очаква трафикът от Facebook да се свие допълнително в дългосрочен план поради други промени в потока.\r\nВ Камбоджа медиите приветстваха края на този тест на Facebook.\r\nСоциалната мрежа стана все по-важна платформа за политически новини в Камбоджа, след като някои медии, критикуващи дългогодишния министър председател Хун Сен, бяха принудени да закрият дейността си.\r\n\"Потребителите на Facebook в Камбоджа ще могат отново да получат информация, след като традиционните и независими медии бяха принудени да затворят\", каза Ноп Ву, главен редактор на радио \"Гласът на демокрацията\", което е претърпяло огромен спад от 30% до 40% от читателите по време на теста.\r\nГлавният изпълнителен директор на Facebook Марк Зукърбърг разкри други промени в новинарския поток през последните два месеца, за да се бори със сензационния характер и да даде приоритет на постингите от приятели и семейство.\r\nНай-голямата социална мрежа в света и нейните конкуренти са под натиск от страна на потребителите и държавните органи да направят услугите си по-малко пристрастни и да ограничат разпространението на фалшиви новинарски материали и измами.", "date": "2018.03.02", "title": "Facebook с крачка назад – няма да разделя новинарския поток на две"}
{"url": "https://www.dnes.bg/sofia-film-fest/2018/03/02/bylgarskoto-prisystvie-na-sofiia-film-fest.369520", "text": "Количеството български филми, които ще видят киноманите в София, е без прецедент в историята на най-авторитетния филмов форум в България.  На 22-рия София Филм Фест ще бъдат представени общо 46 български пълнометражни игрални и документални филма, 11 от които са документални премиери, които представяме на вашето внимание.\r\n  (2018) на режисьорката Павлина Иванова ще има своята световна премиера в рамките на СФФ. Филмът е документален разказ за емигрант в Лондон, посветил живота си на музиката. След години лутане и крайности, 43-годишния Мирослав Атанасов – Морски получава нов шанс за семейство и дългоочакван  пробив като музикант. Мултинационалната група, в която свири, е на път да запише дебютен албум и да излезе на голямата музикална сцена.Филмът е продукция на Фронт филм. Продуцент е Светла Цоцоркова, оператор - Алекс Самунджи. Оригиналната музика в \"Синко мой\" е на \"The Turbans\" – интернационална музикална формация, съчетаваща вълнуващи традиционни близкоизточни и източноевропейски стилове и оригинални композиции в модерните си и енергични изпълнения. Групата ще има концерт след премиерата на филма на 14 март във фестивалния център \"В парка\" (над кино \"Люмиер\").\r\n е вторият документален филм на един от най-успешните български оператори Стефан Иванов, който ще има своята световна премиера в София през март. От 25 години авторът живее и работи в Канада, а кинотворбата му, посветена на емиграцията, е своеобразен опит за завръщането на Стефан Иванов към неговото житейско и професионално минало в България. Филмът е виртуозен визуален разказ за хора, емигрирали още в първите години след промяната на политическата система у нас, истински герои, чиито пътувания се оказват изключително рискови, неясни и пълни с надежда.\r\nГлавният герой във филма  на Мария Карагьозова е капитан на туристическо корабче. Той си спомня мечтата си, която успява да сбъдне през 1985 година - да обиколи света сам. Преминавайки през \"Желязната завеса\", Николай Джамбазов посочва пътя към свободата на едно цяло поколение млади българи. Филмът е копродукция на Белгия и България, а представянето му на фестивала е неговата национална премиера. \r\nФренско-българската копродукция  (\"Je vois rouge / I See Red People\") е дело на режисьорката Божина Панайтова. Тя е родена в България, но завършва висшето си образование – специалност Философия в \"Ла Фемис\" и създава своите оригинални филмови проекти, пътувайки между България и Франция. Предишният й филм \"Космонавтите\" (2014) бе показан на 18-ия София Филм Фест през 2014 година. \"Червено, твърде червено\" е разказ за това как самата Божина се изправя пред родителите си с провокативни въпроси за миналото им и евентуални връзки с българската държавна сигурност. В оригиналната трагикомична одисея, която смесва шпионския и семеен филм, историята започва със завърщането на Божина от Франция след 25-годишно отсъствие от България. С камера в ръка, Божина решава да разбере какво би станало, ако семейството й е сътрудничило на политическата полиция и комунистическия режим. Тя прави своето документално разследване и филмира всичко по темата. Продуцент на филма е Рой Арида, копродуцент е Арно Домерк, в копродукция с \"Andolfi\", Париж. \"Червено, твърде червено\" ще бъде представен в програмата на СФФ непосредствено след премиерата му на 68-ия филмов фестивал в Берлин, като ще участва в международния документален конкурс в София.\r\nНай-новият филм на кинодокументалиста Елдора Трайкова (2017) е разказ за живота и  всекидневието на четирима възрастни селски лекари в България. Сценарият е на Асен Владимиров. Филмът е продукция на ПроФилм с подкрепата на ИА „Национален Филмов Център“, а оператор е Емил Христов. Прожекцията на филма в международния документален конкурс на СФФ ще бъде и неговата премиера в София.\r\nНай-новият филм на режисьора Костадин Бонев –  отправя документален поглед към края на Османската империя и нейната агония, продължила 25 години. Конкретният фокус е върху геноцида срещу арменците, като според статистическите данни жертвите само през 1915-та година (убити и депортирани) са един милион и четиристотин хиляди души. „Изкореняване“ е продукция на Тривиум Филмс и документална студия Хайк, с подкрепата на ИА „Национален филмов център“, Golden Apricot Film Company и Full Moon Wolf.\r\n\"Симон срещу страха (Случаят Варсано)\" е документален разказ на сценариста, писателя, драматурга и режисьора Георги Тенев за най-мълчаливия български дисидент Симон Варсано. Той е медицински фотограф, състезател по водна топка, романтик, любимец на жените. За една нощ се превръща в арестант с простреляни крака и враг на тоталитарния режим. Берлинската стена пада, но Симон Варсано отказва да стане герой. Чак три десетилетия по-късно историята се завръща с един секретен филм на комунистическата Държавна сигурност. Предстои среща с младостта, среща с надеждите и илюзиите. И отново среща: Симон срещу страха.\r\nФилмът на Георги Тенев получи \"Златен ритон\" (2017) за „модерния разказ на необикновената съдба на Симон Варсано“. Той е продукция на АГИТПРОП в лицето на Мартичка Божилова. Заснет е от операторите Борис Мисирков и Георги Богданов, с подкрепата на ИА \"Национален Филмов Център\".\r\n на режисьорите Александър Крумов и Антон Богорисов представя атмосферата в една рота от студенти по актьорско майсторство, живопис и симфонична музика. По стечение на обстоятелствата всички те са отбивали заедно военната си служба през 1957 година, а днес са сред най-изявените през последния половин век български художници, актьори, музиканти, скулптори и режисьори. Това, което ги събира заедно, е откриването на необикновената фотографска изложба на Александър Сертев \"Добре дошли в родната казарма\". Тя е и повод много от тях да разкажат смешни, куриозни и трагикомични истории от онова време. Като например как Милчо Левиев изрязал демонстративно на плаца с ножица шинела си и той заприличал на фрак - след като старшината много пъти му натяквал, че шинелът трябва да е с 30 см по-къс. Режисьорът Людмил Стайков разказва през смях как заключил с катинар поделението в Мичурин и отишъл на плаж - останал сам като „постови“, докато другите били на учение за целия ден. Обаче минали проверяващи и историята добила гротескови измерения…\r\nФилмът е продукция на \"Тристан филм\" - Станимир Трифонов, с подкрепата на ИА „Национален Филмов Център“.  \r\n (2017) на режисьорите Радослав Илиев и Ивайло Пенчев е по сценарий на Иван Георгиев – Гец. Със средствата на киноархива, интервюта със специалисти и на базата на множество документи и фотоси, документалната творба изследва над 40-годишната борба за надмощие между „западния“ свят и социалистическия лагер. Студената война е време на жестоки драми и на прекършени човешки съдби за милиони обикновени хора от двете страни на Желязната завеса. Оператор на \"Студената война\" е Иван Михов. Филмът е продукция на Синемак с подкрепата на ИА \"Национален Филмов Център\".\r\n(2017) на режисьорката Станислава Калчева по сценарий на Геновева Димитрова e \"актуален дебат в мрежата за информационния потоп, в който интернет и телевизията ни давят\". Филмът поставя акцент върху идентичността – от спонтанността на желанието до автентичността на съпротивата. Български сюжети от световна тенденция, озаглавена от авторите на филма \"Offline\". Кинотворбата е продукция на \"АРС Диджитал Студио\", с подкрепата на ИА \"Национален Филмов Център\" и Българската национална телевизия.\r\nИмето на Мартичка Божилова  и АГИТПРОП като продуцент стоят и зад още един интересен документален проект - омнибусът \"Окупация 1968\" (България-Германия-Унгария-Полша-Русия), който ще закрие официалната програма на 22-ия София Филм Фест на 18 март. Филмът е киноразказ за войниците от \"братските\" армии на страните-членки на Варшавския договор, както и за Чехословашката окупация и функциите им в нея през август 1968 година. България участва в тази амбициозна копродукция с филма на Стефан Командарев \"Ненужен герой\". Премиерата на пълнометражната версия на филма ще се състои на 29 март в Дома на киното като закриващ филм на цялата програма на фестивала.\r\nВечерта на 9 септември 1968 година младши-сержант Николай Николов, един от малко над две хилядите български войници, изпратени в Чехословакия, за да потушат \"Пражката пролет\", напуска поста си и повече не се завръща. Последвалите събития превръщат 21-годишният войник в единствената жертва, дадена от окупационните войски. Петдесет години след трагичните събития филмът \"Ненужен герой\" разкрива повече за реалните обстоятелства около убийството на Николов… Днес само братът на загиналия и няколко останали приятели пазят образа на момчето в паметта си…", "date": "2018.03.02", "title": "Българското присъствие на София Филм Фест"}
{"url": "https://www.dnes.bg/politika/2018/03/02/cheshkata-presa-chez-zavladiava-politicheskata-scena-v-bylgariia.369521", "text": "Обществеността в България следи с напрежение развитието на ситуацията около продажбата на българския бизнес на ЧЕЗ, която се променя всеки ден, пише пражкият \"Лидове новини\". Вестникът припомня, че става дума за доставката на електроенергия за три милиона потребители, която трябва да бъде извършвана от неизвестната и неясно финансираната българска фирма \"Инерком\". \r\n\"Това е ужасен маскарад\", обявяват български журналисти, които следят как постепенно чешката енергийна компания завладява политическата сцена в България, пише изданието.\r\n\"Лидове новини\" съобщава, че Бойко Борисов е обявил вчера публично намерението на държавата да поеме контролен пакет от дяловете в \"ЧЕЗ-България\", които ЧЕЗ ще продаде на \"Инерком\". По данни на \"Лидове новини\" българския премиер е споменал за това намерение пред чешкия си колега (в оставка) Андрей Бабиш по телефона още в сряда вечерта.\n\n\n\n\nВ хода на общо петте телефонни разговора между двамата премиери Бабиш бил казал, че най-многото, което може да направи неговото правителство, е да съдейства за организирането на среща между държавната ЧЕЗ и \"Инерком\" с участието на българския кабинет.\r\nОстава основният въпрос защо ситуацията достигна такава критична фаза, пита пражкият вестник. Чешката и българската страна са имали още преди няколко седмици информация за собствениците на \"Инерком\" и за начините за финансиране на важната сделка, но не са се намесили преди подписването на договора за продажба.\r\nДруг чешки вестник - деловият \"Хосподаржске новини\" - също изтъква факта, че в ситуацията около продажбата на дъщерната фирма на ЧЕЗ в България отново е настъпила промяна. Премиерът Борисов обяви вчера, че държавата може да изкупи дялове от електроразпределителното дружество - възможност, която досега той отхвърляше.\r\n\"Имаме подписан договор, но ще видим какво ще ни предложи \"Инерком\", цитира вестникът Ладислав Кржиж, говорител на ЧЕЗ. При подписването на договора за покупко-продажба в петък българската компания е внесла в банка пет милиона евро (127 млн. чешки крони) невъзвръщаем депозит като гаранция, че ще плати договорената цена. Засега не е ясно какъв дял от бизнеса на \"ЧЕЗ-България\" иска да купи правителството в София, пише \"Хосподаржске новини\".\r\nБизнес изданието подчертава, че след подписването на договора преди седмица се е разразила политическа буря в България, като Борисов казал, че възприема всичко това като атака срещу себе си и своето правителство.\r\nЧешкият таблоид \"Блеск\" извежда в заглавие: \"Бойко Борисов се страхува, а Бабиш е в шок\" и констатира, че чешка държавна компания е станала \"двигател\" на българската политика.\r\n /БТА/\r\n ", "date": "2018.03.02", "title": "Чешката преса: ЧЕЗ завладява политическата сцена в България"}
{"url": "https://www.dnes.bg/world/2018/03/02/desetki-dushi-zaginaha-pri-pojar-v-baku.369523", "text": "Най-малко 30 души намериха смъртта си в пожар, избухнал днес в център за рехабилитация на наркомани в азербайджанската столица Баку, съобщи местната осведомителна агенция АПА, цитирана от Франс прес и ТАСС.\r\nАПА се позовава на предварителни данни от съдебномедицински експерти. \r\nАзербайджанското здравно ведомство и министерството на извънредните ситуации още не са информирали за броя на загиналите. \r\nЧетирима пострадали са настанени в болница.\r\nПожарът е потушен, причините се разследват.\r\n /БТА/", "date": "2018.03.02", "title": "Десетки души загинаха при пожар в Баку"}
{"url": "https://www.dnes.bg/politika/2018/03/02/cacheva-nadziratelite-se-inatiat-iskat-20-otgore-na-zaplatite.369536", "text": "Предложили на надзирателите 5% отгоре върху заплатите, те обаче се инатят за 20 на сто. Това стана ясно от думите на правосъдния министър Цецка Цачева.Тя призна, че работата на надзирателите е много тежка и непривлекателна.\"В момента има по-малко от 300 свободни места, но това е защото се назначават хора, след месец, два те се отказват и напускат“, обясни Цачева.От правосъдното министерство са заявили за следващия период от 2019 г. до финансовия министър допълнителни щатни бройки с осигурено финансиране, за да има по-голям баланс между затворници и надзиратели, но към момента повече пари за тях няма.Служителите в затворите са получили увеличение от 5%, каквото беше отпуснато за всички заети в сферата на сигурността.\"Срещнахме се и с финансовия министър и синдикатите на надзирателите, Владислав Горанов им предложи още 5 на сто увеличение над вече полученото от 5%, което сумарно е 10%, но синдикатите отказват, а това е тяхно право“, призна Цачева.Резултатът от този отказ е вече провелия се протест на надзирателите, а за 10 март е насрочен вторият.\"Синдикатите искат 20 на сто увеличение, каквото за настоящата година няма как да стане, няма такъв процент увеличение и в системата на МВР“, отсече министърката.", "date": "2018.03.02", "title": "Цачева: Надзирателите се инатят, искат 20% отгоре на заплатите"}
{"url": "https://www.dnes.bg/obshtestvo/2018/03/02/patriarh-kiril-za-3-mart-u-nas-rusiia-prashta-rezervniiat-putin.369518", "text": "\r\n                        \r\n                        \r\n                        \r\n                    \r\nДен преди да кацне у нас, руският владика говори пред български медии и подкрепи с разбиране и симпатия позицията на Българската православна църква по отношение на Истанбулската конвенция. Какви послания може да очакваме от тридневната визита на руския патриарх? \n\n\r\nСпоред богослова и бивш директор на дирекция \"Вероизповедение\" към Министерски съвет проф. Иван Желев визатата е знак на добрите отношения между България и Русия, а посещението въобще не бива да се подценява и омаловажава.\r\n\"Патриарх Кирил е вторият по влияние и рейтинг в Русия след Путин и определено не е никак незначителна личност. Той същевременно е глава на най-голямата църква в света. След като стана патриарх, задвижи някои процеси за осъвременяване на мисиите на църквата\", уточни богословът в студиото на \"България сутрин\".\r\nПо думите му патриарх Кирил е идвал многократно в България, а визитите му са започнали още през 60-те години на миналия век - докато е бил още млад духовник.\r\n\"Той беше много контактен човек с добро отношение към всички. Това посещение може да се приеме като резервен вариант затова, че руският президент няма да дойде за тържествата на 3-ти март. Определено може да се смята, че той представлява цяла Русия\", отбеляза Желев пред .\r\nБившият директор на дирекция \"Вероизповедание\" към МС е на мнение, че във визитата няма да има нищо неочаквано и тя ще мине без изненади, но най-вече връзките между българската и руската църква ще се укрепят.", "date": "2018.03.02", "title": "Патриарх Кирил за 3 март у нас: Русия праща резервният Путин"}
{"url": "https://www.dnes.bg/world/2018/03/02/vlastite-v-tailand-sreshtu-seks-turizma.369511", "text": "Тайланската служба по туризма заяви, че \"силно се противопоставя\" на всякакви форми на секс туризъм, като се надява да отчете рекорден брой туристически посещения тази година, предаде Ройтерс, позовавайки се на комюнике на службата.Популярен с плажовете си, будистките си храмове и световно известната си кухня, Тайланд непрекъснато е определян като водеща световна туристическа дестинация. Очаква се тази година страната да посрещне рекордните 37,55 милиона туристи, пише БТА.Тайланд обаче се свързва и със секса. Макар проституцията да е забранена в страната, тя е допускана и в много големи градове могат да се открият публични домове, посещавани както от тайландци, така и от чужденци.\r\nВ понеделник полицията арестува 10 руснаци, водили курс по сексуално обучение за свои сънародници в морския курорт Патая и ги обвини, че работят в страната без разрешение.Тайландската туристическа служба гарантира, че маркетинг стратегията и политиката й за представяне на Тайланд като качествена дестинация върви в правилна посока . . . и силно се противопоставя на всякакви форми на секс туризъм, посочи службата в изявление.Табели, предлагащи масаж, завършващ обикновено със секс, и т.нар. гоу-гоу барове помогнаха да се създаде репутация на Тайланд като секс дестинация. В страната има около 123 530 секс работници, според доклад от 2014 година на Обединената програма на ООН за ХИВ и СПИН.През 2016 година тогавашната министърка на туризма каза, че прави усилия страната да се отърве от бордеите и иска Тайланд да бъде известен с качествения си туризъм. Ангажиментът й бе последван от полицейски акции срещу някои от най-големите \"фирми\", предоставящи секс услуги в Банкок.Според експерти обаче изкореняването на една толкова дълбоко вкоренена в страната индустрия ще бъде изключително трудно.", "date": "2018.03.02", "title": "Властите в Тайланд срещу \"секс туризма\""}
{"url": "https://www.dnes.bg/technology/2018/03/02/facebook-se-izvini-za-cenzurata-na-vilendorfskata-venera.369515", "text": "От Facebook се извиниха, след като наскоро цензурираха изображенито на Вилендорфската Венера, фигурка от палеолита на 30 хиляди години, съобщава Франс прес.\"Извиняваме се за допуснатата грешка\", съобщиха от социалната мрежа. Статуетката, изобразяваща гола женска фигура с пищни форми, е открита в австрийското селище Вилендорф в началото на 20-и век. Става въпрос за най-популярното в света праисторическо изображение на жена, поясниха от музея.Facebook обаче премахна изображението от послание, постнато в края на декември м.г. от активистката в областта на италианското изкуство Лаура Гианда. С това бе потвърдена информация на специализираното издание \"Арт нюзпейпър\", пише БТА.\"Смятаме, че археологическа находка и по-специално подобна икона не трябва да бъде забранена във Фейсбук, както и което да е друго произведение на изкуството\", отбелязаха от музея. \"Няма никаква причина Природонаучният музей във Виена да покрие с нещо Вилендорфската Венера и да скрие голотата й, независимо дали в помещенията му или в социалните мрежи\", възнегодува директорът му Кристиан Кьоберл. Той увери, че не е чул някой да е бил скандализиран, когато видял творбата.", "date": "2018.03.02", "title": "Facebook се извини за цензурата на Вилендорфската Венера"}
{"url": "https://www.dnes.bg/stranata/2018/03/02/na-shipka-flagyt-se-vee-snegyt-se-chisti-no-trygnete-podgotveni.369526", "text": "Разчистването на пътя към Паметника на свободата на легендарния връх Шипка продължава с пълна сила. Заради силните снегове от последните дни има преспи, стълбите към монумента са почти непроходими, но почистването за честванията на утрешния национален празник не спира.Директорът на Националния парк – музей \"Шипка Бузлуджа\" Чавдар Ангелов изрази надежда, че в днешния ден пътят ще бъде изчистен благодарение на усилията Община Казанлък и пътно-поддържащите фирми. Националният парк също се е включил в разчистването. \n\n\n\"Призовавам всички, които ще посетят паметника, да се добре облечени и подготвени, зимата е в разгара си. И да следят указанията на органите на реда\", каза Ангелов пред БНТ и допълни: \"Важното е, че вчера успяхме да издигнем националния флаг, който вече се вее до Паметника на Свободата, така че със сигурност празникът ще се случи\".От февруари 2018 Паметникът на Шипка вече има акт за публично-държавна собственост. Това ще позволи да паднат пречките за консервационни и реставрационни дейности.\"Това ни дава възможност още тази година да започнем сериозно да мислим за изработване на един цялостен проект за консервация и реставрация. В този проект е логично да бъде включено и фасадно осветление\", каза още Чавдар Ангелов.Тази година България празнува 140 години от Освобождението. Тържественото отбелязване на годишнината ще започне в 12 часа на площадката в подножието на Паметника.Пътят Габрово – Шипка ще бъде затворен за движение на моторни превозни средства от 20.00 ч. на 2 март до 18.00 ч. на 3 март 2018 г. с изключение на автобусите от междуградския транспорт.Автомобилите ще се движат еднопосочно от Габрово към връх Шипка от 5.30 ч. до 13.00 ч. на 3 март 2018 г.\r\nАвтомобилите ще се движат обратно в посока от връх Шипка към Габрово след 13.00 ч. на3 март 2018 г.\r\n ", "date": "2018.03.02", "title": "На Шипка флагът се вее, снегът се чисти! Но тръгнете подготвени!"}
{"url": "https://www.dnes.bg/pop/2018/03/02/stefan-vyldobrev-i-kompaniia-s-neobichaen-koncert.369524", "text": "Новото предизвикателство за \"Обичайните заподозрени\" е най-необичайният концерти на групата в историята й. На 11 май Стефан Вълдобрев ще бъде на сцената на зала 1 на НДК със Стоян Янкулов-Стунджи, Веселин Веселинов-Еко, Иван Лечев и Мирослав Иванов.\r\n\"През годините сме имали възможност да свирим на всякакви места - в клубове, театри, по площади, на фестивали. Концертите ни са били предимно в по-късните часове на нощта. Сега решихме да стартираме в по-ранен час. \r\nПричината е, че през незабравимото лято на 2017-та направихме поредица от концерти по родните плажове - морето е място за семейството, денят е дълъг и навсякъде беше препълнено с деца, доведени от родителите си...\r\nИска ми се, някак, да пренесем тази картина и в НДК. Иска ми се по някакъв начин да разтегнем лятото на 2018-та и да го започнем с два месеца по-рано\", коментира Стефан Вълдобрев. \r\nА почитателите на музикантите ще чуят \"По-полека\", \"Холивуд\", \"Рай\", \"Към\", \"Едно\", \"Тази песен не е за любов\", \"Фойерверк\", \"Аз ли съм или не съм\", \"Бряг с цвят най-зелен\", \"Сняг над Сахара\", \"Обичам те, мила\"...\r\nБилетите за концерта вече се предлагат в мрежата на Eventim.bg. Цените на предварителна продажба варират между 30 и 40 лв., децата до 7-годишна възраст влизат при свободен вход, а тези между 8-14 години се ползват от 30 % отстъпка. Наличието на легитимен пълнолетен придружител е задължително.", "date": "2018.03.02", "title": "Стефан Вълдобрев и компания с необичаен концерт"}
{"url": "https://www.dnes.bg/notifikacii/2018/03/02/novi-tehnologii-i-socialni-mreji-lovnoto-pole-na-pedofilite.369531", "text": "\r\n                        \r\n                        \r\n                        \r\n                    \r\nПо думите му популярността на социалните мрежи дават голямо предимство на педофилите, които лесно откриват своите жертви. Все повече деца създават свои профили в социалните мрежи, във Facebook, в различни платформи за игри и там педофилите намират своите жертви.\r\n\"За съжаление все по-малки деца стават жертви. Разлика между момчета и момичета няма. И едните, и другите са застрашени в еднакъв процент\", коментира още той.\r\nЯвор Колев обясни пред , че педофилите създават фалшиви профили в социалните мрежи на момчета или момичета на възраст, сходна с тази на избраната жертва и по този начин влизат в контакт с нея. \r\n\"Децата обикновено са доверчиви. Когато видят някой да проявява интерес към тях веднага започват комуникация. Посредством психологически методи, педофилите успяват да ги примамят да им изпращат голи снимки, чрез които след това ги изнудват да извършват пред камера сексуални действия\", обясни началникът на отдел \"Трансгранична организирана престъпност\".\r\n ", "date": "2018.03.02", "title": "Нови технологии и социални мрежи – ловното поле на педофилите"}
{"url": "https://www.dnes.bg/stranata/2018/03/02/vyrhu-kapak-na-kola-otkriha-myrtyv-myj-v-plovdiv.369527", "text": "Мъж на видима възраст около 40 години е намерен мъртъв в района на Областната управа в Пловдив тази сутрин, съобщи говорителят на Областната дирекция на МВР, предаде \"Фокус\".Мъжът е открит в безпомощно състояние върху капак на кола малко след 7:00 часа. На място е констатирана смъртта му.В момента тече оглед в присъствието на съдебен лекар. Изясняват се обстоятелствата около инцидента и самоличността на мъжа. След приключване на процесуално-следствените действия ще бъде изяснено от какво е настъпила смъртта му.", "date": "2018.03.02", "title": "Върху капак на кола: Откриха мъртъв мъж в Пловдив"}
{"url": "https://www.dnes.bg/politika/2018/03/02/vmesto-ostavka-temenujka-petkova-izleze-v-otpusk.369535", "text": "Докато всички се питат дали енергийният министър Теменужка Петкова ще бъде освободена от поста или не, тя си пусна молба за отпуск.Петкова обяви, че се оттегля преди седмица, заради познанството си с Гинка Върбакова, чиято фирма купи активите на ЧЕЗ България. От ГЕРБ обаче обясниха, че решението дали да се раздели с поста ще бъде взето следващата седмица и намекнаха, че може и да остане.\n\n\nДнес, докато скандалът за ЧЕЗ все още е в разгара си, Петкова трябваше да участва в дебати в парламента за ядрената енергетика у нас, поискани от БСП. Заради отпуск на Петкова обаче разискванията се отлагат за следващата седмица.Социалистът Таско Ерменков възрази срещу отлагането и попита как така вчера Петкова е била в парламента за изслушването на Гинка Върбакова, а днес сутринта не може да дойде. „Това е неглижиране на проблемите“, смята той.Пленарното заседание продължава с парламентарен контрол. Първа на въпроси ще отговаря вицепремиерът Екатерина Захариева. След това на депутатски питания ще отговарят министрите Цецка Цачева, Красимир Вълчев, Кирил Ананиев, Валентин Радев и Бисер Петков.", "date": "2018.03.02", "title": "Вместо оставка: Теменужка Петкова излезе в отпуск"}
{"url": "https://www.dnes.bg/notifikacii/2018/03/02/chakash-kat-sled-katastrofa-a-avtodjambazi-ti-svivat-kolata-pod-nosa.369497", "text": "Ръст на кражбите на автомобили с включен двигател и широко разпространение на нова схема – кражби на коли след лека катастрофа, това отчитат от полицията.\r\nПреди четири дни шофьорът Цветан Иванов претърпява именно такава катастрофа – ударили леко колата му отзад.\r\nСпира, но не гаси автомобила си. И докато чака КАТ, го заговарят двама мъже.\nВ същото време, докато Иванов не гледа към него, автомобилът му е откраднат. \r\nЦялата случка обаче е уловена от охранителни камери. \r\nКолата на Иванов в крайна сметка бързо е открита, което е решаващ фактор в откриването на откраднати коли цели. \r\nОбикновено крадците успяват да \"разфасоват\" дадена кола само за два часа.\r\nВ зимните дни има и рязък скок на кражбите на коли с включен двигател – докато собствениците чистят автомобилите си… може да останат само с четката за сняг в ръка. \r\nВсеки ден в страната изчезват по шест автомобила, половина от които – в София. \r\nБандитите действат най-често в работни дни между 2 и 6 ч. сутринта, допълва bTV. \r\nНай-предпочитани са колите от среден клас, 10 – 12 годишни. \r\nОт полицията съветват да паркирате на осветено място и да поставите аларма на колата си. Изобщо всичко, което би забавило крадците, вероятно би ги отказало точно от вашия автомобил, посочват още от полицията.", "date": "2018.03.02", "title": "Чакаш КАТ след катастрофа, а автоджамбази ти свиват колата под носа"}
{"url": "https://www.dnes.bg/obshtestvo/2018/03/02/dobrina-v-dobri-dial-uchitelka-dari-doma-si-za-remont-na-cyrkva.369464", "text": "\r\n                        \r\n                        \r\n                        \r\n                    Пенсионирана учителка от Велико Търново дари бащината си къща в лясковското село Добри дял за ремонт на църквата \"Успение на Пресвета Богородица\" в селото, която е пред срутване. \r\nПреди дни Роза Стефанова тържествено връчила ключа на имота си на кмета Стоян Стоянов с единственото желание - местният управник да я продаде и да вложи парите за укрепване на 160-годишния храм.\r\n\"Аз съм родена в Добри дял. Даже навремето съм кръщавана в този храм. Преди няколко месеца ми се обади дъщеря ми, която работи в БАН. Прочела в интернет, че е обявена дарителска кампания за укрепване на черквата и камбанарията. \"Мамо, дали не можем и ние нещо да направим\", ми каза. Първоначално бях малко озадачена, но не му мислих много. Докато бях по-млада, си ходех, имаме голям двор с овошки, произвеждах си и зеленчуци, но вече не съм в състояние\", разказа пред  благодетелката.\r\nПрез октомври Роза отишла в родното си село и се срещнала с кмета. Завела го в къщата и обяснила, че иска да я дари, а той да я продаде за родолюбивото дело. Упълномощила го официално.", "date": "2018.03.02", "title": "Добрина в Добри дял: Учителка дари дома си за ремонт на църква"}
{"url": "https://www.dnes.bg/index/2018/03/02/djon-bon-djouvi-na-56-melodichniiat-rok-idol.369416", "text": "\nНа 2 март рожден ден празнува едно от най-големите имена на съвременната рок сцена - Джон Бон Джоуви. Роден през 1962 в Пърт Амбой, щата Ню Джърси, той започва своята кариера още на 18-годишна възраст през 1980 година.\r\nПрез 1983 година основава групата Бон Джоуви, която в следващите години ще се превърне в емблема в рок музиката. Джон Бон Джоуви има издадени над 10 албума – заедно с бандата и солови, а освен музикант той се проявява и като актьор в няколко филма.\r\n\r\nБъдещата рок звезда има двама брата. Тримата имат италианско потекло от страната на своя баща, който е бил бръснар. По майчина линия Джон Бон Джоуви има германско и руско потекло.\r\nЗапочва работа още от дете, за да подпомага семейството си. Първата му работа е продавач на вестници.\r\nПрез април 1989 година се жени за Доротеа Хърли и има четири деца — Стефани Роуз, Джеси Джеймс Луис, Джейкъб Хърли и Ромео Джон Бонджоуви.\r\nВисок е точно 178 сантиметра.\r\nКато актьор е участвал в сериалите \"Али Макбийл\" и \"Сексът и градът\", както и в няколко филма, сред които \"Новогодишна нощ\", \"Подводница Ю 571\", \"Вълк единак\" и други.\r\nЛуд фен на американския футбол и дори притежава и отбор - Филаделфия Соул, заедно с Ричи Самбора.\r\nНа 9 май 2009 Джон е въведен в Залата на славата на Ню Джърси.\r\nКато текстописец, през 2009 година става част от Залата на славата на авторите на песни.\r\nДемократ по убеждение, в последните 2 десетилетия той редовно подкрепя кандидатите на демократите за президент на САЩ.\r\nПрез 1996 година списание \"Пийпъл\" го нарежда сред най-красивите мъже на света. 4 години по-късно същото списание го определя за \"Най-сексапилната рок звезда\".\r\nОпределя за свои идоли Франк Синатра и Брус Спрингстийн.", "date": "2018.03.02", "title": "Джон Бон Джоуви на 56: Мелодичният рок идол"}
{"url": "https://www.dnes.bg/sofia/2018/03/02/sofiiskite-ulici-chisti-140-snegorina-rabotiat.369498", "text": "Във връзка с зимната обстановка, продължаващи валежи и ниски температури през нощта в София са направени по две обработки със смеси срещу заледяване.\r\nСнегопочистващите машини са работили във всички 24 райони на Столична община приоритетно по трасетата на градския транспорт, опасни и стръмни участъци, Южната дъга на Околовръстен път, общински пътища, както и частично в основни улици в кварталите и вътрешно-квартални улици. 140 снегопочистващи машини са в готовност.\r\nОпесъчаване е извършено на планинските пътища във Витоша – \"Бояна - Златни мостове” и \"Драгалевци – Алеко”.\r\nКъм момента градския транспорт се движи навсякъде по обичайните си маршрути.\r\nОт Столичната община напомнят, че за днес е обявен \"жълт код” и ще има валежи при отрицателни температури. \r\nШофьорите да използват автомобилите си оборудвани за движение при зимни условия и да шофират със съобразена скорост.\r\nВ двата кризисни центъра на Столична община са настанени 188 души, останали без дом.\r\nНуждаещите се получават подслон, храна и дрехи.", "date": "2018.03.02", "title": "Софийските улици – чисти, 140 снегорина работят"}
{"url": "https://www.dnes.bg/stranata/2018/03/02/petdeset-godini-sliap-zvynar-bie-kambanite-na-shipka.369499", "text": "Петдесет години един сляп мъж бие камбаните в храма \"Свето Рождество Христово\" в родния си град Шипка. Ще бие и утре, когато в храма ще служат за първи път заедно българският патриарх Неофит и руският патриарх Кирил, съобщиха за БТА от Старозагорската митрополия. \r\n70-годишният Дечко Гърбатулов и до днес бие на празници и редовно в събота и неделя 17-те шипченски камбани, най-голямата от които тежи близо 12 тона. За сватба, например, има 33 удара, колкото са годините от земния път на Иисус. Преди да изкачи стъпалата до камбанарията звънарят има свой ритуал: помазва се с Божето миро и моли някой от монасите да му чете специалната молитва за незрящи. \r\nШипкалията е на път да остане в историята на храма, осветен през 1902 г. от Старозагорския митрополит Методий, като най-дългогодишния звънар. Храмът е построен по инициатива на Граждански комитет начело с граф Игнатиев и Олга Скобелевна (майка на ген. Скобелев - герой от войната), с ясната цел - увековечаване паметта на загиналите офицери, войници и български опълченци.\r\nЗа първи път Дечко Гърбатулов бие камбаните още като дете, разказа самият той на първата ни среща. Когато е на 20 години той посещава Одеса и съвсем неочаквано се докосва до макет на Цар Колокол - камбаната от площада в Москва.Той е в руския град, където има консултация в институт \"Филатов\" за лечение на оскъдното си зрение. По-късно младият мъж, който не е приет в задължителната по онова време казарма заради слепотата си, работи като озеленител на парка край храма. В продължение на три години изпълнява и още една длъжност - пуска лентов магнетофон с исторически разкази на руски и български за бойните действия на Паметника на свободата на връх \"Шипка\".\r\nПрез юли 1966-а Дечко Гърбатулов официално е назначен от църковното настоятелство да бие камбаните на храма в Шипка. Градът е убежище на мнозина белогвардейци след Октомврийската революция. Първите учители в звънарството му стават двама руснаци - Кирил Иванович и Михаил Арефиев. Именно роденият в Петербург руснак Михаил, Дечко Гърбатулов смята за свой първи учител в звънарството. \r\nЗвънарството според него е \"велика и благословена работа, за която се иска освен слух, усет за хармония, композиция и сърце. \"Не е лесно да биеш толкова много камбани, 11 от които звучат едновременно\", казва той. Само една от тях, която се задвижва с крак, тежи 2 тона. \r\n\"Трябва да си бърз, гъвкав, а когато имаш партньор се иска и много такт, усет за другия, напасване, да знаеш кога да изтеглиш звука, коя да удариш в ритъм\", описва любимата си работа звънарят. \r\nПреди години сбъдва своя мечта - да бие голямата камбана на катедралния храм \"Свети Александър Невски\" в София. Камбаната е с 200 кг по-тежка от голямата шипченска. Това се случило на 5 декември 2010 г. Заради изключително студеното време пръстите на ръцете на звънаря замръзнали и не могъл да бие и малките камбани.\r\nОт близо десет години манастирът \"Свето Рождество Христово\" отново е оживен. Заедно с игумена архимандрит Богослов в килиите живеят още трима монаси. Единият от тях - монах Панкратий, е първият ученик на Дечко Гърбатулов и на него сега предава уроци по звънарство.\r\nЗвънарят обича да разказва историята на всяка една от 17-те камбани на храма: 12 от тях, включително и най-голямата, са изработени от 31 тона гилзи, събирани по бойните полета на България, след Руско-турската Освободителна война и направени в завода за леене на камбани \"Финладски\" край Москва. Останалите 5 по думите му са били подарени от руския колекционер Оловяшников. Излети в завода край Москва, камбаните пътували дълъг път: с железница до Одеса, после с кораб до Бургас и отново с железница до Стара Загора.\r\nНа 19 август 1901 г. на храма на Шипка се издига само за един ден най-голямата шипченска камбана - тежка близо 12 тона. За транспортирането й от ж.п. гарата в Стара Загора до храма в Шипка се налага да се укрепят близо 40 моста по 60 км път, по който преминава металната каруца, теглена от 10 бивола. Транспортирането продължава 7 дни и в него се включват стотици мъже от Розовата долина.\r\nТова е историята на храма, а неговата е свързана със съпругата му, отдала време и сили, топлина и нежност, за да бъдат заедно в мир и любов. Специално място в сърцето му има и талантливата му дъщеря, която е избрала за свой дом Париж. Дечко Гърбатулов брои дните, когато я очаква отново у дома, в подножието на Балкана, и в подножието на храма.", "date": "2018.03.02", "title": "Петдесет години сляп звънар бие камбаните на Шипка"}
{"url": "https://www.dnes.bg/notifikacii/2018/03/02/poreden-sluchai-na-vzriven-bankomat-tozi-pyt-v-iliianci.369502", "text": "Петима души са задържани след преследване от полицията заради взривен банкомат през изминалата нощ в София. \r\nИнцидентът е станал на бул. \"Рожен\" в квартал \"Илиянци\".\r\nСигнал е подаден в полицията около 5.15 часа.\r\nПолицията е причакала извършителите, които са се опитали да избягат. \r\nСлед преследване те са арестувани в Ихтиман.\r\nСред задържаните има известни в криминалните среди имена у нас. В миналото те са били свързани с автокражби, съобщи БНР.\r\nЗа момента не е ясна точната взета сума от петимата мъже. \r\nПо информация в устройството не е имало много пари.\r\n ", "date": "2018.03.02", "title": "Пореден случай на взривен банкомат, този път в \"Илиянци\" "}
{"url": "https://www.dnes.bg/snimka-na-denia/2018/03/02/temperaturite-se-vdigat-snegyt-minava-v-dyjd.369501", "text": "В петък ще бъде облачно. С повишението на температурите преваляванията от сняг в Западна и Северна България ще преминат в дъжд. В останалата част от страната също ще превали слаб дъжд. \r\nНа много места ще се образуват поледици, предупреждават  от НИМХ-БАН. \r\nВ Източна България и по долината на Струма ще духа до умерен южен вятър, а в Дунавската равнина слаб от изток-североизток. Максимални температури в Северна България и на места в Горнотракийската низина между минус 3° и 2°, в останалата част от страната между 3° и 8°, в София около 5°. \r\nНад Черноморието ще бъде облачно. Преди обяд по северното крайбрежие ще превали дъжд и сняг, а в следобедните часове на много места слаб дъжд. На места преди обяд са възможни поледици. Ще духа до умерен южен вятър. \r\nМаксималните температури ще са между 5 и 10°. Температурата на морската вода е 3-4°. Вълнението на морето ще бъде 2-3 бала.\r\nНад планините ще бъде облачно с валежи от сняг, под 1500 метра от дъжд и сняг. Ще духа умерен и силен югозападен вятър. Максимална температура на височина 1200 метра 3-4°, на 2000 метра – около 0°.\r\n\r\n\r\n\r\n\r\n ", "date": "2018.03.02", "title": "Температурите се вдигат, снегът минава в дъжд "}
{"url": "https://www.dnes.bg/usa/2018/03/02/sasht-iadosa-kitai-a-pekin-ne-se-sheguva-plashi-s-voina.369500", "text": "Китайските държавни медии заплашиха, че страната им може да влезе във война заради Тайван, ако в САЩ бъде приет законопроектът за по-тесни отношения между Вашингтон и самоуправляващия се остров. Китай не признава Тайван за независима държава и го смята за част от своята територия, предаде БТА като цигира Ройтерс.\r\nЗаконопроектът, който се нуждае единствено от подписа на президента Доналд Тръмп, за да влезе в сила, предвижда да стане официална политика на САЩ американски представители на всички равнища да могат да посещават Тайван и да се срещат със свои тайвански колеги и съответно на реципрочна основа тайвански представители да могат да посещават САЩ и да се срещат със свои колеги.\r\nПекин смята демократичния Тайван за размирна провинция и неразривна част от \"единен Китай\", с която не може да има междудържавни отношения, и никога не се е отказвал от варианта да използва сила, за да върне острова под контрола си, отбелязва Ройтерс.\r\nВ редакционна статия, в която са използвани силни думи, официозът \"Чайна дейли\" написа, че ако законопроектът придобие силата на закон, това само ще насърчи тайванския президент Цай Ингвен да предявява още по-силни претенции за суверенитет на острова.\r\n\"Което, ако тя упорства, ще доведе до неизбежната последица да бъде задействан Законът срещу отделянето, позволяващ на Пекин да използва сила, за да не допусне островът да се отдели\", пише вестникът. Става дума за китайски закон, приет през 2005 г.\r\n\"И понеже САЩ са обвързани от вътрешното си законодателство в такъв случай да действат от името на острова, това единствено ще затвърди още повече мнението, че спускането към ада никак не е трудно\".\r\nОткакто Цай, която е представител на подкрепящата независимостта Демократична прогресивна партия, беше избрана през 2016 г. за президент, враждебността на Китай към Тайван се засили.\r\nКитайските власти подозират, че Цай иска да направи опит за официално обявяване на независимост, червена линия за управляващите в Пекин от Китайската комунистическа партия. Тя твърди, че иска да запази статуквото и че е ангажирана с мира.\r\nТайван приветства американския законопроект.\r\nВ друга редакционна статия високотиражният държавен таблоид \"Глобал таймс\" написа, че Китай може \"да предприеме целенасочени мерки срещу силите в Тайван, подкрепящи независимостта\".\r\n\"От военна гледна точка силата на Народноосвободителната армия промени из основи военно-политическата обстановка в целия район на протока\", се казва в статията. Под проток се има предвид тесният Тайвански проток, \r\nотделящ Тайван от огромния му китайски съсед.\r\n\"Благодарение на стремителния си растеж континентален Китай пое безпрецедентна стратегическа инициатива в района на целия Тайвански проток.\"\r\nКитай драстично увеличи военното си присъствие около Тайван. За около година китайските военновъздушни сили са провели 16 военни учения близо до острова, заяви тайванското министерство на отбраната, предупреждавайки, че заплахата от Китай расте с всеки изминал ден.\r\nСАЩ нямат официални отношения с Тайван, но са задължени от закон да му помогнат да се защитава и са основният източник на въоръжение за острова. Китай редовно казва, че Тайван е най-проблемният въпрос в отношенията му с Вашингтон.\r\n\"Чайна дейли\" също така съобщи днес, че Китай е готов да строи по-големи самолетоносачи, след като е усвоил техническите способности за целта. Новината бива публикувана, преди да бъде обявен годишният военен бюджет.\r\nКитай притежава един самолетоносач - \"Ляонин\", авионосец от съвестко време втора употреба, закупен от Украйна през 1998 г., и в момента провежда изпитания на първия си самолетоносач родно производство. Новият съд беше пуснат на вода миналата година и се очаква да бъде приет на въоръжение през 2020 г.", "date": "2018.03.02", "title": "САЩ ядоса Китай, а Пекин не се шегува, плаши с война!"}
{"url": "https://www.dnes.bg/video-prognoza/2018/03/02/sled-snega-zatopliane-opasnost-ot-poledici-v-cialata-strana.369503", "text": "\r\n                        \r\n                        \r\n                        \r\n                    \r\nВ Източна България и по долината на Струма ще духа до умерен южен вятър, а в Дунавската равнина - слаб от изток-североизток. \r\nМаксималните температури ще бъдат между 3 и 8 градуса, в Северна България и Горнотракийската низина - по-ниски - между минус 3 и 2 градуса. В София - около 5 градуса.\r\nНад Черноморието ще бъде облачно. Преди обяд по северното крайбрежие ще превали дъжд и сняг, а в следобедните часове на много места слаб дъжд.\r\n\"Над планините ще е облачно, с валежи от сняг, под 1500 метра от дъжд и сняг. Ще духа умерен и силен югозападен вятър. Максималната температура на височина 1200 метра ще е 3-4 градуса, на 2000 метра - около 0\", допълни още Симеон Матев пред .\r\nВ събота и в неделя времето ще е променливо, предимно облачно. На места ще има слаби превалявания от дъжд. В нощните часове и рано сутрин обаче на места в Северна и Западна България ще вали и сняг.", "date": "2018.03.02", "title": "След снега – затопляне: Опасност от поледици в цялата страна"}
{"url": "https://www.dnes.bg/cars/2018/03/02/idvat-li-starite-germanski-dizeli-u-nas.369508", "text": "\r\n                        \r\n                        \r\n                        \r\n                    След като Германия даде зелена светлина в големите градове да се спират от движение старите дизелови автомобили, очакванията са те да залеят пазара в Източна Европа, коментират експерти.\r\nДотук се стигна след поредната мярка на германското правителство в борбата с мръсния въздух. Общините вече имат право да отказват да регистрират дизелови автомобили.\n", "date": "2018.03.02", "title": "Идват ли старите германски дизели у нас?"}
{"url": "https://www.dnes.bg/obshtestvo/2018/03/02/18-godishniiat-sami-ima-nujda-ot-pomosht.369506", "text": "18-годишният баскетболист в Левски и Шампион 2006 Самуил Владимиров се нуждае от неотложна животоспасяваща операция. Момчето има голям тумор в мозъка и е необходима спешна - до 2 седмици, операция за отстраняването му.\r\n \r\nЗа изпълнението й родителите на  младежа са се доверили на доцент Герганов от Международния неврологичен център в Хановер (INI Hanover). По думите му отстраняването на тумора е възможно, в случай че интервенцията не се отлага. После всичко може да бъде постарому. \r\nЗа спешната и много сложна операция на Сами са необходими 50 000 евро, които семейството му не може да осигури предвид краткия срок.\r\n \r\nСами навърши 18 години преди две седмици. Той е активен спортист - баскетболист, отлично се справя с учението и всички предизвикателства на живота. \r\nМоже да му помогнем като средствата за неговата операция се събират тук:Банкова сметка: BG65CECB97901004227500 - Боряна Владимирова.\r\nPayPal акаунт b.vladimirova@abv.bg Boryana Vladimirova.", "date": "2018.03.02", "title": "18-годишният Сами има нужда от помощ!"}
{"url": "https://www.dnes.bg/notifikacii/2018/03/02/putin-se-pohvali-s-nai-novoto-strategichesko-vyoryjenie.369507", "text": "Всички изпитания на най-новите системи на стратегическото въоръжение, създавани в Русия в отговор на едностранното оттегляне на САЩ от Договора за противоракетна отбрана, преминаха успешно. Това заяви руският президент Владимир Путин в интервю за американската телевизия Ен Би Си, цитиран от ТАСС.\r\nВчера бяха излъчени откъси от интервюто. Целият разговор ще бъде показан в следващите дни.\r\n\"Всички преминаха успешно\", заяви руският лидер в отговор на въпроса за изпитанията на оръжията.\r\n\"Всяка система от въоръженията, които се обсъждаха днес, с лекота изпреварва и заобикаля цялата система за противоракетна отбрана\", каза Путин. \r\nТой окачестви като \"отлично\" провеждането на изпитанията. \"Някои от тях (оръжейните системи) все още се нуждаят от фини настройки и доработка. Други вече са доставени на войските и се намират в бойна готовност\", съобщи руският президент.\n\"Всяка от тези системи се намира на определен етап на готовност. Някои от тях вече се намират на бойно дежурство при войските\", каза той.\r\nВчера в посланието си към Федералното събрание на Русия Путин обяви, че се разработват и изпитват най-новите системи на стратегическото въоръжение, създадени в отговор на оттеглянето на Вашингтон от Договора за ПРО и разполагането на тази система както на територията на САЩ, така и отвъд националните им граници.\r\nСред тях е новата междуконтинентална балистична ракета \"Сармат\", свръхзвуковият комплекс \"Кинжал\", крилата ракета с ядрена енергоустановка, както и безпилотен подводен апарат, който може да бъде оборудван както с обикновени, така и с ядрени боеприпаси. \r\nРуският държавен глава подчерта, че растящата военна мощ на Русия е надеждна гаранция за мира на планетата, а всички дейности по укрепването на руските отбранителни способности се провеждат в рамките на действащите ограничения за контрол на въоръженията, отбелязва ТАСС.\r\nВ интервюто за Ен Би Си Путин заяви, че средствата, които са били изразходени в САЩ за създаване на системи за ПРО, са били похарчени напразно, защото новото стратегическо въоръжение на Русия може да ги преодолее.\r\n\"Били са хвърлени на вятъра\", каза той.\r\nПутин заяви, че великите държави трябва да обединят усилия за защита от терористите.\r\nТой посочва, че е предлагал на САЩ да работят заедно върху системи за ПРО, но получил отказ. \"Вместо да създават заплахи една за друга, великите държави трябва да обединят усилия за защита от терористите\", каза Путин. \r\n /БТА/", "date": "2018.03.02", "title": "Путин се похвали с най-новото стратегическо въоръжение"}
{"url": "https://www.dnes.bg/sofia/2018/03/02/pyrvi-merki-znak-do-znaka-po-bul-briuksel-zapochvat-da-otpadat.369476", "text": "Преди седмица ви за поредица от пътни знаци по софийския бул. \"Брюксел\", за които гражданин в HelpBook, описвайки проблема така: \"Когато се движиш в посока към летището, ограничението на скоростта в стария участък на бул. \"Брюксел\" е 80 км/час. И докато караш, спазвайки това ограничение, изведнъж в края на спускането от моста на стария участък, преди новата отбивка за Терминал 1, в изневиделица започват да \"изскачат\" знаци за ограничаване на скоростта от 80 на 60 до 40 км/час, като отстоянието в тази поредица е около 20-ина метра от знак до знак. Тоест, ако трябва да се спазват ограниченията, налагани от знаците, за около 40 метра автомобилите трябва да забавят скоростта си с 40 км/час, което по моя преценка ще е равносилно на рязко забавяне на скоростта и то по наклон в натоварен пътен участък\".\nНаблюдателни читатели на  ни информираха, че първите знаци от тази поредица, които са за ограничението до 80 км/ч, вече са обърнати настрани, както се вижда на снимките.Понеже към момента в HelpBook.info нямаме официален отговор от КАТ, предполагаме, че това са временни мерки от тяхна страна, с които се дава възможност на шофьорите да разполагат с достатъчно време за безопасна реакция, вече виждайки отдалече знака за ограничаване на скоростта до 60 км/ч.\r\nОставаме в очакване на официален отговор, от който да научим какво е предприето като окончателно решение за организацията на трафика в този участък. \r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\r\nПлатформата ще ви даде възможност не само да придадете гласност на проблема, но и да изпратите сигнал до отговорните институции.", "date": "2018.03.02", "title": "Първи мерки: Знак до знака по бул. \"Брюксел\"... започват да отпадат"}
{"url": "https://www.dnes.bg/mish-mash/2018/03/02/zviara-ot-iztok-albena-viara-kak-se-kryshtavat-ciklonite.369510", "text": "Цяла Европа беше скована от студ, а медиите на Острова нарекоха циклона \"Звяра от Изтока\" - защото антициколнът, донесъл студът, възникна в Русия. Кой обаче решава как ще се казват циклоните и ураганите? \r\n \r\nРазлични метеорологични служби кръщават циклоните или ураганите в зависимост от мястото им на възникване и мястото, на което създават проблеми.\r\nБългарският Национален институт по метеорология и хидрология е кръстил един циклон \"Албена\". Имената на циклоните се дават по азбучен ред, редувайки мъжки и женски имена, отбелязва \"Дарик\". Към този момент българските метеоролози са стигнали до буквата \"Г\", защото циклонът, който премина през България и донесе обилни снеговалежи тази седмица, се е казвал, макар и неофициално, \"Вяра\".\r\nАнтициклонът, сковал от студ Европа, е възникнал в северните райони на Урал в Русия.\r\nСтудената вълна британските медии нарекоха \"Звярът от Изтока\", в Холандия я кръстиха \"Сибирската мечка\", в Швеция - \"Снежното оръдие\", а във Франция – \"Москва-Париж\". Сибирският студ в Европа през последните дни взе над 50 жертви, а обилните снеговалежи парализираха летищата и пътното движение.\r\nВ България през първата половина от седмицата снеговалежи създадоха проблеми по пътищата и затвориха училища за \"дървена\" ваканция, а в четвъртък, първия ден на март минималните температури паднаха значително под нулата: минус 25 градуса в Севлиево, минус 22 - в Стара Загора, а минус 21 - в Кнежа, в София - минус 18.\r\n \r\nПо принцип имена на природни явления като циклоните и ураганите дават метеорологични служби според мястото на възникване, обясни метеорологът в НИМХ Христо Христов.\r\n\"Примерно тези, които тръгват от Атлантическия океан и създават проблеми в Западна Европа, местните служби им дават име. На тези, които възникват в Средиземноморието и минават първо през Италия и създават проблеми - италианската служба. Някой път имена дава гръцката служба. Ние също сме давали имена на някои, които са много важни и преди това не са имали име\", каза той.\r\nУ нас кръщаването на циклоните не е официално, защото не е минало през гласуване на научния съвет. Световната метеорологична организация и английската служба най-често дават имена на преминаващите циклони или урагани, обясни метеорологът от НИМХ към БАН Анастасия Стойчева.  Циклонът, който в понеделник тези седмица ни донесе снеговалежи, носел неофициално името \"Вяра\". Преди това имало един, който се наричал \"Борис\".\r\n \r\n\"Но тъй като това все още не беше и все още не е минало през научен съвет, остана само за наша вътрешна информация. Пък \"Албена\" вече го бяхме обявили\", каза Стойчева.\r\nТя отбеляза, че за метеоролозите температурите от първия ден на март не са екстремни. \"Много е важно да се акцентира върху това кое е екстремум. Екстремумите в метеорологично отношение са месечни, тоест за определен месец, когато се надмине най-ниската температура, която досега е отчитана, тогава се обявяват като екстремни стойности. Такива ден по ден в самия ден в конкретна станция - това не е екстремно време\", каза Стойчева.\r\nКлиматолозите обясниха, че ако редовно дават имена на циклони, то сигурно интересът към метеорологията ще се увеличи.", "date": "2018.03.02", "title": "\"Звяра от Изток\", \"Албена\", \"Вяра\"... Как се кръщават циклоните?"}
{"url": "https://www.dnes.bg/sofia-film-fest/2018/03/02/sergei-paradjanov-artistyt.369522", "text": "Сергей Параджанов е сред най-самобитните кинотворци и артисти на ХХ век. Филмите му носят белезите едновременно на арменската, грузинската, руската и украинската култури, а езикът и естетиката на киното, което прави, излизат извън границите и времето. Той е сред малкото знаменити кинорежисьори, създали филми, в които се сливат органично кинематографичното и изобразителното изкуство, смесват се жанровете и стиловете по начин, който силно удивлява и днес.\r\nНай-много са почитателите на Параджанов сред самите кинематографисти. Според Жан-Люк Годар той създава истински храм на киното от образи, светлина и истина. Силно впечатлени от забележителните му способности за визуализация са Федерико Фелини, Микеланджело Антониони и Андрей Тарковски.\r\nСергей Параджанов е арменец по националност. Роден е през 1924 година в Тбилиси, след което учи кино във ВГИК в Москва, а после живее и работи доста години в Киев. През 1964 година снима филма \"Сенките на забравените прадеди\", който му отрежда място сред най-големите имена в киното. Сценарият, написан от Параджанов в съавторство с Иван Чендей, е базиран на едноименната повест на Михаил Коцюбински.Кинотворбата описва традиционния бит и култура на гуцулите, украинска етнографска група, живеещи в Карпатите. Главният герой Иван се влюбва в дъщерята на убиеца на баща си. Когато тя умира, мъката му трае месеци, но в крайна сметка решава да се включи в цветния свят около него и се жени за друга. \"Сенките...\" шестват триумфално по света и му носят признание след признание - двайсет и осем награди от международни кинофестивали в двайсет и една страни! Именно тогава възхита и възторг от таланта му изразяват майстори в киното като Фелини, Антониони, Годар, Куросава. Още по-новаторска в изобразително отношение е следващата творба на режисьора-сценарист - \"Цветът на нара\" (1969).В този филм, състоящ се от няколко миниатюри, Параджанов пресъздава биографията на арменския народен поет Саят-Нова на колоритния исторически фон в Средновековен Кавказ. Кинотворбата му носи и световна слава. Но режисьорът, който работи далеч от провъзгласения \"социалистически реализъм\" и е недолюбван от съветските власти, в крайна сметка заплаща за своята независимост.В продължение на 15 години той е лишен от възможността да снима филми. През 1974 година дори е арестуван и лежи три години в затвора по скалъпено обвинение в хомосексуализъм и незаконна търговия с произведения на изкуството. Излиза на свобода благодарение и на писменото застъпничество на някои от най-прочутите световни кинорежисьори през онези години, като Франсоа Трюфо, Жан-Люк Годар, Федерико Фелини, Лукино Висконти, Роберто Роселини, Микеланджело Антониони, Андрей Тарковски.\r\nПоследният завършен филм на Параджанов  е \"Ашик Кериб\", заснет през 1988 година по едноименната поема на М. Ю. Лермонтов. Главен герой във филма е скитащият се музикант Ашик Кериб. Той се влюбва в дъщерята на богат търговец, но е прогонен от него и е принуден да обикаля по света хиляда и една нощи.\r\nПрез 1989 година Параджанов започва снимките на автобиографичния си филм \"Изповед\", но е принуден да прекъсне заради рязко влошаване на здравето. През юли 1990 година Сергей Параджанов умира от рак на белите дробове и е погребан в столицата на Армения. \r\nВ специалниалния ден – 9 март, посветен на Параджанов на 22-рото издание на кинофорума, публиката ще може да види и късомтражния филм „Нощ в музея на Параджанов“ (1988).  Ще го представи лично неговият автор Роман Балаян. Филмът е уникален почит от украинския режисьор, сценарист и продуцент, посветен на неговия учител.\r\nПроектът \"Параджанов\" на 22-рия София Филм Фест включва още изложба на руския фотограф Юрий Мечитов на тема \"Параджанов\" в партньорство с \"Фотосинтезис\". Ще има уъркшоп по фотография с Юрий Мечитов в кафе-галерия \"Фотосинтезис Арт Център\".  Друго събитие, свързано с него е фотографска изложба с експонати от музея \"Параджанов\" в Ереван. В рамките на феста ще има и разговор с на тема \"Сергей Параджанов\" с участието на режисьора Роман Балаян, директора на музея \"Параджанов\"Завен Саркисян, директорът на международния кинофестивал \"Златна кайсия\" и кинорежисьор Харутюн Хачатрян и фотографа Юрий Мечитов.\r\n ", "date": "2018.03.02", "title": "Сергей Параджанов – артистът"}
{"url": "https://www.dnes.bg/stranata/2018/03/02/predpraznichno-spirat-kamionite-dnes-ot-16-do-20-chasa.369505", "text": "Днес, 2 март, който е последният работен ден преди националния празник, от ще бъде ограничено движението на камионите над 12 т по автомагистралите и най-натоваренитe пътища, съобщават от агенцията \"Пътна инфраструктура\". \r\nЦелта е да се повиши безопасността при пътуване и да се увеличи пропускателната способност на инфраструктурата.\r\nДвижението на МПС над 12 тона ще е ограничено по следните пътни направления:\r\n- автомагистралите;\r\n- път I-1 с. Ребърково - Ботевград, като движението се пренасочва по път II-16 Ребърково - Своге - София;\r\n- път I-1 - етапна връзка на лот 2 на АМ „Струма“ при Благоевград - ГКПП „Кулата“;\r\n- път I-4 п. в. „Коритна“ - Велико Търново - Шумен;\r\n- път I-5 Русе - Велико Търново;\r\n- път I-8 ГКПП „Калотина“ - София;\r\n- път I-9 Варна - Бургас;\r\n- път II-18 Околовръстен път на град София;\r\n- път II-99 Бургас - Царево.\r\n \r\nОграничението ще важи през последния почивен ден - \r\nЗабраната не се отнася за превозни средства, превозващи бързоразвалящи се хранителни продукти и товари на температурен режим, живи животни и опасни товари (ADR).\r\nЗа улеснение на трафика през и повишаване на пътната безопасност ще има две ленти за излизащите от София по път I-1 (Е-79). Временната организация е от км 278+910 до 282+038 и от\r\nНа  (в светлата част от денонощието) в същия участък ще има две ленти за прибиращите се към София. Алтернативен маршрут на първокласния път през Владая е АМ \"Люлин\", се посочва в съобщението.\r\nЗа тържествата на връх Шипка по случай Националния празник на България от  ще бъде ограничено двупосочното транзитно преминаване на превозни средства през Шипченския проход по път I-5/Е-85/ Габрово - Шипка - Казанлък.\r\nКакто всяка година транзитният трафик ще се насочва по път II-55 през  по следния маршрут: Русе - Велико Търново - Дебелец - Проход на Републиката - Гурково - Казанлък и обратно. \r\nШофьорите от област Габрово и пътуващите от северозапад могат да ползват маршрута: Габрово - Трявна - Белица - Вонеща вода - Проход на Републиката и обратно.\r\nЗа област Стара Загора движението ще преминава към Прохода на Републиката по маршрута: път I-6 Калофер - Казанлък - път II-55 - Гурково – Проход на Републиката - Велико Търново и обратно, като пренасочването ще става при пътен възел „Мъглиж“ (път I-5 с път I-6).\r\nОграничението в движението през Шипченския проход не важи за организирания междуградски автобусен транспорт.\r\nНеобходимо е шофьорите да тръгват на път с автомобили, подготвени за зимни условия, да карат внимателно и със съобразена скорост, спазвайки въведените ограничения, пътната сигнализация и указанията на \"Пътна полиция\", която следи и предприема необходимите действия за организацията на трафика, напомнят от АПИ.", "date": "2018.03.02", "title": "Предпразнично: Спират камионите днес от 16 до 20 часа"}
{"url": "https://www.dnes.bg/cars/2018/03/02/tesla-ta-na-ilon-mysk-zastrashava-jivota-na-mars.369513", "text": "Автомобилът \"Тесла родстър\", който компанията \"Спейс екс\" изстреля към Марс, може да застраши живота на Червената планета при стълкновение с нея, предупредиха американски учени, цитирани от в. \"Daily Mail\".\n\nСпоред специалисти от университета Пърдю, ако на Марс съществува биологичен живот, той рискува да се смеси с организми от Земята. Това е напълно възможно при стълкновението на ракетата \"Фалкон хеви\" с Червената планета, тъй като автомобилът на Мъск не е преминал през необходимата санитарна обработка и е потенциално опасен.\r\n\"Дали земните биологични представители ще се окажат по-адаптивни от марсианските и ще завоюват Марс?, се питат в сайта на учебното заведение. Ние все още не знаем!\", пише БТА.В текста на университета \"Пърдю\" се казва, че НАСА добре осъзнава опасността от проникване на бактерии от Земята на други планети и поради тази причина всички космически апарати преминават през обработка и се привеждат в стерилно състояние. Но автомобилът на Мъск не е преминал през подобна процедура.Изданието припомня, че на 6 февруари тежката ракета-носител на \"Спейс екс\" \"Фалкон хеви\" беше изстреляна към Марс. От втората й степен бе отправен полезен товар - електромобил \"Тесла\" на Илон Мъск.", "date": "2018.03.02", "title": "Tesla-та на Илон Мъск застрашава живота на Марс?"}
{"url": "https://www.dnes.bg/health/2018/03/02/tromboliza-pri-insult-koga-se-prilaga.369421", "text": "България е на първо място в Европа по смъртност от инсулт. Всеки трети пациент с удар, лекуван успешно с тромболиза, може да напусне лечебното заведение ходейки, почти без оплаквания. У нас 28 болници в страната провеждат този вид лечение, което се поема от Здравната каса. Доц. Росен Калпачки, ръководител на Клиниката по нервни болести към УМБАЛ „Света Анна“, коментира пред Puls.bg какво представлява венозната тромболиза и в кои случаи на инсулт се прилага.   Предполагам, че институциите, които са ангажирани с това имат по-точна статистика, но мога да кажа, че инсултите в България се увеличават ежегодно. Това е тенденцията, която в последните години не можем да обърнем. Точният брой на болните не мога да кажа.   Подмладяването се дължи на добавянето на рискови фактори към по-младите хора. Такива са високото кръвно налягане, тютюнопушенето, злоупотребата с алкохол, наднормено тегло. Рисковите фактори за инсулт са подобни на тeзи на инфаркт, но при инсултите определено най-сериозната роля, много по-голяма от всички други взети заедно, е високото кръвно налягане. И продължавам да твърдя, че ние българите не умеем да си лекуваме добре кръвното. То не боли и не сърби и затова контролът върху него не е много добър в България. Виждаме уникални случаи на занемарено кръвно или млади хора, уж определено интелигентни във всички области, които пият няколко месеца хапчета за кръвно и след това ги зарязват. Недопустимо е. Човек, който има установено високо кръвно налягане, почти сигурно е, че ще взема лекарства за това доживот. Разбира се, има периоди, в които може да се намали лечението – като количество, като качество, да се променят лекарствата, ако този човек отслабне екстремно или ако има бъбречно заболяване, което претърпи някакво обратно развитие... Но вариантът да се лекуваш от кръвно и да хвърлиш лекарствата, според мен, е самоизмама. Тя води до спешното отделение.   Според мен подходът е абсолютно индивидуален, но всеки пациент трябва да е лично отговорен, той да си търси лекаря, да се запише при човека, който ще му следи кръвното. Решението да пие или не лекарство, да отиде на преглед или не, не се взема след еднократно мерене на кръвното налягане. Доброто поведение на нас като пациенти означава измерване на кръвното в продължение на две седмици, в определен час, записване на резултата и отиване при лекаря с него, ако искаме някакво становище. Иначе еднократното високо кръвно, в повечето случаи, може само да ни подведе.  Струва ми се, че напоследък, може би, в някаква степен ги познават. Благодарение на нашите усилия, смея да се надявам, все повече хора са информирани, поне от нашия регион, а ние приемаме хора почти от всякъде. Усещам, че има някаква повишена бдителност, известно освежаване на паметта или вниманието на българина към симптомите на инсулта. Например спирането на говора и обездвижването на ръката почти всеки, с който съм говорил, го свързва с идея, че може да е инсулт. Може би единствено е пресилена симптоматиката от сорта на световъртеж. Някои хора си мислят, че това е инсулт, но не винаги е така. Инсултът може да започне със световъртеж, но не е задължително. ", "date": "2018.03.02", "title": "Тромболиза при инсулт: Кога се прилага? "}
{"url": "https://www.dnes.bg/notifikacii/2018/03/02/beliiat-dom-otbranitelnite-sposobnosti-na-sasht-niamat-ravni.369509", "text": "Белият дом заяви, че отбранителните способности на САЩ \"нямат равни и ще останат така и занапред\", предаде Асошиейтед прес.\n\nРуският президент Владимир Путин потвърди това, което правителството на САЩ знаеше през цялото време: че Русия в пряко нарушение на задълженията си по международни договори е разработвала в продължение на повече от десетилетие оръжейни системи, които водят до дестабилизация, заяви говорителката на Белия дом Сара Сандърс.\r\nПо думите й президентът Доналд Тръмп осъзнава заплахите, пред които е изправена Америка. Америка ще модернизира ядрения си арсенал и ще направи така, че нашите способности да останат недостижими, заяви Сандърс.\r\nПутин твърди, че Москва е изпробвала оръжия, които не могат да бъдат прехванати и които биха направили противоракетната отбрана на НАТО \"безполезна\".По-рано САЩ заявиха също така, че Русия е действала безотговорно, като се е похвалила с новите си ядрени оръжия, които според президента Владимир Путин са недосегаеми за американската отбрана, предаде Асошиейтед прес.\r\nГоворителка на Държавния департамент изрази съжаление, че като фон за речта на Путин е бил използван видеоклип с ядрена атака срещу САЩ. \"Не смятаме, че това е отговорно (поведение)\", каза тя.\r\nПо думите й показаният анимиран видеозапис е потвърждение, че Русия в \"пряко нарушение\" на задълженията си по международни договори повече от десетилетие е създавала оръжейни системи, които водят до дестабилизация. Говорителката заяви, че САЩ от дълго време са знаели за това, но Русия отричала, посочва БТА.  ", "date": "2018.03.02", "title": "Белият дом: Отбранителните способности на САЩ нямат равни!"}
{"url": "https://www.dnes.bg/crime/2018/03/02/zaleden-uchastyk-obyrna-rumynska-cisterna-s-hlor-krai-miziia.369539", "text": "Цистерна с хлор се е обърнала на пътя между Оряхово и Мизия. Инцидентът вдигна на крак пътните служби.Причина за инцидента е заледен участък от пътя, заради който машината се е  хлъзнала и се преобърнала на една страна в канавката.\r\nКамионът бил управляван от румънски шофьор, а инцидентът станал около полунощ па пътя между Оряхово и Мизия.Повиканият екип на пожарната установил, че няма изтичане на хлор. Със специализирана техника цистерната била изтеглена и отървалият се само с охлузвания шофьор продължил курса си към столицата, съобщи \"\".\r\n ", "date": "2018.03.02", "title": "Заледен участък обърна румънска цистерна с хлор край Мизия"}
{"url": "https://www.dnes.bg/politika/2018/03/02/gerb-narod-preminal-prez-izpitaniiata-ima-bydeshte.369533", "text": "Петъчното заседание на парламента започна патриотично с обръщение за националния ни празник 3-ти март. Галя Захариева от ГЕРБ припомни за героизма и паметта на народа ни и цитира \"Опълченците на Шипка\".\r\n\"Въпреки ежедневните предизвикателства, ние сме българи и помним, че святото дело на Ботев, Левски и Вазов е част от нас, от паметта, от миналото и бъдещето. \r\n3-ти март е датата на началото на нашата свобода. Всеки ден трябва да се гордеем, че сме потомци на велик народ\", каза Захариева в декларация от името на парламентарната група на ГЕРБ.\r\nПо думите й няма по-естествено от това да пазим своята идентичност, култура и същност като народ.\r\n\"На 3-ти март ние си обещаваме, че ще продължим да бъдем народ, горд и смел като българския лъв. Защото сме българи и знаем цената на свободата, защото ние не оцеляваме, а се борим, защото сме готови да платим и пазим с отговорност нашата независимост.Защото знаем, че народ, който знае как да мине през препятствията на времето, има своето бъдеще\", заключи Захариева.\r\n ", "date": "2018.03.02", "title": "ГЕРБ: Народ, преминал през изпитанията, има бъдеще!"}
{"url": "https://www.dnes.bg/zvezdi/2018/03/02/holivud-osymna-s-uainstiin-po-halat-i-pantofi.369540", "text": "\nПочти не минава ден без новина за \"секс гуруто\" на Холивуд Харви Уайнстийн. Днешната е свързана с позлатена статуя на продуцента, който предстои да отговаря по 11 обвинения в секс тормоз. \r\nНа монумента той се е разположил разголен, по халат и с пантофи на краката, а в едната си ръка държи статуетка \"Оскар\", съобщиха световните агенции, цитирани от БТА.\r\nЕдин от авторите на скулптурата, Джошуа \"Джинджър\" Монро заяви по повод появата на творбата: \"Образът на седящия върху постелята Уайнстийн олицетворява методите, които се използват в Холивуд от такива могъщи люде.\r\nТе имат пари и власт, за да раздават роли. Всичко това се използва за собственото им сексуално удовлетворение. Това такива хора най-добре постигат с помощта на кастингите\". \r\nПрез 2016 година Монро стана известен с поставянето на статуята на голия Доналд Тръмп в няколко града на западното крайбрежие на САЩ. 90-тата церемония по раздаването на тазгодишните \"Оскар\"-и ще се състои на 4 март в \"Долби тиътър\" в Лос Анджелис. Водещ на събитието ще бъде Джими Кимъл.", "date": "2018.03.02", "title": "Холивуд осъмна с Уайнстийн по халат и пантофи"}
{"url": "https://www.dnes.bg/politika/2018/03/02/cariat-se-vidia-na-zadniia-red-na-evroshefstvoto-i-kaza-izlagaciia.369542", "text": "Българският монарх и бивш премиер Симеон Сакскобургготски даде да се разбере, че е недоволен от мястото, което му е отредено при провеждането на Българското председателство на Съвета на ЕС.Царят е член на Борда на старейшините за председателството, но признава, че на моменти се чуди с какво е ангажиран. Той показа и обида от мястото, което му е било отредено за сядане в Народния театър по време на церемонията по откриването на еврошефството ни.\"Не ще скрия, че мястото, което ми бяха отредили на концерта в Народния театър, едва ли отговаряше на член на т. нар. Борд на старейшините за председателството, без дори да споменавам и останалите ми \"длъжности\". И откровено казано, се засрамих, като видях погледите на някои от еврокомисарите, виждайки ме къде седя! \"Излагацията\" не беше за мен, защото на моята възраст и познавайки поведението си през толкова десетилетия, където и да ме \"пласират\", си оставам един и същ“, каза Сакскобургготски в интервю за \"\".Според него това е и гаф спрямо елементарни правила на протокола и той е за сметка на страната.\n\n\n\"Сигурно комисарите и някои от посланиците в София, виждайки къде седя, са си помислили, че не си уважаваме историята. Негово Светейшество патриархът беше в една ложа, бившите президенти - в друга, главният мюфтия и католическият екзарх - също в две отделни. Аз не съм ли в категорията на бивш държавен глава? И не е въпросът за ложата, а за принципа. Можеше и до патриарха да ме настанят поне...\", не крие огорчението си царят.Той допълва и че смята, че е сред хората, които са имали принос за приемането на страната ни в България.\"Ако погледнем 60-ия юбилей на английската кралица Елизабет, седях ѝ отляво при наличието на толкова крале - ако бях само Сакскобургготски, бивш премиер, едва ли щях да заема това място. Защо е нужно да се срамуваме от нашата история?\", пита бившият премиер.Сакскобургготски не проумява и защо не е била дадена гласност на пресконференцията, която дали той, Соломон Паси и Росен Плевнелиев при старта на председателството.\"Не срещнах отзиви за пресконференцията, която с президента Росен Плевнелиев и Соломон Паси дадохме за чуждестранните журналисти, които отразяваха откриването на нашето председателство. Умишлено затъмнение беше, което мога да си обясня само с някакви комплекси\", казва още царят.Иначе той избягва да даде оценка на председателството ни: \"Едва ли може да имаме големи очаквания, защото срокът е твърде кратък, а и трябва да имаме предвид възможностите си. Малка държава сме и не можем да се надскочим\", казва той. Все пак допълва, че това, че тук се провеждат срещи и се говори за България, е добра реклама за страната.Сакскобургготски се въздържа и от коментар на скандалите около продажбата на ЧЕЗ.\"Познавате ме и знаете, че не коментирам така прибързано теми, които са злободневни и толкова много \"експерти\" се изказват ежечасно... Е, нека изчакаме малко, да се успокоят страстите и тогава може да говорим повече по темата\", казва той.Отговаряйки на въпрос за напрежението между премиера и президента, царят казва, че мирното съжителство в политиката е желателно. Той все пак съветва различията между институциите да не се възприемат като война, както и институциите да не се персонифицират.", "date": "2018.03.02", "title": "Царят се видя на задния ред на еврошефството! И каза: Излагация!"}
{"url": "https://www.dnes.bg/world/2018/03/02/armen-sarkisian-e-noviiat-prezident-na-armeniia.369545", "text": "Армен Саркисян бе избран за президент на Армения с голямо мнозинство от гласовете на членовете на парламента, предадоха Ройтерс и ТАСС.\r\nКандидатурата на 64-годишния бивш премиер и бивш посланик във Великобритания бе подкрепена от 90 депутати при десет \"против\" и един \"въздържал се\" в 105-местното законодателно събрание.\r\nАрмен Саркисян ще бъде държавен глава за срок от седем години. Той заема мястото на досегашния президент Серж Саркисян, който според опозиционни лидери може да остане във властта като министър-председател.\r\nНовият президент бе издигнат като кандидат от управляващата Републиканска партия на Армения и коалиционния й партньор Арменска революционна федерация \"Дашнакцутюн\". Армен Саркисян бе подкрепен и от десноцентристкия блок \"Царукян\".\r\nСлед конституционна реформа Армения премина към парламентарна форма на управление. Държавният глава е с ограничени пълномощия и се избира от Националното събрание. /БТА/", "date": "2018.03.02", "title": "Армен Саркисян е новият президент на Армения"}
{"url": "https://www.dnes.bg/cars/2018/03/02/v-rusiia-sym-starite-dizeli-ot-evropa-poemat-kym-bratushkite.369529", "text": "\r\n                        \r\n                        \r\n                        \r\n                    \r\n\"Много спорно е кое замърсява повече дизела или бензина. Дизелите произвеждат повече азотни окиси, бензиновите произвеждат повече въглеродни окиси\", обясни Радков в студиото на \"България сутрин\".\n\n\r\nСпоред Боян Рашев, експерт по управление на околната среда и ресурсите, дизеловите двигатели със сигурност са по-вредни за въздуха, но в зависимост от това за какви коли става въпрос.\r\n\"Имайте предвид, че новите бензинови коли, всъщност генерират повече прахови частици от старите бензинови коли\", подчерта той пред \r\nПо повод опасенията, че при евентуална забрана на дизелови автомобили в някои немски градове в Западна Европа, България ще се наводни със старите и ненужни вече там коли, Христо Радков обясни, че нашата страна няма да бъде съществено засегната.\r\n\"В България леки коли се внасят предимно от Италия. Тези стари коли ще отидат в Русия и в Африка\", поясни той.\r\nЕкспертът по околна среда Боян Рашев пък сподели, че не е толкова лошо, че при евентуална забрана на дизеловите двигатели в Западна Европа, много от тези коли ще се пренесат у нас, защото ще внасяме по-нови дизелови автомобили.\r\n\"Ако вие изгаряте един ден дърва и въглища в печка в София, генерирате толкова замърсяване с фин прах, колкото, ако карате дизелова кола 1500 километра\", категоричен беше той.\r\n ", "date": "2018.03.02", "title": "В Русия съм... Старите дизели от Европа поемат към братушките"}
{"url": "https://www.dnes.bg/politika/2018/03/02/tasko-ermenkov-iska-dyrjavata-da-si-vzeme-chez.369525", "text": "\r\n                        \r\n                        \r\n                        \r\n                    Държавата трябва да изземе бизнеса, не да влезе, а да вземе целия контрол върху това, което се продава, 67%, без участието на съмнителни финансови схеми, обяви депутатът от БСП Таско Ерменков.\r\nПо думите му в противен случай държавата ще стане съучастник в една мътна сделка, която със всеки въпрос и отговор става все по-мътна.\n\n\n\n\n\r\nДимитър Лазаров от ГЕРБ пък обяви, че едно подобно изземване го притеснява.\r\n\"Българската държава започва разговори за изясняване на възможностите да придобие контролиращия пакет от акции\", подчерта той пред .\r\nЛазаров обясни още, че продавач е собственикът на тези 67%, а именно чешката държава и затова приказки за изземване и даване на сделката на прокуратурата, не са добър вариант. \r\nНародният представител от ГЕРБ беше категоричен, че няма яснота от къде ще дойде финансирането за сделката. Таско Ерменков от опозицията също се съгласи с този извод.\r\n\"Ние така и не разбрахме кой, по какъв начин, какво ще финансира, от къде ще има свободни средства, как ще се изплащат в бъдеще дълговете, които ще имат\", заяви депутатът от БСП.\r\nЕрменков обяви също така, че КЕВР има пълномощията да се намесва в сделки, като тази за продажбата на ЧЕЗ и помоли регулаторът да си свърши работата.", "date": "2018.03.02", "title": "Таско Ерменков иска: Държавата да си вземе ЧЕЗ!"}
{"url": "https://www.dnes.bg/politika/2018/03/02/petkova-prekrati-otpuskata-i-e-gotova-za-debata-v-ns.369551", "text": "Въпреки че още сутринта бе обявено, че енергийният министър Теменужка Петкова е в отпуск и няма да участва в парламентарния контрол, изненадващо се оказа, че тя има готовност да се проведе разискването за ядрената енергетика у нас.Председателят на Народното събрание съобщи, че министър Петкова е прекъснала отпуската си и има възможност да влезе в пленарната зала в 12 часа.\nТова обаче разгневи БСП, които обвиниха, че това се превръща в \"игра на тенис на маса\". Те възразиха да се провежда разискването сега, след като преди часове им е било обяснено, че това не е възможно заради отпуската на енергийния министър.\"Днеска сутринта го отложихме и сега изведнъж след като в залата няма достатъчно депутати, които да гласуват и да участват смислено в дебата, ни се казва, че министърката има готовност\", възмути се червеният Таско Ерменков.\"Не може български министър да казва \"влезте-излезте\". Това ли е авторитетът на парламента?\", запита и Георги Свиленски.Министър Теменужка Петкова излезе в отпуска в разгара на скандала за продажбата на ЧЕЗ. Все още не е ясно и дали тя ще остане на поста си, след като миналата седмица тя подаде оставката си заради познанството си с Гинка Върбакова.", "date": "2018.03.02", "title": "Петкова прекрати отпуската и е готова за дебата в НС"}
{"url": "https://www.dnes.bg/balkanska/2018/03/02/starai-se-da-si-pyrvi-alisiia-go-otkri-v-pesen.369528", "text": "Алисия стартира най-женския месец от годината с нов проект. Заглавието на песента е жест на певицата към всички нейни почитателки.\"Това е най-женският месец от годината. Искаше ми се да направя нещо специално и лично за жените - споделя тя. - Радвам се, че премиерата на \"Старай се да си първи\" съвпадна и с моя рожден ден. Всяка година получавам страхотни пожелания и подаръци за този празник и исках да направя същото и сега\".Във видеото на песента Алисия сменя няколко визии, за които сама се е погрижила.\"Реших този път да заложа на себе си за стайлинга. Разбира се, зад мен стои голям екип и се надявам и песента, и клипът към нея да харесат на моите почитатели\" - казва изпълнителката.От днес видеото към \"Старай се да си първи\" може да се види в ефира на \"Фен тв\", както и в официалния канал на медията в YouTube. ", "date": "2018.03.02", "title": "Старай се да си първи! Алисия го откри в... песен"}
{"url": "https://www.dnes.bg/stranata/2018/03/02/myrtviiat-vyrhu-kapaka-na-kolata-v-plovdiv-ubit.369543", "text": "Откритият върху капак на кола  се е опитал да открадне фар от същия автомобил, по информация на \"\".\nПрестъплението е извършено на метри от Областната управа на Пловдив и е заснето от камерите на сградата.Тялото е било облегнато върху капака на колата, като по него е имало кръв. В момента полицията гледа записите от камерите. От тях ставало ясно, че убийството е извършено след полунощ.Шефът на полицията старши комисар Илков категорично отказва подробности по случая. По думите му, самоличността на жертвата все още се изяснява. По неофициална информация мъжът е бил намушкан. Образувано е досъдебно производство.", "date": "2018.03.02", "title": "Мъртвият върху капака на колата в Пловдив – убит!"}
{"url": "https://www.dnes.bg/za-da-se-razbirame/2018/03/02/20-vyprosa-koito-zadavat-na-interviuto-za-rabota.369482", "text": "Търсейки нови възможности за развитие, по-добро заплащане и условия на труд, повече социални придобивки, ние търсим и компанията, която може да ни осигури такава работа. Работим няколко години тук, трупаме опит, сменяме компанията, за да надградим себе си, да постигнем целите си.Но с всяка смяна на работата преминаваме и през задължителното интервю за работа. От това как ще се представим на него до голяма степен зависи и дали ще бъдем наети в съответната компания.Вижте кои са 20-те най-често задавани въпроса към бъдещите служители и как да отговорите на някои от тях.Говорете за  вашите силни страни, успехи и постижения, свързани с вашата работа, какви умения сте придобили в предишната си работа, образование, квалификации и т. н. Не говорете за личното си време, деца, хобита.Това, което работодателят иска да знае е дали сте селективни в търсенето на работа или просто кандидатствате за произволна работа, която ще имате. Колко наистина се интересувате от компанията като цяло? Извършили ли сте изследвания за компанията, за да разберете защо това е чудесна възможност да работите в нея? Това е вашият шанс да покажете, че сте добре запознати с дейността на фирмата и сте развълнувани да бъдете част от нея.", "date": "2018.03.02", "title": "20 въпроса, които задават на интервюто за работа"}
{"url": "https://www.dnes.bg/zvezdi/2018/03/02/mika-stoichkova-oshte-kyrmi-sled-1-godina-i-5-meseca.369547", "text": "\nМихаела Стоичкова, по-известна като Мика, направи признание и предизвика дискусия във Facebook. Дъщерята на Христо Стоичков, която вече е горда майка на малката Миа, сподели че продължава да я кърми.Малкото момиченце се появи на бял свят в края на септември през 2016 година.Ето какво написа Мика към снимка, която публикува в социалната мрежа: \"Да любими хора! На 1 година и 5 месеца все още се кърмим! Вие кърмите/кърмихте ли толкова дълго? За или против кърменето сте?Да ви призная, толкова любимо ми стана, че ми е мъчно да го спирам този прекрасен етап от майчинството! Приемам съвети (за пореден път) как да се отбием по лесен начин - и за Миа, и за мен!\"Коментарите под поста й изобилстват от похвали и примери: \"Аз успях една година. Няма такова усещане за близост с детето... Колкото повече, толкова по-добре, мила\" - пише нейна приятелка.А друга й се възхищава и я поощрява така: \"Браво Мише! Разби всички лигли и хора, които са против кърменето! Продължавай!\"В дискусията се включва и мъж: \"Нека видят повече кифлички, които на 7-я ден спират...\"", "date": "2018.03.02", "title": "Мика Стоичкова още кърми – след 1 година и 5 месеца!"}
{"url": "https://www.dnes.bg/obshtestvo/2018/03/02/film-za-osvobojdenieto-na-bylgariia-na-3-mart.369599", "text": "Bulgaria ON AIR ще излъчи празнично студио на живо по случай 3 март и специален документален филм за Освобождението на България. Водеща на студиото \"3 март\" в събота от 7:50 часа ще бъде Лора Инджова, а Златимир Йочев ще предава на живо от Шипка. Гост-водещ ще бъде Росен Петров.Политематичната телевизия ще отдаде чест на най-важното за всеки човек и всяка нация – свободата и усилията, които са коствали на предците ни, като представи най-интересното от Деня на Освобождението както от София, така и от Шипка.Специалната програма на пет-часовия формат \"3 март\", който ще продължи до обедна емисия новини в 12:30, ще покаже как България празнува възстановяването на своята държавност в този ден – ще проследи на живо честванията от най-занковите места и от птичи поглед с дрон, няма да пропусне и пристигането на руския патриарх Кирил на Шипка.Празничното студио \"3 март\" ще срещне зрителите с интересни хора с отношение към българската история, ще разкаже драматични съдби и любопитни факти за нашето минало и настояще.Каква е атмосферата на 3 март 140 години по-късно – подробно ще ни представи водещият Златимир Йочев, който ще стартира празничния ден на Шипка с Чавдар Ангелов, директор на Национален парк-музей „Шипка-Бузлуджа“. А в ранната утрин на 3 март Благой Цицелков ще се включи на живо от Руската църква на Шипка. \r\nВ празничния ден гост ще бъде Ренета Инджова, министър председател (1994-1995) – темата на фокус, на която ще обърне внимание, е разделя или обединява днес датата 3 март. Пра-пра внучката на Васил Левски Христина Богданова също ще бъде сред специалните гости в събота. Тя ще говори за идеалите на възрожденските българи, ще направи и паралел между свободата и патриотизма в миналото и настоящето. Историкът проф. Андрей Пантев ще коментира митовете и легендите за 3 март и отношенията между България и Русия.Гости в студиото ще бъдат още авторите на патриотичния образователен проект \"Българско военно чудо\", който се реализира съвместно от \"Българска история\" и \"Армеец\" - Иван Кънев и Марио Мишев. Те ще споделят интересни факти за войната и ще коментират каква е свободата през погледа на младите историци.\"3 март\" ще покаже и мястото, където се пази паметта за българската бойна слава –на живо от Военноисторическия музей. В празничния ден ще излъчи и специални репортажи и разработки като обърне внимание на едни от най-знаковите личности и събития около Освобождението - кой е Цар Освободител и какво знаем и не знаем за него; Можеше ли Шипка да не се случи? И още: Какво мотивира един учител да откаже предложение за реализация зад граница и да избере да обучава ученици в България; Коя е учителката по география, която върви по стъпките на Райна Княгиня? Тези и други интересни теми и гости гледайте на 3 март по Bulgaria ON AIR от 7:50 часа.А освен най-любопитното от празничния ден, Bulgaria ON AIR ще излъчи и специалния документален филм за Освобождението на България на репортера Миглена Георгиева и оператора Дамян Гюров \"Хроники на свободата\".\"На 27-ми юни 1877-ма година, два часа след полунощ, тук в местността Текир дере край Свищов е извършен един от най-успешните десанти в световната военна история. На този бряг на река Дунав слизат руските войни. От тук започва освободителната война на България.\"Така започва своя документален разказ Миглена Георгиева, който ще се излъчи на 3 март веднага след централна емисия на Новините ON AIR в 18:30 часа. Едночасовата разходка в историята ще върне зрителите назад във времената на военни конфликти и тежки битки с една едничка цел – свободна България.  ", "date": "2018.03.02", "title": "Филм за Освобождението на България на 3 март"}
{"url": "https://www.dnes.bg/politika/2018/03/02/simeonov-ot-facebook-sdelkata-za-chez-naglasena-no-zakonna.369614", "text": "Сделката за ЧЕЗ - нагласена, но законна. Това написа вицепремиерът и лидер на НФСБ Валери Симеонов в профила си в социалната мрежа Facebook във връзка с продажбата на активите на ЧЕЗ в Бълггария.\"Сделката за ЧЕЗ - нагласена, но законна!За сложните проблеми обикновено обясненията са прости – и това се отнася за цялата \"мистерия\" около придобиването на дружествата на ЧЕЗ България от доскоро непознатата г-жа Гинка Върбакова. Нека се поставим на мястото на ЧЕЗ – искам да изляза от Източна Европа и да прехвърля бизнеса си изцяло в Западна Европа. Такава е стратегията на фирмата от десетина години. Искам да продам бизнеса си в България, но това да не опетни името на фирмата ми, т.е. бизнесът, който ще продам не трябва да се сгромоляса веднага след прехвърлянето.Така продавам първо \"ТЕЦ Варна\" без риск за репутацията – той без друго не работеше. Трябва да продам големия си бизнес –електроразпределението и търговията с ток. Поставям си две цели – максимална цена на продажбата и второ лоялен купувач, който няма да срине предприятието на втория месец и по този начин да опетни репутацията ми на международния енергиен пазар, с което би попречило на влизането ми в по-богати държави.Започвам търг за активите в България, на който се явяват половин дузина фирми. Някои са с тъмно минало, други са несигурни, трети изобщо не познавам: Енерго-про (чешка фирма, но тази сделка ще бъде спряна от КЗК за монопол), фирма на Ковачки (несигурен играч със спорна репутация и много задължения), фирма на Бобокови (с добра история, но непознати), и още няколко турски, индийски и други чуждестранни фирми със съмнително минало и бъдеще. И Гинка Върбакова. Собственик на няколко фотоволтаични парка от България, но със сериозни препоръки!От кого? От металургичният магнат в Чехия Зденек Земан. Металургията е свързана с огромно потребление на енергия. Няма как собствениците на ЧЕЗ да не са в близки отношения с един от най-големите си клиенти в Чехия. Все едно Валентин Златев да не познава шефовете на Лукойл, откъдето взима горивото, което продава на бензиностанциите си. Все едно Марешки да не познава Домусчиев, от когото купува част от лекарствата си. Все едно Корнелия Нинова да не познава Георги Гергов – основния спонсор на кампанията ѝ.От историята на фирмите на Върбакова се вижда, че Зденек Земан е осигурил близо 80% от парите, необходими за фотоволтаичните паркове на Инерком преди повече от 10 години. След изграждането и пускането в експлоатация, парите са върнати коректно и дяловете на Земан са прехвърлени на Върбакова. Няма как за това време да не са си установили лични отношения на лоялност и доверие – все качества, които ЧЕЗ търсят в бъдещия си купувач.Тук идва въпросът \"Откъде ще дойдат парите?\" Бизнесът на Върбакови е прекалено дребен и покрива едва около 5% от цената на сделката. Явно е нужен банков кредит от \"международна банкова институция\" (което г-жа Върбакова твърди непрекъснато), която няма да отпусне кредита заради Инерком, а заради ЧЕЗ.Защо ще отпусне кредит от около 300 млн. евро?В качеството си на председател на временната комисия за оценка и контрол на енергетиката на България 2015-2016 г., установих безспорни факти на \"аутсорсване\" (възлагане на изпълнение на услуги и дейности на чужди фирми - чешки) от \"ЧЕЗ Разпределение\" и \"ЧЕЗ Електро\", с което се увеличават разходите и се скриват истинските печалби от дейността. За този и други подобни факти съм изпратил доклада на прокуратурата още през април 2016 г.Реалните финансови разчети на ЧЕЗ лесно могат да убедят всяка банка, че техните 300 млн. евро ще бъдат върнати без проблеми за 20 години дори при днешната цена на тока. Гарант за това са както споменатите добри печалби от дейността, така и евентуални скрити договорни гаранции от продавача.За да е сигурен контролът върху дружеството след неговата продажба, преди 20-тина дни за шеф на Съвета на директорите на \"Инерком-България\" беше назначена г-жа Милена Стоева – един от най-високопоставените и верни на ръководството мениджъри на ЧЕЗ. Това се случва 7 дни преди ЧЕЗ да обяви избрания купувач!Да, така е – сделката е нагласена, но не е незаконна. ЧЕЗ искат да продадат дружеството си в България за много пари на човек, който няма да го съсипе – затова самите те намират човека и самите те намират парите. Въпросите остават около участието на руснака и грузинеца, ако то изобщо е реално. Но не трябва да забравяме, че грузинският бизнесмен има мащабен бизнес в България, отдавна е крупен клиент на ЧЕЗ България и като нищо може да е видял в тази сделка възможност да вложи част от авоарите си у нас. Ако всичко това е така, предложението на премиера Борисов държавата да участва с дял в сделката просто ще даде допълнителна увереност и гаранция на международната банка – в което няма нищо лошо.Получаваме потвърждение и на твърденията на Върбакова, че зад сделката стои сериозна банкова институция, че тя е крайният собственик на фирмата и че не познава никакви политици с изключение на министър Петкова (за какво й е, след като познава ръководството на ЧЕЗ?!).Дали няма да излезе, че Върбакова не лъже, но скрива част от информацията за нагласената от самите ЧЕЗ сделка и банката-кредитор? Все пак, да не забравяме, че това е търговска тайна и че Върбакова можеше да откаже да бъде подлагана на разпит. Семейство Върбакови ще получава достатъчен дивидент за собствеността си, многократно по-голям от приходите от досегашния им бизнес. Така че и техният интерес е гарантиран.Разпалената от БСП медийна истерия, всъщност само допринесе за допълнително объркване, паника и затрудни адекватната реакция на българската държава в тази сложна ситуация.И за да не стане като с декларацията на НФСБ срещу Ска Келер, дебело подчертавам, че това е моя лична позиция и не ангажира правителството по никакъв начин :)Рекапитулация:Върбакови – доволни Банката – доволна Клиентите на тази цена на тока - доволни ЧЕЗ – доволен При получаване на дялове – и държавата доволна Корнелия – недоволна\".", "date": "2018.03.02", "title": "Симеонов от Facebook: Сделката за ЧЕЗ - нагласена, но законна!"}
{"url": "https://www.dnes.bg/obshtestvo/2018/03/02/izdyhna-syprugata-na-dobri-djurov-98-godishnata-elena.369571", "text": "На 98-годишна възраст от този свят си отиде Елена Джурова - съпругата на армейския генерал Добри Джуров (1916 - 2002), министър на отбраната на НР България от март 1962 г. до ноември 1990 г.Джурова е роднина на офицер-герой от войните за национално освобождение и обединение, създател на Македоно-Одринското опълчение, легендарен войвода в Македония и член-кореспондент на БАН, полковник Петър Дървингов.Съпругът и Добри Джуров пък бе дългогодишен член на Политбюро на ЦК на БКП и министър на народната отбрана по време на социалистическата система.Участник в комунистическото съпротивително движение по време на Втората световна война, партизанин и командир на Партизанска бригада \"Чавдар\".Именно той играе активна роля в отстраняването на Тодор Живков от ръководството на БКП, затова и остава военен министър до септември 1990 година и членува във Висшия съвет на преименуваната вече Българска социалистическа партия (БСП).На 10 януари 1991 година напуска по свое желание парламента и се оттегля от обществения живот. Добри Джуров умира на 17 юни 2002 година в София.", "date": "2018.03.02", "title": "Издъхна съпругата на Добри Джуров, 98-годишната Елена"}
{"url": "https://www.dnes.bg/notifikacii/2018/03/02/jena-se-vyrza-na-alo-apashi-zasrami-se-ne-se-pribra.369537", "text": "Жена от Хасково на 79-годишна възраст е станала жертва на телефонни измамници, а след това е била обявена за издирване, след като не се е прибрала в къщи, съобщиха от МВР - Хасково.Жителката на града била заблудена по схемата \"съдействие на полицията\". Тя получила обаждане от мним служител на реда и последвала инструкциите му за \"залавяне на престъпници\". Изтеглила наличните си 10 000 лева, 1000 долара и заедно със златните си накити оставила всичко на стълбички на улица \"Аида\", пише БТА.След известно време обаче усетила, че е въвлечена в престъпна схема и от срам отказала да се прибере. След продължителното й отсътвие от дома, синът й подал сигнал за изчезването.На крак е бил вдигнат състава на РПУ - Хасково, уточняват от полицията. След часове издирване, около 23 часа снощи жената е била открита от полицаите и върната при семейството си.Работата по образуваното досъдебно производство продължава.", "date": "2018.03.02", "title": "Жена се върза на \"ало\" апаши. Засрами се, не се прибра!"}
{"url": "https://www.dnes.bg/politika/2018/03/02/petkova-uspokoiava-niama-risk-za-dostavkite-i-cenata-na-toka.369621", "text": "Гражданите трябва да бъдат напълно спокойни, че няма да има рискове по отношение на доставките и цените на електроенергията.Това коментира министърът в оставка Теменужка Петкова в отговор на обвиненията на социалистите, че сделката за продажбата на ЧЕЗ \"ще бръкне в джоба на 3 млн. потребители\".\r\n\"Българските граждани трябва да бъдат напълно спокойни. Сменят се собствениците на ЧЕЗ, сменят се собствениците и на други енергийни обекти.Не бива да се заиграва със страховете на хората. Разбирам, че темата е благодатна, ако някой иска да направи определени спекулации със страховете на хората, но те не бива да се притесняват\", успокои министър Петкова.\r\nПо думите й няма никакъв проблем нито по отношението на доставките, нито по отношение на цените. Тя коментира и проекта \"Белене\" и изтъкна, че днешният консенсус по темата в пленарна зала е добър знак.\r\n\"Към проекта за АЕЦ \"Белене\" има инвестиционен интерес и той е много сериозен и реален. Ще започнат разговори със съседите ни от Балканите. Може да стане добър проект, целта е той да се реализира на пазарен принцип\", каза енергийният министър.\r\nПеткова добави, че съдбата на оставката й зависи най-вече от премиера Борисов и от коалиционните партньори.\r\n\"Депозирах оставката си, защото смятам, че това беше правилното в ситуацията\", заключи тя.", "date": "2018.03.02", "title": "Петкова успокоява: Няма риск за доставките и цената на тока!"}
{"url": "https://www.dnes.bg/index/2018/03/02/deniat-v-snimki-2-mart.369618", "text": "\n", "date": "2018.03.02", "title": "Денят в снимки – 2 март"}
{"url": "https://www.dnes.bg/politika/2018/03/02/patriotite-s-promeni-dyrjavata-da-kontrolira-sdelki-s-erp-tata.369600", "text": "\"Обединени патриоти\" внасят поправки в Закона за енергетиката, за да се създаде контролен механизъм, с който държавата да може да се намесва, когато се продават повече от 20 % от активите на структуроопределеящи фирми в енергетиката. Предложенията идват в разгара на скандала със сделката за продажбата на ЧЕЗ.\r\n\"Текстът е много прост. Става дума за едно ново правомощие на КЕВР - да одобрява всички сделки с дялове и акции на търговски дружества, които са носители на лиценз за пренос или разпространение на електрическа, топлинна и газова енергия. КЕВР ще взема решение дали да одобри прехвърлянето на дяловете или не\", обясни Искрен Веселинов от ОП.\r\nПо думите му този нов текст би могъл да се приложи за сделката за ЧЕЗ, ако бъде приет скоро.\r\n\"По сделката имаме подписан договор, но няма завършен състав. Ако това нещо се изгласува следващата седмица, тогава ще имаме възможност за тази спирачка на държавата, ако прецени, че собственикът е ненадежден\", добави Веселинов.\r\nВицепремиерът Красимир Каракачанов отново каза, че основният проблем трябва да се търси назад във времето.\r\n\"Поинтересувайте се кой продаде ЕРП-тата, вижте печалбата на ЧЕЗ. Ще прецените дали държавата трябваше да продава този монопол. Под хубавия параван за пазарна икономика и лозунгът \"държавата е лош стопанин\", подарихме кокошката, която снася златни яйца, по времете на Сакскобургготски и ДПС и сега се чудим какво да правим\", коментира Каракачанов.\r\nТой отсече и че според него няма причина енергийният министър Теменужка Петкова да подава оставка.\r\n\"Не виждам никакви основания оставката да бъде приета. Тя направи един прибързан акт, за да поеме отговорност за нещо, за което тя не носи отговорност. По сега действащия закон няма възможности и функции да контролира това. Затова именно това предлагаме - държавата чрез КЕВР да има контролен механизъм\", отсече вицепремиерът.", "date": "2018.03.02", "title": "Патриотите с промени: Държавата да контролира сделки с ЕРП-тата"}
{"url": "https://www.dnes.bg/obshtestvo/2018/03/02/da-prohodish-otnovo-toni-ot-koshmara-na-vlaka-do-nadejdata.369590", "text": "\n21-годишната Антония, която през ноември миналата година се хвърли под колелата на влак от отчаяние, вече е с протези, ходи и има пълните надежди да възстанови живота си. \"Господи, отново ходя! Много исках отново да се движа сама, много исках някой да ме гушне, да ми кажа, че съм му важна, и сега това ми се случва. Прохождането беше моя мечта. Сега започвам живота си отначало, по-силна от всякога\", споделя 21-годишната Антония Чикова, която на 6 ноември миналата година се хвърли под влака в пристъп на отчаяние, че няма постоянна работа и приятели.Влакът не уби Тони, но преряза краката й. Момичето е с ампутирани долни крайници - десният липсва от бедрото, а левият - от глезена. Само три месеца след тежката операция, която претърпя, момичето се възстанови, раните й заздравяха и тя успешно премина протезирането и рехабилитацията, която й направиха.\n\n\"През тези месеци ми беше особено трудно всичко. Много хора ми помогнаха и не мога да ги забравя - благодаря за безплатните протези, които ми осигуриха от неправителствената организация \"Национален алианс за интеграция и политика за здраве и живот след ампутация и протезиране\", и докторите и специалистите - Лъчезар Захариев, Димитър Ненчовски, Йото Йотов и всички, които ми подадоха ръка\", споделя момичето пред \"България Днес\".В помощ на 21-годишната жена бе стартирана кампания \"Да помогнем на Тони да стъпи в живота с два нови крака\". Специално за нея бе открита и банкова сметка на името на УМБАЛ - Бургас, в която се събират пари за оздравяването на Тони.\"Всяка година пациентката ще има право на ремонт на протезите и тогава вече може да се поставят по-скъпи, но по-функционални елементи като ходила и колена. Има хора, които се възстановяват толкова добре, че дори не можеш да разбереш, че имат протези\", обясни лекуващият я лекар д-р Захариев.Освен от протези Тони има нужда и от психологическа подкрепа. След опита за самоубийство тя все още е доста лабилна. На моменти губи вяра, че ще може да се върне отново към живота. За щастие, Тони не е сама. Всеки ден до нея е млада бургазлийка, също преминала през различни житейски изпитания. До нея са и колегите й от хотел в Слънчев бряг, в който Антония е работила три години.\"Сега живея на квартира с друго момиче. Колегите ми обещаха, че след като малко позаякна, отново ще се върна на работа в хотела. Това, че ще имам работа, е най-голямото ми щастие\", сподели още Тони.Антония Спасова е от плевенското село Букова. Израснала е в дома за изоставени деца в село Тотлебен. Майка й я оставя.\"Ние сме много бедно семейство, живеем със 130 лв. пенсия на мъжа ми. Аз ходя да чистя фурна за 6 лв. на ден. Изоставих дъщеря си навремето, защото не можех да я гледам, вече имах 4 деца\", казва майката.Днес Тони не се сърди на родителите си, но много й се иска да е като всички деца със семейство. Съвсем скоро - на коледните празници, по собствено желание тя отишла в дома в Тотлебен. След като напуска дома със завършването на 8-и клас, девойката отива да учи в Ловеч. Завършва училище и оттогава никой в Тотлебен не чува за нея. Благодарение на различни фондации Антония и хора в нейното положение започват работа в курортите по морето. Именно това е причината, довела младото момиче в Бургас. Работата като сервитьорка три сезона в един и същи хотел в Слънчев бряг я удовлетворява напълно.\"После дойде зимата и нямаше вече какво да правя там. Почувствах се сама и реших, че не мога да се боря повече. Затова поисках да се самоубия\", разказва историята си Антоанета.Един ден тя се разхожда в Бургас и случайно среща младеж. Докато си говорят, лека-полека се озовават на гара \"Владимир Павлов\".\"Споделих му колко самотна се чувствам, макар че не го познавах. Видях, че идва влак, другото не помня. Мен никой не ме харесваше. И как да ме харесват? Като разберат, че съм дете на държавата, няма кой да ме хареса\", разказа през сълзи Антоанета. Случката е все още болезнена за нея и момичето не иска да си припомня детайли.\"Имах две мечти - едната беше да проходя, другата беше да участвам в лекарския сериал \"Откраднат живот\". Той ми беше любимият. Сега разбрах, че отново го дават и пак ще го гледам\", каза още Спасова.С днешна дата 21-годишната девойка се чувства по-силна от всякога и случката много я е променила. И не се отказва!", "date": "2018.03.02", "title": "Да проходиш отново: Тони – от кошмара на влака до надеждата "}
{"url": "https://www.dnes.bg/zvezdi/2018/03/02/ryka-za-ryka-kym-oltara-emiliia-s-liubimiia-si-bashur.369573", "text": "За новата любов в живота на фолкпевицата Емилия се говори от седмици и самата тя потвърди, че е сгодена, ала досега нито веднъж не се показа до въпросния си годеник.Мъжът до блондинката, която има две деца от Коко Динев, е арабският бизнесмен Жорж Башур. И макар той самият нито веднъж до момента да не е коментирал отношенията си със звездата, най-накрая се \"осмели\" да позира до нея, а кадърът бе качен от самата Емилия в мрежата.\n\nФолк иконата пусна селфи, на което държи за ръка Башур, а до него написа: \"Любов, време е!!! Ръката, която никога няма да пусна!!!\".Неотдавна Емилия разкри, че много иска да облече булчинската рокля, така че посланието ѝ може и да е намек, че важният момент е съвсем близо. Феновете определено много се радват от събитията в живота на своя идол и с нетърпение чакат да я видят булка.Емилия имаше дългогодишна връзка с Коко Динев, но той така и не я отведе до олтара, макар че го дари със син и дъщеря. През 2004 г. тя се венча за бизнесмена Красимир Георгиев, но бракът им издържа едва три години.Още новини за звезди четете на ", "date": "2018.03.02", "title": "Ръка за ръка към олтара: Емилия с любимия си Башур"}
{"url": "https://www.dnes.bg/notifikacii/2018/03/02/brakonieri-prebiha-proveriavasht-ot-iara-krai-burgas-hvanaha-gi.369550", "text": "Служител на Агенция по рибарство и аквакултури (ИАРА) е с наранявания в областта на лицето след нанесен му побой, съобщиха от полицията в Бургас. Сигнал за побоя е получен вчера около 20:00 часа.Съобщено е за инцидент в района на езерото Мандра, възникнал в близост до цех за риба, разположен в края на к-с \"Меден Рудник\". Екип на Агенцията проверявал сигнал за бракониерски улов на риба в езерото.Докато колегите на служителя били в езерото, той е нападнат, бит с юмруци и ритан в тялото от няколко мъже, след което нападателите избягали.Докато разговаряли с пострадалия, полицаите видели, че в близост преминава лек автомобил \"Лада Нива\" с бургаска регистрация, чийто водач не спрял на сигнал, а увеличил скоростта си, опитвайки да избяга.След кратко преследване \"Ладата\" е спряна, установено е, че шофьорът е криминално проявен 32-годишен мъж от Бургас. Водачът е тестван за употреба на алкохол, дрегерът отчел - 1.01 промила.Тестван е и за употреба на наркотични вещества, апаратът показал наличие на кокаин, амфетамин и метамфетамин. Мъжът отказал да даде кръв за химичен анализ.При извършената проверка на \"Лада\"-та е установено, че с него се придвижвали и 39-годишният криминално проявен мъж от село Твърдица и 17-годишният му син с инициали. Тримата са разпознати от потърпевшия държавен служител като извършители на побоя.Задържани са със заповеди за 24 часа в ареста. Работата по случая продължава.", "date": "2018.03.02", "title": "Бракониери пребиха проверяващ от ИАРА край Бургас, хванаха ги"}
{"url": "https://www.dnes.bg/politika/2018/03/02/iotova-svobodni-sme-s-duhovnata-pomosht-na-ruskata-cyrkva.369624", "text": "\"Българският народ знае, че свободната, модерната българска държава е завоювана с духовната помощ на Руската православна църква и с героизма на бойното поле. Общи са били молитвите в храмовете, обща е била надеждата за победа и свобода.\" С тези думи вицепрезидентът Илияна Йотова посрещна Негово Светейшество Московския и на цяла Русия патриарх Кирил на летище София, съобщиха от прессекретариата на Президенството. \r\n\"За мен е огромна чест Вашето присъствие на честването на Националния празник на Република България 3 март и отбелязването на 140 години от края на Руско-турската освободителна война\", посочи Йотова.\r\nПо време на разговора с Негово Светейшество вицепрезидентът припомни думите на Аксаков, че именно Руската православна църква подготви руския народ за участие във войната в името на единството на вярата и на славянското братство.\r\n\"Войната донесе Освобождението на България. Свободата не би била възможна без духовната подкрепа на Българската православна църква, извоювала малко повече от десетилетие преди това своята независимост“, заяви Илияна Йотова и добави, че благодарение на духовната мощ на Българската православна църква народът ни е оцелял през всички тези години.", "date": "2018.03.02", "title": "Йотова: Свободни сме с духовната помощ на Руската църква"}
