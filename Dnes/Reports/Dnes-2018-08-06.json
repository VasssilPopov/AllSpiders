{"url": "https://www.dnes.bg/zvezdi/2018/08/06/ruski-miliarder-iska-pamela-tia-mu-se-dyrpa.384285", "text": "Памела Андерсън (51) може скоро да се отегчи от младото си гадже и нейните приятели са безкрайно щастливи от този факт. Актрисата излиза от миналото лято с 32-годишната футболна звезда Адил Рами, ала е упорито ухажвана от милиардера от руско-британски произход Евгени Лебедев. \r\n\"Евгени Лебедев от години ухажва Памела. Двамата споделят обща любов към изкуството, както и доста интелектуални интереси. Приятелите на Андерсън смятат, че той е по-подходящ за нея, макар че тя все още е хлътнала по Адил.\r\n \r\nДобрата новина е, че двамата имат различни интереси и докато той празнува със съотборниците си по клубове, тя не споделя този негов начин на живот. Памела осъзнава нуждите му, но самата тя вече не желае да купонясва нощем“, разкри източник пред Page Six Friday.\r\n \r\nМеждувременно Евгени, който е собственик на лондонските вестници Evening Standard и The Independent, често предоставя на звездата частния си джет за полети и я обсипва с романтични съобщения. Романтикът я засипва и с произведения на изкуството и цветя.\r\n \r\nНай-близките приятели на Андерсън недоумяват какво харесва в спортиста и я притискат да скъса с него.\r\n \r\n„Адил е много ревнив и те се тревожат, че Памела ще продължава да отказва хубави филмови роли заради неговата ревност. Той иска да има контрол върху всеки аспект от живота ѝ, дори се опитва да я изолира от близките ѝ“, добави източникът.\r\n \r\nОпитите им може и да успеят, тъй като Андерсън е спряла да следва половинката си в Instagram, макар че по нейни думи те още са заедно... засега.\r\n \r\n", "date": "2018.08.06", "title": "Руски милиардер иска Памела, тя му се дърпа"}
{"url": "https://www.dnes.bg/sofia/2018/08/06/i-otnovo-kryvodaritelska-akciia-za-d-r-ivanova.384295", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         \"Пирогов\" организира кръводарителска акция. Инициативата е на медиците, които помагат на своя колежка в тежко състояние.\n\r\nИнцидентът стана преди дни в столичния квартал \"Люлин\". Веднага след него близките на младата жена отправиха призив за кръводаряване, на която откликнаха десетки.\n\r\nД-р Ирена Иванова претърпя операция, но още тогава лекарите в \"Пирогов\" съобщиха, че й предстоят още интервенции.\n\n\n\n\r\nТогава те обявиха, че се борят за живота на своята колежка и според тях има надежда за подобряване на състоянието й, въпреки тежката злополука.\r\n                    \r\n                    \r\nПред говорителят на \"Пирогов\" Мария Пойразова каза, че към момента състоянието на пострадалата лекарка остава тежко.\n\r\n\"Все още е в реанимация. Правим всичко възможно д-р Иванова да получи най-добрите грижи\", добави още Мария Пойразова.\n\r\nВсеки, който желае, може да се присъедини към пироговските медици и да дари кръв днес, 6 август, до 19.00 часа в зала \"проф. Емил Таков\" (рапортна зала на травматологичния комплекс), 2-ри етаж в УМБАЛСМ \"Н. И. Пирогов\".\n\r\nКръводарителите трябва да са клинично здрави, да не са приели лекарства в деня на кръводаряване, да не са дарявали кръв през последните 3 месеца и задължително да носят в себе си документ за самоличност.", "date": "2018.08.06", "title": "И отново: Кръводарителска акция за д-р Иванова"}
{"url": "https://www.dnes.bg/stranata/2018/08/06/vodata-na-haskovo-otnovo-izsledvana-za-uran.384287", "text": "Резултати от нови изследвания на водата в Хасково от помпени станции \"Северна зона\" и \"Източна зона\" показват, че показателят естествен уран е под максимално допустимата стойност от определената в Наредба 9 за качеството на водата за питейно-битови цели, съобщиха от ВиК Хасково.\n\n\n\r\nИзследването по радиологични показатели е проведено по искане на водното дружество, съобщава БТА.\r\nВ периода 10 април - 26 април 2018 г. са взети 11 проби от помпените станции \"Северна зона\", \"Узунджово II етап\" и \"Източна зона\", обясниха от ВиК Хасково.\r\nОтклонение има при пробите от помпена станция \"Узунджово II етап\". При максимално допустима стойност от 0,03 мг/л според наредбата, установеното количество е 0,039 мг/л., казаха още от дружеството. От там посочиха, че остава в сила наложената забрана за използване на питейната вода за пиене и приготвяне на храна, а за населението в Хасково са осигурени водоноски.\r\r\n                    \r\n                    Продължава работата по проект \"Допълнително аварийно водоснабдяване на Хасково\", което се финансира по споразумение между Министерството на регионалното развитие и благоустройството и Община Хасково.\r\nСлед въвеждане в експлоатация на новоизградените съоръжения и предаването им на ВиК оператора с разрешение за ползване, водата от тях ще бъде смесена с тази от другите помпени станции от водоснабдителната система на Хасково, което ще доведе до повишаване на качеството на водата и до отпадане на забраната за използването и за пиене и приготвяне на храна, информираха още от ВиК.\r\n ", "date": "2018.08.06", "title": "Водата на Хасково – отново изследвана за уран"}
{"url": "https://www.dnes.bg/eu/2018/08/06/razsledvat-datska-banka-za-prane-na-pari-v-estoniia.384302", "text": "Датската прокуратура съобщи днес, че е започнала разследване срещу банкова група Данске банк (Danske Bank) по подозрения за пране на пари в Естония, предаде ДПА.\r\nСтава дума за милиарди датски крони, посочиха следователи. Въпросът е \"приоритетен\" от известно време и датските власти са в контакт с международни партньори, допълни прокурор.\r\nДанске банк, най-голямата банкова група в страната, съобщи, че сътрудничи на следствието, пише БТА. Датски медии вече многократно съобщаваха, че през естонското подразделение на банката от 2007 г. са \"изпрани\" големи суми, включително, както се предполага от Русия и страни от Общността на независимите държави. Общият обем на тези средства се оценява на минимум 8 млрд. долара, допълва ТАСС.\r\r\n                    \r\n                    Ръководството на Данске банк призна за проблеми в естонското подразделение след поредица разобличителни статии през 2017 година. То започна вътрешно разследване, резултатите от което засега не са публикувани.\r\nДатското правителството от няколко месеца обещава да вземе мерките, необходими за изясняване на всички подробности по твърденията за финансови машинации, в които банката може да е участвала.\r\nСпоред датски експерти евентуално дело може да доведе до глоба от стотици милиони до няколко милиарда долара. Точният размер на глобата ще зависи от сумите, преминавали през естонския клон между 2007 г. и 2015 г. чрез незаконни операции.\r\n ", "date": "2018.08.06", "title": "Разследват датска банка за пране на пари в Естония"}
{"url": "https://www.dnes.bg/science/2018/08/06/dyjd-ogyn-susha-boleduvashta-planeta-ili-choveshka-alchnost.384265", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОбилни валежи, непоносими жеги, дълги периоди на суша, това са само някои от симптомите за промяна на климата. Те ни показват, че земята боледува и всички ние трябва да се постараем, за да я запазим за следващите поколения.\r\nТака еколозите се опитват да променят мисленето на хората, за да опазим природата такава, каквато я познаваме.\r\nМетеорологичното време, което наблюдаваме в момента, е резултат от климатичните промени, случващи се в изключително дълъг период.\r\nВлияние върху тях има и човешката дейност. Хората обаче могат и да намалят парниковите газове и да забавят някои процеси, ако променят начина си на живот.\r\r\n                    \r\n                    Еколозите дават още един съвет за разумно и природосъобразно пазаруване. Да купуваме само това, което ни е нужно в момента и да намалим отпадъците, които изхвърляме.\r\nПреосмисляне трябва да има и при използването на енергийните източници. Ако се откажем или намалим изкопаемите горива – нефт, въглища и газ ще заживеем в една много по-чиста природна среда. Препоръката е да се ползват колкото е възможно повече възобновяема енергия. \n\r\nКлиматичните промени влияят и на болестите. С глобалното затопляне все повече екзотични заболявания разширяват пояса, където са се проявявали преди. \n\r\nУчените знаят, че ние няма да спрем климатичните промени. Те обаче ни казват, че когато безразборно действаме ние работим в посоката за неблагоприятен ефект от климатичните промени, допълва \r\n ", "date": "2018.08.06", "title": "Дъжд, огън, суша... Боледуваща планета или човешка алчност?"}
{"url": "https://www.dnes.bg/politika/2018/08/06/dejaviu-v-bg-vryshtat-li-se-mutrenskite-vremena.384303", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Близо 29 години от началото на прехода си задаваме въпроса - връщаме ли се в мутренските времена?\n\r\n\"Случващото се в момента в България е дежавю. Дори членството на страната ни в Европейския съюз като че ли не успя да промени кой знае колко ситуацията\", отсече лидерът на СДС Румен Христов в студиото на \"Денят ON AIR\".\n\n\n\n\r\nКоментарът му идва в контекста на разбитата в началото на август банда за рекет, финанскови злоупотреби, палежи и други престъпления. 9 души вече са зад решетките. Не е изключено техният брой да се увеличи. За лидер на престъпната група е сочен Митьо Очите. В момента той е в ареста в Истанбул и се очаква да бъде екстрадиран, за да се изправи отново пред българското правосъдие.\r\n                    \r\n                    \r\n\"Страната ни \"поизпра\" имиджа си, но отново ставаме свидетели на безброй възможности да се изкарват пари по лесния начин. Това в никакъв случай не е добре за едно общество, което е член на ЕС\", допълни Христов.\n\r\nПред той каза още, че България се нуждае от реформи в съдебната власт. По думите му тя трябвало да бъде много по-строга и да взема решения, които до голяма степен липсвали към днешна дата.\n\r\nА във връзка със случващото се в редиците на СДС, председателят на партията посочи, че оттук нататък ще се борят за спечелване на доверието на избирателите.\r\n ", "date": "2018.08.06", "title": "Дежавю в BG? Връщат ли се мутренските времена..."}
{"url": "https://www.dnes.bg/mish-mash/2018/08/06/zakleti-rokadjii-diadovci-izbiagaha-za-da-otidat-na-wacken.384266", "text": "Двамата възрастни германци избягаха от старческия си дом в петък с мисия - да посетят хеви метъл фестивала Wacken Open Air в Германия.\r\nСтарческият дом съобщил на полицията, след като установили липсата на двамата рок фенове, пише dw.com.\r\nДвамата заклети рокаджии били намерени в 3 сутринта на мястото, където се провежда Wacken Open Air.\r\nСпоред говорител на полицията двамата меломани изглеждали \"дезориентирани и зашеметени\".\r\nТе обаче никак не искали да напуснат 4-дневния фестивал и се наложило полицията да ги ескортира обратно до дома с помощта на такси и патрулка.\r\n\"Очевидно харесват метъл фестивала\", казва говорителката на полицията Мерле Нойфелд.", "date": "2018.08.06", "title": "Заклети рокаджии: Дядовци избягахa, за да отидат на Wacken "}
{"url": "https://www.dnes.bg/obshtestvo/2018/08/06/koi-ima-interes-da-goriat-carskite-koniushni.384304", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Има ли пропуски в Закона за културното наследство? Кой има интерес да горят Царските конюшни и защо толокова време не получават статут на културна ценност от национално значение?\n\n\n\n\r\n\"Големият проблем е, че в България споменът е кратък, моралът не съществува и гражданското общество няма мотивация, за да може да удари по масата и да каже \"така не може повече\". Първо трябва да има добро законодателство, второ - да има още по-добро налагане на това законодателство\", каза бившият министър на културата Петър Стоянович пред.\r\n                    \r\n                    \r\nСлед пожара в Царските конюшни министърът на културата Боил Банов обяви, че статутът им ще бъде решен след 15 август и най-вероятно той ще стане обект от национално значение.\n\r\nПетър Стоянович пък е убеден, че има нужда от поправки в Закона за културното наследство и според него може да взаимстваме европейската практика, прилагайки я у нас. По думите му ключовата промяна е там, където не само се казва на собствениците, че няма как да бутат, да надграждат и да застрояват, но и да бъдат принудени по закон да възстановят сградите в първоначалния им вид.\n\r\n\"Трябва да бъдем възмутени от съответни овластени лица. Трябва да се отиде към моркова и тоягата. Кои министри са сваляли най-много статути по време на своя мандат? Тези свалени статути не са случайни\", коментира Стоянович в предаването \"Денят ON AIR\".\n\r\nТой отбеляза, че собствениците имат най-голям интерес Царските конюшни да изгорят. От септември самият Стоянович ще оглави гражданска група, която се тревожи за културните обекти в София и ще работи експертно с общината и Министерството на културата.\n\r\n\r\n ", "date": "2018.08.06", "title": "Кой има интерес да горят Царските конюшни?"}
{"url": "https://www.dnes.bg/notifikacii/2018/08/06/treti-den-pojari-v-portugaliia-17-ognishta-v-kaliforniia.384271", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Горски пожар бушува вече трети ден в Португалия. С огнената стихия се борят стотици пожарникари. А в Калифорния, пожарът Мендочино се разрасна с близо 70% през уикенда и вече е четвъртият по големина в историята на Съединените щати.\n\r\nВъпреки нормализирането на температурите след горещата вълна в Европа Португалия продължава борбата с горските пожари в южната част на страната. \n\r\nОгнените езици вече са унищожили близо 10 квадратни километра площ. Нанесени са тежки щети по домовете на хората. В потушаването участват стотици пожарникари и 12 самолета, а към тях се присъединиха и 130 военни. \n\r\nВ социалните мрежи бяха разпространени кадри как хеликоптер взима вода от басейн, намиращ се в района на пожарите. Температурите в Португалия скочиха драстично през последните дни, като на места беше постигнат температурен рекорд от 47 градуса, припомня  \r\nА в столицата Лисабон бяха измерени 44 градуса. А от другата страна на океана пожарите в Калифорния се разраснаха. Властите съобщават за общо 17 огнища, като към момента в щата са унищожени близо 1100 квадратни километра площ. \n\r\nПротивопожарните служби са успели да овладеят едва 33% от стихията. Северният пожар Кар вече взе поредна жертва – служител на местното електроснабдително дружество загина, докато работил по възстановяването на електроподаването в района. \n\r\nБелият дом заяви, че регионът ще получи федерална помощ за възстановяване след природното бедствие. А президентът Доналд Тръмп обвини щатските закони за околната среда.\r\n ", "date": "2018.08.06", "title": "Трети ден пожари в Португалия, 17 огнища в Калифорния "}
{"url": "https://www.dnes.bg/notifikacii/2018/08/06/sled-trusa-stotici-turisti-blokirani-v-indoneziia.384305", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         След мощното земетресение в Индонезия – броят на жертвите се увеличава. Близо сто са вече загиналите, ранените са стотици, а хиляди са евакуирани. Хаос и терор - така описват ситуацията очевидците.\n\n\r\nЖителите на остров Ломбок са благодарни за това, че са оцелели след разрушителното земетресение, но притесненията остават, съобщава .\n\r\nСтрахуват се и туристите. С предупреждението за цунами, паниката расте. Мнозина все още не могат да се евакуират и остават в капана на острова.\n\r\nЧаст от българите, които са в Индонезия, използват функцията на Facebook за маркиране на безопасност, за да уведомят своите близки, че са добре.\r\nДокато тече евакуацията, президентът на Индонезия призова местните власти да се погрижат за всички и да се постараят полетите да излитат без закъснения и възможно най-редовно, за да може чуждестранните посетители да се приберат благополучно у дома.\n\r\n\r\n ", "date": "2018.08.06", "title": "След труса: Стотици туристи блокирани в Индонезия "}
{"url": "https://www.dnes.bg/rusia/2018/08/06/gruziia-ukraina-skysvaneto-na-rusiia-sys-zapada-e-svyrshen-fakt.384248", "text": "През лятото на 2008 г. руската армия предприе за пръв път намеса в независима държава след безславната война на Съветския съюз в Афганистан. Десет години след конфликта с Грузия Русия е все тъй непреклонна към своите съседи, а скъсването със Запада е свършен факт, пише Франс прес.\n\r\nИзпратена срещу Грузия, за да се притече на помощ на малката Южна Осетия - проруска сепаратистка територия, където Тбилиси бе започнало военна операция, армията на Москва успява бързо да надвие грузинските сили и е на път да превземе столицата.\n\r\nМирно споразумение, договорено от френския президент Никола Саркози, довежда в крайна сметка до изтегляне на руските войски; Москва обаче признава независимостта на сепаратистките региони Южна Осетия и Абхазия, където поддържа оттогава силно военно присъствие.\r\n                    \r\n                    \r\nЗа пет дни Русия демонстрира военната си мощ и най-вече доказва, че при нужда е готова да брани със сила интересите си там, където вижда своя зона на влияние.\n\r\nШест години по-късно, в друга бивша съветска република, Русия анексира украинския полуостров Крим в отговор на събитията в Киев, където прозападни сили вземат властта през зимата на 2014 г. Тя предоставя политическа подкрепа на проруски бунтовници в Източна Украйна; бунтът прераства във въоръжен конфликт и жертвите до момента са над 10 000.\n\r\nОфициално руската армия не нахлува в страната, но Киев и Западът обвиняват Москва, че подпомага с военна сила и финансови средства бунтовниците, провъзгласили в региона две сепаратистки републики; Русия и досега категорично отрича.\n\r\nЕвропа и САЩ, реагирали предпазливо на руско-грузинската война, гневно осъждат този път действията на Москва и й налагат сурови икономически санкции.\n\r\n\n\r\nКакто в Грузия, така и в Украйна Москва си поставя за цел с всички средства да осуети присъединяването на тези страни към НАТО - неприемливо за Русия, която след разпадането на Съветския съюз неуморно критикува стремежа на Атлантическия алианс да се разшири до границите й.\n\r\n\"В Осетия Русия даде урок на страните от бившия СССР. Показа им, че изобщо нямат шанс да изберат друг модел на развитие\", обяснява руският политолог Константин Калачов.\n\r\nМосква иска \"да покаже, че развива средствата си за въздействие и че реакцията на Запада срещу действията й няма критично значение\", добавя експертът, който нарича руско-грузинския конфликт от 2008 г. \"пробен опит\" за бъдещата политика на Кремъл.\n\r\n\"Без операцията в Южна Осетия нямаше да бъде анексиран Крим\", твърди той.\n\r\nПрез 2008 г. обаче Русия решава да не анексира двете грузински отцепнически територии, а просто да ги признае за независими, въпреки че след войната де факто ги постави под своя опека. Сценарият впрочем не се разиграва точно според плановете на Кремъл. Дори най-близките му съюзници - Беларус и Казахстан, отказват да признаят независимостта на двете територии. И Москва си взема поука - впоследствие така и не признава независимостта на сепаратистките републики в Украйна, отбелязва аналитикът Андрей Суздалцев.\r\nТя обаче успява навреме да се възползва от разногласията в западния лагер - категорично й се противопоставят само \"младоевропейските\" държави начело с Полша и Литва.\n\r\n\n\r\nОсвен дипломатическите и военните констатации след конфликта с Грузия Русия успява да установи, че въпреки успехите си на терен е изгубила \"медийната война\".\n\r\nСлед 2008 г. Кремъл всестранно укрепва своята \"мека сила\", по-специално създавайки чуждоезични медии, които да бранят становищата му в чужбина - телевизията \"Раша тудей\", преименувана на \"Ар Ти\", и онлайн агенцията по печата Спутник.\n\r\nКремъл активно използва тези две медийни оръжия в чужбина по време на конфликта в Украйна и за да подронва доверието към позициите на Запада за Сирия.\n\r\nВ случаите с Украйна и Грузия Москва разчиташе да наложи своите интереси и зона на влияние; на първо място обаче двете войни разстроиха дълбоко отношенията й със Запада, изтъкват експертите.\n\r\n\"Решението на Москва да признае Южна Осетия и Абхазия разгневи Запада, но впечатлението бе, че ситуацията няма да се повтори, и на Русия й бе простено. Но й бе простено за последен път\", подчертава политологът Алексей Малашенко.\r\n/БТА/", "date": "2018.08.06", "title": "Грузия, Украйна... Скъсването на Русия със Запада е свършен факт!"}
{"url": "https://www.dnes.bg/stranata/2018/08/06/ikonomisti-50-ryst-na-dohodite-nevyzmojno.384306", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         При този ръст на икономиката до края на мандата доходите ще се вдигнат с 50%. Такава прогноза направи премиерът Бойко Борисов пред журналисти в Малко Търново през уикенда, където инспектира състоянието на границата. Според него е очевидно, че повишението на доходите не е само на хартия, след като толкова хора пътуват през почивните дни.\n\r\nМоже ли доходите на българина да скочат с 50% до края на мандата на правителството \"Борисов 3\"? Според икономиста Владимир Каролев няма как за по-малко от две години и половина доходите да скочат с толкова много.\n\r\n\"Все пак трябва да се отбележи, че за 4 години доходите на българина се качиха с над 50%, което е успех. БВП също се увеличава. Тази година има ръст към 4%. Безработицата пък е два пъти по-ниска. За този момент огромният проблем е липсата на инвестиции\", каза в \"Денят ON AIR\" икономистът.\r\n                    \r\n                    \r\nТой е на мнение, че липсата на инвестиции е заради лошата съдебна система и недобрите закони.\n\r\n\"Съдебната система трябва да се реформира. Трябва да се правят смислени закони. Ако пък се стигне до някакво дело - нещата трябва да се решават от независим съдия, а не да печели винаги този, който има повече връзки. Това ще стане, когато съдии и прокурори започнат да влизат в затвора\", уточни Каролев.\n\r\nПо думите на Мика Зайкова вдигането на доходите не става със заклинание, а с работа.\n\r\n\"Трябва да се вдигне производителността, за да се вдигнат заплатите. За да се случи това трябва да има приток на инвестиции и инвеститори, които да правят бизнес. България е инвестиционна пустиня. Нужни са и умения на кадрите у нас\", категорична бе тя пред.\n\r\nЗайкова смята, че от България изтичат инвестиции, а българските инвеститори предпочитат да инвестират навън.\n\r\n ", "date": "2018.08.06", "title": "Икономисти: 50% ръст на доходите? Невъзможно!"}
{"url": "https://www.dnes.bg/eu/2018/08/06/sedem-bylgarcheta-sred-postradalite-v-bolonia-bili-na-ekskurziia.384308", "text": "При вриза на камион-цистерна на магистрала край летището в Болоня по-рано днес са пострадали седем ученици от професионалната гимназия по механотехника \"Владимир Комаров\" в град Силистра. Децата са се оказали в района на катастрофата. По-голямата част от тях са с леки наранявания, гласи съобщение на Министерството на външните работи на България.\n\n\r\nМладежите са част от група от общо 20 единайсетокласници, от учебното заведение, които са на практически стаж в местна фирма в Италия. Групата се придружава от четирима преподаватели от училището, сред които няма пострадали.\r\nПо информация на директора на гимназията, която също пътува с групата, двама от младежите вече са изписани. По-късно тази вечер или утре сутрин се очаква дабъдат изписани още трима от учениците. По-тежко е пострадал един ученик, който е с наранявания в областта на долните крайници без опасност за живота.\r\r\n                    \r\n                    Почетният консул на България в Болоня Франско Кастелини тази вечер ще посети в болниците в района, където са настанени българските младежи заедно с преводач от български език, за да получи по-изчерпателна информация за състоянието на учениците.установен е контакт с родителите на децата.\r\nГенералното ни консулство е в постоянен контакт с местните полицейски власти и службата на гражданска защита, както ис  болничните заведения, в които са настанени пострадалите ученици. Мисията ни е в готовност да окаже и необходимото съдействие на място.\r\nБългарски граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на Генералното консулство: 00393337826043.\r\n\r\n ", "date": "2018.08.06", "title": "Седем българчета сред пострадалите в Болоня. Били на екскурзия"}
{"url": "https://www.dnes.bg/notifikacii/2018/08/06/arest-na-bylgarki-v-gyrciia-zameseni-v-prodajba-na-bebeta.384307", "text": "Осем български граждани са арестувани в района на Атина. Те са замесени в продажбата на новородени деца, потвърди сигурен източник пред .\r\nРазследването и арестът са извършени от полицаи от град Халкида.\r\nНе се посочва дали българките доброволно са участвали в трафика или са били принуждавани да продават децата си.\r\nРазследването по случая продължава.\r\n ", "date": "2018.08.06", "title": "Арест на българки в Гърция. Замесени в продажба на бебета"}
{"url": "https://www.dnes.bg/rusia/2018/08/06/na-liatna-vakanciia-s-avtomat-ruskite-detski-voenni-lageri.384239", "text": "\r\nНа ваканция с автомат. Така изглежда лятото за някои руски деца, чиято ваканция преминава не на морския бряг, а на поляна с автомат. Те не плуват в морето, а правят лицеви опори.\r\nСедмица в лагера струва около 700 евро и стават се по-популярни.\r\nЛагерът се посещава от деца от 10 до 16 години.\r\nИнструкторите са бивши или настоящи военни и не спестяват нищо на лагерниците. Вижте още във видеото на .\r\n", "date": "2018.08.06", "title": "На лятна ваканция с автомат! Руските детски военни лагери"}
{"url": "https://www.dnes.bg/index/2018/08/06/istoriiata-na-ivan-i-kak-stana-bashta-vypreki-loshata-spermograma.384290", "text": "\r\n \r\nИван дойде с поредица от спермограми от една и съща лаборатория и с едно и също заключение. Бяха му казали, че няма да има деца и не е нужно да търси второ мнение, защото ситуацията при него е непоправима. Приятелката му ми разказа, че един ден се прибрала и заварила два куфара до вратата. Иван я посрещнал с думите: „Аз никога няма да имам деца, а знам колко много искаш да бъдеш майка. Намери си друг мъж, с когото да си щастлива.“ Карали се, сдобрили се, плакали дълго. После решили да не се отказват и да търсят варианти.\r\n \r\n \r\n\r\n \r\nНекрозооспермия (necrozoospermia) е медицински термин, който означава, че процентът на витални сперматозоиди в еякулата е под долната референтна граница. Според последното указание на СЗО за оценка на еякулата при мъжа в семенната проба трябва да има поне 58% витални сперматозоиди. Под този процент се поставя заключение некрозооспермия.\r\n \r\n", "date": "2018.08.06", "title": " Историята на Иван и как стана баща въпреки лошата спермограма"}
{"url": "https://www.dnes.bg/stranata/2018/08/06/zapali-se-smetishteto-krai-dupnica.384294", "text": "Сметището край Дупница се е запалило, съобщава Нова тв. Миризмата се усеща в града и околните села. От общината обаче уверяват, че няма замърсяване на въздуха.\r\nСметището започнало да дими още през почивните дни. Пушекът постепенно се засилил, а вятърът го отнесъл в близкото село Джерман.\r\nЗа да овладеят ситуацията, от общината изпратиха тежка техника. През целия ден багери, булдозери и камиони пренасят земни маси, в опит да заровят тлеещите отпадъци.\r\nОт началото на годината сметището не се използва, тъй като изцяло е запълнен капацитетът му.\r\n\"Вчера имаше дим и лоша миризма от сметището. Тук е на 2-3км и се усещаше лош дим,\" каза местен жител от с. Джерман.\r\n\"Не е имало някакви проблеми за задимяване на магистралата. Долната част не се беше задимила и към село Джерман имаше пушеци. Днес се запръстява. 15 камиона земни маси са закарани, булдозерите работят,\" заяви Крум Милев, зам. кмет на община Дупница.", "date": "2018.08.06", "title": "Запали се сметището край Дупница"}
{"url": "https://www.dnes.bg/stranata/2018/08/06/borove-nadveseni-na-pytia-idiliia-ili-opasnost.384274", "text": "Стогодишни борове застрашават обитателите на жилищен комплекс в Пампорово. За проблема сигнализира един от собствениците на апартамент в платформата .\r\nВ сигнала става ясно, че боровете, които са близко до пътя и сградата са заплаха за преминаващите по пътя хора, както и за живеещите в близката сграда.\r\n\"Апелирам незабавно да се вземат мерки по отсраняването конкретно на тези дървета, с цел да се избегнат бъдещи щети по сградата, както вече два пъти се е случвало в миналото\", пише в сигнала. Там става ясно, че в миналото са  били засегнати веднъж покрива и втори път фасадата, в резултат на паднали борове.\r\n                    \"Недопустимо е 100-годишни надвесени над пътя единични дървета да стоят неорязани. Има пряка опастност освен за сградата, но и за преминаващите по пътя хора\", пише още сигнализиращият.\r\nСтава ясно още, че през 2004 година е имало инцидент, при който паднал бор е затиснал кола на пътя.\r\nАко видите нередност, проблем, с който се сблъсквате всеки ден и искате да подадете сигнал - направете го онлайн в !\n\r\nПлатформата на Investor Media Group ще ви даде възможност не само да придадете гласност на проблема, но и да изпратите сигнал до отговорните институции.\r\n ", "date": "2018.08.06", "title": "Борове, надвесени на пътя... Идилия или опасност?"}
{"url": "https://www.dnes.bg/health/2018/08/06/i-introvertnite-gi-biva-da-svaliat.384293", "text": "Само защото сте срамежлива и интровертна личност, не значи, че не създавате впечатление у другите. Напротив загадъчното винаги е вълнувало колкото и контактното лице. Въпросът е да се научите да използвате интровертността си в своя полза при запознаване с приятен човек. Как да стане това? \r\n \r\n\r\nСрамежливите хора обикновено са заети да водят един постоянен диалог, не монолог, със себе си. Понякога самокритичността им стига до степен да се бичуват за едно или друго незначително действие. Време е да започнете да управлявате тази своя срамежливост, а не да я оставяте тя да върши всичко сама, нали? Струва ви се чудновато? Не, не е! Първата стъпка към успеха с другия пол е да се сприятелите със собствената си срамежливост и започнете да работите в синхрон. Как да стане? Застанете пред огледалото и започнете да се описвате. Задължително е да изтъкнете всички положителни свои характеристики. След като приключите с външните белези, се прехвърлете на персоналните си качества, стигайки до свенливостта си. А тя е чаровна, всъщност, толкова мила и предизвикваща докосване... За отстраняване на неволно паднал кичур коса например...\r\n \r\nПовтаряйте тази техника ежедневно. Ще забележите ефекта ѝ след време. Може да са ви нужни 2 седмици, може месец или два докато се сприятелите със своята срамежливост и станете \"партия\". Времето няма значение, важното е да я приемете като час от себе си и черта със свой естествен чар. \r\n \r\n\r\nПозволете му да води играта! Не е нужно да говорите, за да привлечете вниманието на избраника си. Нито е необходимо да правите нещо, което противоречи на същността ви. Какво е облеклото ви, дали сте душата на компанията или..., или... Няма никакво значение.\r\n \r\nЕдинственото, което трябва да направите, за да привлечете вниманието на желания човек е да влезете в интимния му периметър.\r\n \r\nПример: наредете се на опашката в столовата до него. Няма начин да не се получи ситуация, в която да срещнете погледите си – важно условие е. Дори и да задържите погледа си за секунди, трябва да се усмихнете, без да откъсвате очи от неговите/нейните. Така със сигурност, лицето ви ще е забелязано и запомнено.\r\n \r\nМъжете, също както жените, се притесняват да бъдат отхвърлени. Представете си само колко прекрасни връзки не са се състояли само заради това! Когато се усмихнеш, ти всъщност казваш – харесвам те, приемам те. Оттам вече другият няма да се страхува да направи решителната крачка.\r\n \r\n", "date": "2018.08.06", "title": " И интровертните ги бива да \"свалят\""}
{"url": "https://www.dnes.bg/mish-mash/2018/08/06/perfektniiat-leten-kadyr-a-na-fotografa-pyk-kakvo-li-mu-e.384246", "text": "\n\r\nЛято, ваканция, почивка, приятни мигове с приятели... Всеки иска да запази възможно най-дълго тези безгрижни мигове. За съжаление обаче те отминават бързо, а после остават само спомените и... снимките, разбира се.\r\nПитали ли сте се обаче, какво коства на приятелите ви, които ви снимат, да направят исканият от вас кадър? Вижте в следващата галерия на какво понякога са подложени те в борба за перфектната лятна снимка, а ", "date": "2018.08.06", "title": "Перфектният летен кадър! А на фотографа пък какво ли му е?"}
{"url": "https://www.dnes.bg/politika/2018/08/06/borisov-deklarira-imushtestvoto-si-malko-nad-53-hil-lv.384300", "text": "Премиерът Бойко Борисов е декларирал малко над 53 хил. лева в имуществената си декларация за миналата година. Парите са от заплата, обезщетение за неизползван отпуск и спестявания. Това се вижда от имуществената му декларация, публикувана от Комисията за противодействие на корупцията и за отнемане на незаконно придобитото имущество.\n\r\nКласацията по богатство сред заместниците на Борисов води Екатерина Захариева. Миналата година семейството ѝ е декларирало къща с двор в София, закупена през 2007 г. Не е посочена цената ѝ, а тази по договора за строеж – 174 118 лв.\n\r\nКупили са още 9 декара земеделска земя в Гърция за 234 700 лв. Имат също 58 650 лв. налични и 5100 лв. на влог, съобщава .\r\n                    \r\n                    \r\nВицепремиерът Красимир Каракачанов пък е разменил апартамент от 100 кв. м за друг от 210 кв. м. Новото му жилище струвало 528 546 лв. и го е доплатил с кредит.\n\r\nВалери Симеонов е посочил в декларацията 156 000 лв. налични и 21 000 лв. на влог. Томислав Дончев е декларирал единствено, че има налични 35 000 лв. Най-богат сред депутатите е народният представител от ДПС Делян Пеевски с близо 40 млн. лв. приходи.\n\r\nПеевски не е декларирал собствено жилище, а че е живял под наем, който е плащал със средства, получени като \"дивидент\". Автомобилите, с които се е придвижвал, също са били под наем. За тях народният представител е платил близо 300 хил. лв.\n\r\nЛидерът на \"Воля\" Веселин Марешки е декларирал налични над 22 млн. лв, движимо и недвижимо имущество. Любопитното е, че зам.-председателят на Народното събрание има и дълъг списък със задължения за милиони.\n\r\nДържавният глава Румен Радев е декларирал скромно 8000 лева налични и 14 600 лева в банка от заплати. Има и кредитна карта с лимит от 10 000 лева. Двамата със съпругата му са посочили и инвестиция в допълнително пенсионно осигуряване за общо около 25 хиляди лева.\n\r\n\r\n ", "date": "2018.08.06", "title": "Борисов декларира имуществото си: Малко над 53 хил. лв."}
{"url": "https://www.dnes.bg/stranata/2018/08/06/87-godishen-v-aresta-bil-mule-v-telefonni-izmami.384276", "text": "Задържани са трима мъже, които били в ролята на \"мулета\" при телефонни измами. Те взели от жители на Бургас общо 61 524 лева, златни накити и монети.\r\nПритежателите им били измамени по класическата схема за оказване на съдействие на полицейски служители при задържането на телефонни измамници.\r\nЗадържаните са С.К. на 24 г. от Лясковец, Г.Х. на 24 г. от Камено и 87-годишният Т.Ч. от Бургас.\r\nТе са направили пълни самопризнания. По случаите са образувани досъдебни производства.\r\nПострадалите са мъж на 58 г. и две жени на по 68 години. \r\nОт една от измамените жени е взета сумата от 47 774 лева. След залавянето на престъпниците парите са й възстановени.", "date": "2018.08.06", "title": "87-годишен в ареста, бил \"муле\" в телефонни измами "}
{"url": "https://www.dnes.bg/sofia/2018/08/06/udar-mejdu-dve-koli-v-chas-pik-na-vyzlovo-krystovishte-v-sofiia.384301", "text": "\n Два автомобила катастрофираха около 18 ч. на бул. \"Климент Охридски\" до метростанция \"Г.М. Димитров\" в посока ж.к \"Дървеница\". За щастие няма жертви и пострадали. \r\nЕдната кола се е ударила в разделителната ограда на пътното платно и заради това се наложи да бъде премахната със специализирана техника.  Щетите по другия автомобил са минимални\r\nНай-лявата лента на булеварда е затворена, движението в района е затруднено.", "date": "2018.08.06", "title": "Удар между две коли в час пик на възлово кръстовище в София"}
{"url": "https://www.dnes.bg/zvezdi/2018/08/06/zeleno-zeleno-igi-azaliia-razgoreshti-fenovete.384283", "text": "Рапърката Иги Азали изненада феновете си с много провокативна фотосесия, в която не остава нищо на въображението.\r\n28-годишната звезда качи серия снимки в Instagram, с които промотира новия си албум \"Survive the Summer\".\r\nНа тях Иги позира чисто гола на тенис корт през нощта. Единствените аксесоари на певицата за сесията са отровно зелени обувки и чанта Prada, като второто служи да прикрие интимните ѝ части.\r\nЧантата не върши особено добра работа и доста от анатомията на певицата е на показ, което само развълнува нейните почитатели. Те не спряха да коментират тялото ѝ, а някои дори да я наричат с интересни имена.\r\nФотосите идват след друга провокативна фотосесия, на която Азалия е една идея по-облечена в изрязан бански.\r\n", "date": "2018.08.06", "title": "Зелено, зелено... Иги Азалия разгорещи феновете"}
{"url": "https://www.dnes.bg/kino/2018/08/06/chudo-s-djuliia-robyrts-golemi-filmi-za-razlichni-hora.384297", "text": "\"Чудо\" с Джулия Робъртс е четвъртият филм от цикъла \"Живот като на кино. Големи филми за различни хора\". Прожекцията е на 8 август от 18.30 ч. в Дома на киното.\r\nПродукцията под режисурата на Стивън Чбоски разказва необикновената и вдъхновяваща история на 11-годишния Август Пулман (Джейкъб Трембли), роден с деформирано лице. С подкрепата на любящите си и отдадени родители (Джулия Робъртс и Оуен Уилсън) момчето се опитва да приеме себе си такъв, какъвто е и да се впише в училище.\r\n\"Чудо\" деликатно обрисува съдбата на \"различните\" хора и тяхната борба, дава пример за добротата и ценните човешки качества и поставя темата за толерантността, състраданието и приемането, отбелязват от екипа.\r\nВходът е с билети от 8 и 6 лв. Сто безплатни билета ще бъдат разпространени непосредствено преди прожекцията.\r\nФилмът е със субтитри и дублаж. Осигурени са индивидуални приемници за дублажа.\r\r\n                    \r\n                    Целта на цикъла \"Живот като на кино. Големи филми за различни хора\" е чрез киното, по увлекателен и забавен начин да се постави темата за разбирането и приемането на хората с интелектуални затруднения, както и да се подобри достъпът до киноизкуството за хората с увреждания и да се способства за преодоляване на стигмата пред тяхното социално включване, посочват инициаторите от фондацията \"Светът на Мария\".\r\nПрожекцията е реализира в рамките на проекта \"Независим живот\", с финансовата подкрепа на Българската асоциация на хора с интелектуални затруднения.", "date": "2018.08.06", "title": "\"Чудо\" с Джулия Робъртс: Големи филми за различни хора"}
{"url": "https://www.dnes.bg/blizak-iztok/2018/08/06/netaniahu-se-gotvi-za-izbori-nacionalna-dyrjava-na-evreite.384269", "text": "С предизвикалия съпротивата на малцинствата и на опозицията закон, определящ Израел като \"национална държава на евреите\", израелският премиер Бенямин Нетаняху съзнателно акцентира върху различията и целта е да подготви почвата за предстоящите избори, твърдят експерти.\n\r\nВ събота в Тел Авив десетки хиляди души протестираха срещу приетия на 19 юли закон, който смятат за дискриминационен. Този протест обаче може да обслужи политическите интереси на премиера, който е начело на най-крайнодясното правителство на Израел, пише Франс прес.\n\r\nВ основата на протестното движение е друзкото малцинство. То говори арабски и изповядва вяра, произлязла от хетеродоксалния ислям. Към него се присъединиха лидери на опозицията и бивши ръководители от службите за сигурност.\r\n                    \r\n                    \r\nСпоред друзкото и арабското малцинство (израелските араби са 17,5 процента от населението) законът ги превръща в граждани втора ръка.\n\r\nВчера обаче Нетаняху, лидерът на дясната партия \"Ликуд\", който общо 12 години е премиер, отново защити със зъби и нокти законодателния акт, който прокара с цел да сплоти електората си и да отстрани конкуренцията в десния политически спектър на предстоящите парламентарни избори, твърдят анализатори.\n\r\nСпоред тях премиерът добре владее тази политическа тактика. През 2015 г. той вече се заигра със страховете, предупреждавайки, че избирателите араби \"масово ще гласуват\".\n\r\nМандатът на сегашния парламент изтича в края на 2019 г., но според медиите от края на тази година нататък може да се очакват и предсрочни избори.\n\r\n\"Нетаняху иска отсега да подготви почвата за изборите\", още преди да е започнала предизборната кампания, коментира за Франс прес журналистът от левия всекидневник \"Аарец\" и автор на \"Биби: вълнуващата епоха и живот на Бенямин Нетаняху\" Аншел Пфефер.\n\r\n\n\r\nНетаняху днес е на власт благодарение на крехкото парламентарно мнозинство на коалицията от десни и крайнодесни партии.\n\r\nСпоред социологическите проучвания по-голямата част от израелските евреи подкрепят закона, но се питат каква ще бъде ролята му за бъдещето на демокрацията в страната.\n\r\nИзраелските друзи (130 000 души, които живеят основно в Северен Израел), които минават през задължителната военна служба и стават членове на израелската армия и полиция, за разлика от израелските араби успяха да привлекат обществена подкрепа за исканията си.\n\r\nНовоприетият закон е част от основните закони на Израел, които играят ролята на конституция.\n\r\n\"Държавата Израел е националната държава на еврейския народ. Израел е еврейска и демократична държава\", заяви Нетаняху и подчерта, че \"индивидуалните права\" вече са гарантирани от \"многобройни закони\".\n\r\nСпоред Амир Фухс от мозъчния тръст \"Институт за израелска демокрация\" обаче това въобще не е вярно: основните закони определят страната като \"еврейска и демократична\", но в тях, с изключение на декларацията за независимост от 1948 г., не се споменава специално правото на равенство.\r\nСега на съдиите се пада да тълкуват новия закон, заявява Фухс, участвал като експерт в обсъждането на законовия текст. В съдилищата вече са депозирани голям брой жалби срещу закона.\n\r\nСпоред Амир Фухс Израел наистина е \"националната държава на еврейския народ\". Той обаче смята, че за малцинствата законът е опасен, защото не споменава равенството между гражданите. \"Това е един ужасен закон, който променя дефиницията за Израел\".\n\r\nЗаконът гласи, че създаването на \"еврейски населени места е проява националния интерес\" и предоставя единствено на евреите правото на самоопределение в Израел. За единствен официален език е обявен ивритът, а арабският има само \"специален\" статут, което не е ясно какво значи.\n\r\nНетаняху още веднъж обясни какви са предимствата на закона. Според него той ще попречи на палестинците да се възползват от параграфа за събирането на семейства, по силата на който много от тях са били приети в Израел. \"Той ще ни позволи също така да блокираме в бъдеще влизането в страната на работници имигранти\".\n\r\nПремиерът организира няколко срещи с представители на друзката общност и им предложи да бъде приет отделен закон за техния статут. Освен това Нетаняху обяви, че по въпроса ще бъде съставена министерска комисия. Друзките лидери обаче настояват законът да бъде изменен или отменен.\n\r\nКнесетът ще проведе извънредно заседание за закона в сряда по молба на 52-ма депутати от опозицията, според които в центъра на дебатите ще бъдат \"посегателствата срещу ценностите на равенството и демокрацията\". В дневния ред обаче не е предвидено гласуване.\r\n \r\n/БТА/", "date": "2018.08.06", "title": "Нетаняху се готви за избори: Национална държава на евреите"}
{"url": "https://www.dnes.bg/eu/2018/08/06/pri-pojara-do-bolonia-edin-zaginal-nad-50-raneni.384296", "text": "Най-малко един човек загина и над 50 бяха ранени при експлозията на цистерна със запалими вещества на околовръстното шосе на северния италиански град Болоня близо до местното летище, предадоха световните агенции.\n\r\nВзривът бил предизвикан от сблъсък при пътнотранспортно произшествие, съобщи агенция АНСА, цитирана от Асошиейтед прес.\r\nПредставители на летището на Болоня заявиха, че то продължава да работи нормално, предаде БТА.\r\nПри експлозията и последвалия пожар се е срутила част от мост. Множество хора пострадали от отломки и парчета стъкло от счупени прозорци на съседни сгради.\r\nПожарът вече е потушен. \r\n ", "date": "2018.08.06", "title": "При пожара до Болоня: Един загинал, над 50 ранени"}
{"url": "https://www.dnes.bg/notifikacii/2018/08/06/shema-v-burgas-shofiori-bez-izpit-drug-gi-vzimal.384263", "text": "Полицията в Бургас разби престъпна схема за получаване на книжки от курсанти, които въобще не са се явили на изпит.\r\nОрганизатор на схемата е собственик на частна школа за кандидат шофьори.\r\nТой използвал трети лица, за да се явяват вместо негови курсанти на теоретичните и практически изпити за придобиване категория \"В\".\r\nСамо за няколко месеца  собственикът на автошколата е организирал няколко човека, които се явявали вместо двама негови \"курсанти\", съобщиха от МВР.\r\nПолицията е задържала освен него и хората, които са се явили на изпитите вместо курсантите, както и  тези, които са си поръчали въпросната \"услуга\".", "date": "2018.08.06", "title": "Схема в Бургас: Шофьори без изпит, друг ги взимал!"}
{"url": "https://www.dnes.bg/cars/2018/08/06/volkswagen-t-roc-s-nov-bazov-dizelov-dvigatel.384284", "text": "Компактният кросоувър Volkswagen T-Roc вече е достъпен с нов базов дизелов двигател - 1,6 TDI с мощност 115 к.с. и 250 Нм максимален въртящ момент, взаимстван от моделите SEAT Arona и Skoda Karoq. Той е петият в моторната гама на кросоувъра и се предлага само с предно предаване.\r\nРъководството на германския производител смята, че новият двигател ще позволи на кросоувъра по-добре да се конкурира с моделите от сегмента, като Nissan Juke например.\r\nВ моторната гама на T-Roc влизат три бензинови турбо двигатели с обеми от 1, 1,5 и 2 литра, чиято мощност е съответно 115, 150 и 190 коня, както и 2-литров дизелов, развиващ 150 к.с.\r\nНа тестове наскоро бе забелязана \"напомпаната\" версия на кросоувъра -  Volkswagen T-Roc R. Очаква се тази модификация да получи под капака си  2-литров бензинов двигател с мощност 305 коня.\r\n", "date": "2018.08.06", "title": "Volkswagen T-Roc с нов базов дизелов двигател"}
{"url": "https://www.dnes.bg/usa/2018/08/06/chasove-do-nachaloto-na-us-sankciite-sreshtu-iran.384299", "text": "Американските санкции срещу Иран започнат да действат отново в полунощ (вашингтонско време или 7 ч. българско време утре), предаде ДПА.\r\nТова е следващата стъпка от процеса, след като САЩ едностранно напуснаха сделката за иранската ядрена програма от 2015 г., отбелязва БТА.\r\nПървите санкции ще засегнат иранските държавни покупки на американски долари и търговията на Техеран със злато, продажбите на ирански държавни облигации, иранския автомобилен сектор и износа на килими и хранителни продукти.\n\n\n\r\nСанкциите бяха наложени най-напред от предишния американски президент, Барак Обама, преди сделката през 2015 г., което според мнозина е накарало Иран да се съгласи да води преговори, и се ползваха с широка подкрепа по света, припомня ДПА.\r\r\n                    \r\n                    Американски президент Доналд Тръмп сега се стреми да изгради глобална коалиция за връщане на санкциите.\r\nМного от партньорите на САЩ продължават да подкрепят ядреното споразумение и не виждат признаци за нарушаване на условията му от Иран.\r\nГосподстващата роля на САЩ в световната финансова система означава, че Вашингтон е в състояние да притиска държави и компании да се съгласят, отбелязва ДПА.\r\nАмерикански служител каза, че иранското правителство използва освободени от ядрената сделка финансови ресурси, за \"да разпространява човешката нищета\". Сега САЩ се опитват да се заемат с \"тоталността на иранската заплаха\" в Близкия изток.\r\n\"Нищо от това не е необходимо да се случва\", заяви служителят за санкциите. По думите му Тръмп иска да се срещне с иранското ръководство за преговори \"по всяко време\".\r\nСАЩ казват, че няма да носят никаква вина за каквито и да е отрицателни последици върху местното население. Служител обвини Иран в \"системно лошо управление\" на икономиката.\r\nСАЩ отричат да се стремят към смяна на режима, а твърдят, че целта им е да \"променят поведението на режима\".", "date": "2018.08.06", "title": "Часове до началото на US санкциите срещу Иран"}
{"url": "https://www.dnes.bg/zvezdi/2018/08/06/maili-sairys-otkrovena-s-liym-oshte-sme-zaedno.384281", "text": "Майли Сайръс и Лиъм Хемсуърт се изсмяха на слуховете за раздяла, породени от факта, че още не са застанали пред олтара. Техен близък разкри пред TMZ, че живеят като семейство, но сватба няма да има.\r\nИма спекулации, че Хемсуърт притискал Сайръс за брак и това станало причина за сериозна драма помежду им. Според хора от обкръжението на звездите обаче няма нищо подобно.\r\n\"Те живеят на практика като семейство. Много са земни и си пасват идеално\", коментира източник пред медията.\r\nСамата Майли пък категорично отказвала да стане булка, защото не вярвала, че това ще промени връзката ѝ по какъвто и да било начин.\r\nГодежът им през 2016 г. бил символ на любовта им, но нямало да еволюира в брак, категорични са близките на певицата.\r\n", "date": "2018.08.06", "title": "Майли Сайръс откровена: С Лиъм още сме заедно!"}
{"url": "https://www.dnes.bg/notifikacii/2018/08/06/ogromna-eksploziia-krai-letishteto-na-bolonia.384279", "text": "  \r\n \r\nЕксплозия стана в района на летището на град Болоня, Италия.\n\r\nВзривът е станал на магистрала след катастрофа, в която участвала цистерна. \r\nПламъкът е обхванал коли, намирали се в автокъщи, пише Il Resto del Carlino. \n\r\nПотребители споделят снимки и видеа, на които се вижда огненият стълб и издигащият се дим. \n\r\nПотребители изрично посочват, че инцидентът е станал не на летището, а на минаващата наблизо магистрала, където се е взривила цистерна. Вестник Metro, позовавайки се на полицията, също отбелязва, че причината за инцидента е била катастрофа.  \n\r\nКакто предаде телевизия Rainews24, в резултат на серията взривове има пострадали. Към мястото са изпратени коли на спешна помощ, пожарни автомобили и вертолет.\r\nВзривът на магистралата не е засегнал самото летище на Болоня, то работи по разписание, съобщиха от аерогарата. \r\n \r\n \r\n ", "date": "2018.08.06", "title": "Огромна експлозия край летището на Болоня"}
{"url": "https://www.dnes.bg/temida/2018/08/06/ubiecyt-na-sestrite-belneiski-ni-osydi-v-strasburg.384241", "text": "Четирима затворници у нас, признати за виновни за едни от най-тежките убийства в последните години, са осъдили България в Страсбург, съобщава .\n\r\nEдин от тях е Лазар Колев – осъденият на доживотен затвор без право на замяна за убийството на сестрите Белнейски. Той твърди, че е държан в постоянно заключена килия в затвора в Пазарджик и е изолиран от останалите лишени от свобода. Било му е позволено да общува с други затворници само по време на единия час дневно, когато е извеждан за физически упражнения. \r\r\n                    \r\n                    Освен това Колев претендира, че в килията му, която е под 6 кв. м, няма течаща вода или тоалетна, а хигиената е много лоша – пълно е с хлебарки и бълхи. \r\nТъй като в килията му нямало маса, Колев се хранел върху вестник, разстлан на леглото му. През цялото време бил държан на изкуствена светлина, а температурата варирала от жега до студ, според сезона.\r\nОсвен Колев, останалите осъдили държавата са, Йордан Петров, станал известен като Кумановския убиец, също излежаващ доживотна присъда, Илиан Михайлов, който ще е в затвора до края на живота си заради подбудителство към убийството на втория съпруг на майка си, както и Стоян Петров, осъден на 20 години затвор за убийството на бургаския бизнесмен Стоян Стоянов.\r\nВсички те, без Стоян Петров, са поискали от Европейския съд по правата на човека обезщетение от по 10 000 евро за лошите условия в затвора и за специалния режим, при който изтърпяват присъдите си. \r\nСъдът в Страсбург присъжда 4000 евро на Михайлов и по 3000 евро на Йордан Петров и Колев.", "date": "2018.08.06", "title": "Убиецът на сестрите Белнейски ни осъди в Страсбург"}
{"url": "https://www.dnes.bg/akoshtete-vqrvaite/2018/08/06/franciia-sys-zakon-krai-na-telefonite-v-uchilishte.384257", "text": "Във Франция приеха закон, който гласи, че учениците няма да могат да използват мобилния си телефон, докато са в училище. Те нямат право и да използват компютри, лаптопи и таблети, освен ако не е с учебна цел. Изключение ще правят единствено учениците с някакви увреждания, които се нуждаят от такива устройства, за да е пълноценен учебния процес. \r\nФренският президент Еманюел Макрон, дълго време настояваше за такива промени и беше обещал, че ще направи такова нещо в предизборната си кампания.\r\n \r\nОще от 2010 г. в страната има забрана да се използват мобилни телефони в учебен час, но сега са предприети още по-драстични мерки - тези устройства да не се използват по време на учебния ден и целия престой в училище, дори в почивките.\r\n \r\n\r\n ", "date": "2018.08.06", "title": "Франция със закон: Край на телефоните в училище"}
{"url": "https://www.dnes.bg/snimka-na-denia/2018/08/06/jivakyt-udria-i-36-c-vyv-vtornik-v-sofiia-31-c.384247", "text": "През нощта ще е ясно и почти тихо, а във вторник ще бъде предимно слънчево. След обяд само на отделни места в Северна България и планините ще се развие купесто-дъждовна облачност и ще превали и прегърми. \n\r\nПо-голяма вероятност за локални градушки има в североизточните райони. Температурите още малко ще се повишат и максималните ще са между 31 и 36 градуса, в София - около 31 градуса, сочи  на  синоптиците от НИМХ-БАН.\r\nПо Черноморието ще бъде предимно слънчево. След обяд ще има временни увеличения на облачността и на отделни места по северното крайбрежие краткотрайно ще превали. Ще духа бриз. \rМаксималните температури ще са 30-32 градуса. Температурата на морската вода е 27-28 градуса. Вълнението на морето ще е 1-2 бала.\n\r\nНад планините ще преобладава слънчево време. След обяд ще има временни увеличения на облачността и на отделни места ще превали и прегърми. Ще духа слаб вятър от северната четвърт. Максималната температура на височина 1200 метра ще е около 24 градуса, на 2000 метра - около 17 градуса.\n\r\nВ сряда и четвъртък ще бъде слънчево. Около и след обяд ще има временни увеличения на облачността, по-значителни през първия ден, главно над югозападната половина от страната. \n\r\nСамо на отделни места там ще превали и прегърми.\n\r\nВ Дунавската равнина и източните райони ще духа слаб до умерен вятър от изток-североизток. \n\r\nДневните температури слабо ще се понижат и максималните ще бъдат между 29 и 34 градуса.", "date": "2018.08.06", "title": "Живакът удря и 36°C във вторник, в София – 31°C"}
{"url": "https://www.dnes.bg/notifikacii/2018/08/06/kuche-nahapa-policai-sobstvenicite-mu-v-aresta.384245", "text": "Домашно куче нахапа полицай, собствениците на животното са задържани за 24 часа.\r\n29-годишният служител на полицията в Кюстендил е с разкъсан подбедрен мускул на крак след нападението.\r\nТой бил част от екип, който се отзовал на сигнал за семеен скандал в село Слокощица. При пристигането на адреса стопаните не упражнили контрол над животното и то причинило средна телесна повреда на полицая, съобщиха от МВР, цитирани от \"Дарик\".\r\nУниформеният получил медицинска помощ в кюстендилската болница.\r\nМъжът и жената, собственици на кучето, са задържани в ареста за 24 часа.\r\nПо случая е започнато досъдебно производство.", "date": "2018.08.06", "title": "Куче нахапа полицай, собствениците му – в ареста"}
{"url": "https://www.dnes.bg/obshtestvo/2018/08/06/rycete-gore-sreshtu-shamarite-tolerantni-li-sme-kym-boia.384238", "text": "Започва кампания \"Ръцете горе\" срещу телесното наказание над деца.\r\nФокусът е да се преобърнат обществените нагласи, че това е социално  приемливо и да се информираме по-добре както за т.нар. \"позитивно  родителство\", така и за това как да прекратим \"педагогиката на  шамарите\", обяснява проф. Нели Петрова, председател на Института по социални дейности и практики, на когото е кампанията.\r\nОт института ще си партнират с други организации от чужбина.\r\n\"В нашето общество има тенденция към по-добро разбиране на родителството. Има доста млади родители, които се опитват да търсят други начини да възпитават децата си. Искаме да допринесем за този процес, да стане по-интензивен, като дадем повече информация на родителите, за да се повлияе и общественото мнение\", каза тя пред БНР.\r\r\n                    \r\n                    \"Ако си дадат сметка, че шамарите не са безобидни, че отношението към децата всъщност гради тяхното отношение към себе си и после към другите, много хора ще се замислят и ще променят отношението към децата\", допълни Петрова.\r\nКампанията е част от цялостната дейност на Института срещу насилието над деца. Според нея обществото е по-скоро толерантно към шамарите, към \"лекото попляскване\".\r\nИма сериозна промяна към отношението към боя, посочи тя и добави, че все повече родители смятат, че децата не бива да се бият.\r\n\"За съжаление, не са достатъчно тези, които смятат, че е добре да обмисляме всяко отношение, всяка дума към детето. Ние много нагрубяваме децата. Добре е да има дисциплина, да има граници, но е важно как го правим. България е една от страните, забранили телесното наказание\", посочи Петрова и добави, че има нужда от по-сериозна промяна, която по-ясно да каже какво е телесно наказание.\r\n ", "date": "2018.08.06", "title": "\"Ръцете горе\" срещу шамарите! Толерантни ли сме към боя?"}
{"url": "https://www.dnes.bg/stranata/2018/08/06/jestoka-katastrofa-krai-kyrdjali-otne-jivota-na-jena.384262", "text": "Жена загина при жестока катастрофа, станала преди минути край Кърджали.\r\n\"Мерцедес\", движещ се с много висока скорост от Кърджали към Момчилград, помете \"Фолксваген Голф\", в който са се возили мъж и жена, пише \"\".\r\nУдарът е бил в дясната част на \"Фолксвагена\", където е стояла жената. Тя е загинала на място.\r\nШофьорите на двата автомобила се разминаха без сериозни наранявания.\r\nКатастрофата предизвика затруднение на движението по пътя към ГКПП \"Маказа\".", "date": "2018.08.06", "title": "Жестока катастрофа край Кърджали отне живота на жена"}
{"url": "https://www.dnes.bg/notifikacii/2018/08/06/sreden-pryst-i-boi-ekshyn-na-pytia-v-pyrvomaici.384251", "text": "Пореден случай на агресия на пътя завърши с намеса на полицията в село Първомайци.\r\nИнцидентът е станал вчера около 14 часа. \"Нисан\", шофиран от 18-годишно момиче, с пътуващи момче и момиче на същата възраст, се разминал с \"Ауди\", зад волана на което бил 23-годишен.\r\nИзведнъж след разминаването шофьорът на \"Ауди\"-то направил обратен завой, изпреварил \"Нисан\"-а и го накарал да спре. Мъжът обвинил младежа в другата кола, че му е показал среден пръст при разминаването.\r\nПоследвало меле, при което било счупено предно панорамно стъкло на нисана и телефона на шофьорката. Потрошено било и задно панорамно стъкло и стоп на аудито.\r\nСлед намесата на полицията са снети обяснения на водачите и пътниците, съобщиха от полицията, цитирани от \"Дарик\".\r\nИзвършен е оглед на местопроизшествието. По случая е започнато досъдебно производство.", "date": "2018.08.06", "title": "Среден пръст и бой... Екшън на пътя в Първомайци"}
{"url": "https://www.dnes.bg/index/2018/08/06/novi-lekarski-istorii-sviat-na-medicina-i-literatura.384261", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nРевматологът проф. Златимир Коларов съчетава два свята - този на медицината и този на литературата. Проф. Коларов е издал близо 20 книги с художествени произведения, а сега е ред на \"Нови лекарски истории\", в които е представено всекидневието на медиците, а историите, които авторът разказва на страниците, са автентични.\n\r\nПроф. Коларов казва, че разказът се случва във всеки един момент, но трябва да имаш очи, за да го видиш, сърце - да го почувстваш, и душа, за да го разкажеш.\n\r\n\"В предговора точно това отбелязвам, че това е моят уникален житейски опит\", каза авторът в студиото на \"България сутрин\". Ревматологът, който е председател на Съюза на писателите-лекари в България, допълни още, че медиците у нас пишат във всички жанрове.\r\n\"Бях казал, че живея в два паралелни свята. Единият на логиката, медицината и човешкото страдание, а другият на въображението и изживяното\", допълни още проф. Коларов пред \n\r\nРевматологът каза още, че медицината е голяма преса, а професионализмът е начинът за справяне с нея.\n\r\n\"За мен едно произведение има смисъл, ако успее да постигне интелектуална провокация, да има сълза в окото и усмивка на лицето\", категоричен е проф. Златимир Коларов.", "date": "2018.08.06", "title": "\"Нови лекарски истории\" – свят на медицина и литература"}
{"url": "https://www.dnes.bg/notifikacii/2018/08/06/koi-sa-4-te-osnovni-vida-stres-i-kak-da-se-spravim.384089", "text": "Стресът е част от нашето ежедневие под една или друга форма, колкото и да се стремим да го избягваме. Той може да действа разрушително, ако не успеем да се научим да го овладяваме в някаква степен. Вижте кои са 4-те основни вида стрес и как да се справите с тях.\r\n\r\nОт всички видове стрес, тревожността на околната среда може да бъде потенциално хронична и се подхранва от настоящи събития и световни вълнения. Този вид стрес може да ви засегне във всеки един момент, когато слушате новини, ако някой ви сподели житейската си драма и т. н. Лошото е, че не само тези новини ви натъжават, но изпитвате страх дали тази съдба няма да застигне и вас.\rХората, които страдат от тревожност на околната среда, не са развили вътрешна психологическа и емоционална бариера. Опитайте се да изградите такава и по-рядко да имате в обкръжението си отрицателно настроени личности.\r\n\r\nСпоред Световната здравна организация стресът, свързан с работата, причинява здравословни проблеми, намалява производителността и личната мотивация, увеличава трудовите злополуки. Един от начините за борба със стреса, свързан с работата е физическа активност, поне 30 минути на ден.\r\n", "date": "2018.08.06", "title": "Кои са 4-те основни вида стрес и как да се справим?"}
{"url": "https://www.dnes.bg/football/2018/08/06/koshmar-za-cska-v-liga-evropa-kysmet-za-ludogorec.384268", "text": "ЦСКА и Лудогорец научиха евентуалните си съперници в плейофите на Лига Европа. \r\n\"Червените\" ще срещнат Апоел Хайфа (Израел) или Аталанта (Италия), ако елиминират Копенхаген. В първата среща на 23 август \"армейците\" или датчаните са гости, а реваншът е насрочен за 30 август. Двойката пък определено беше възможно най-тежка за ЦСКА и Копенхаген от всички останали.\r\n \r\nДругите варианти бяха Слован Братислава - Рапид Виена, Уфа - Прогрес Нидеркор и Аполон Лимасол - Динамо Брест с президент Диего Марадона. ЦСКА приема Копенхаген този четвъртък от 20.45 часа на стадион \"Васил Левски\", а реваншът е седмица по-късно, 16 август.\r\n \r\nЛудогорец извади далеч по-голям късмет. При отстраняване на Зрински Мостар, разградчани срещат Торпедо Кутаиси (Грузия) или Кукеси (Албания). \"Орлите\" или босненците са гости в първия двубой, който също ще се състои на 23 август. Шампионите приемат Зрински този четвъртък от 20.00 часа, а реваншът е следващата седмица, 16 август.\r\n \r\nОстаналите възможни съперници бяха Малмьо - МОЛ Види, Селтик - АЕК Атина, Карабах  - БАТЕ Борисов, Шериф - Валур, Спартакс Юрмала - Судува и ТНС - Мидтиланд. \r\n \r\n", "date": "2018.08.06", "title": "Кошмар за ЦСКА в Лига Европа, късмет за Лудогорец"}
{"url": "https://www.dnes.bg/eu/2018/08/06/iskame-evro-briuksel-se-dyrpa-stava-li-evropa-mashteha-za-nas.384264", "text": "\r\nНа теория, разбира се, България не само има правото да се присъедини към двата механизма, но и е правно задължена да го направи съгласно условията приемането ѝ в Европейския съюз.\r\nНа практика, отговорът на европейските лидери през юни беше лишен от позитивизъм, предава Investor.bg, позовавайки се на информация на Euromoney.\r\nМакар принципно да се съгласиха с искането, приемането на България беше отложено максимално напред във времето, подлагайки страната на периода за оценка от минимум една година, преди страната да премине към единната европейска валута.  \r\r\n                    \r\n                    Опасенията на европейските лидери не са свързани с макроикономическата позиция на България.\r\nСтраната с лекота изпълнява Маастрихтските критерии. Това, от което европолитиците не са особено доволни от България, са ниските доходи, вкоренената корупция в различните сфери и липсата на единност в банковия сектор.\r\nНа пръв поглед подобна мярка изглежда разумна - българските институции остават слаби, а управлението е също толкова нестабилно.\r\nОпасенията около стабилността на банков сектор също не са безпочвени. Изминаха само четири години от колапса на четвъртата по големина банка в страната – Корпоративна търговска банка (КТБ), което разкри големи пропуски в управлението и надзора. В резултат на това обвинения бяха повдигнати срещу двама бивши банкови управници, заедно с основния акционер, десетина банкови служители и двама местни одитори.\r\nКолкото и зле да изглежда това, макар българският банков сектор има своите проблеми, няма причина да очакваме системна криза.\r\nПочти всички най-големи национални банки са част от западни организации, включително и лидерът от миналата година UniCredit Bulbank. Вторият по големина кредитор в България - банка ДСК, е притежание на унгарската OTP Bank. Най-голямата местна банка е Първа инвестиционна банка (FIBank), която е класирана четвърта по общи активи и има депозитна база от 4,4 млрд. долара (7,4 млрд. лева).\r\nОт това може да се направи изводът, че дори и да се появи нещо негативно в рамките на българския банков сектор, то едва ли ще засегне по някакъв начин останалите страни, пише Euromoney.\r\n", "date": "2018.08.06", "title": "Искаме евро, Брюксел се дърпа! Става ли Европа мащеха за нас?"}
{"url": "https://www.dnes.bg/akoshtete-vqrvaite/2018/08/06/krenvirshi-priasno-mliako-8-hrani-koito-da-ne-iadete-surovi.384091", "text": "На всички е известно, че сурово месо и яйца не трябва да се ядат, защото това крие огромен риск от заразяване с различни бактерии и смъртоносни патогени.\r\nСъществуват обаче и други хранителни продукти, най-вече растителни, които също не трябва да се консумират сурови.\r\nВъпреки богатството си от полезни вещества тези храни крият опасност за здравето при консумация без термична обработка.\r\nКои са тези храни, вижте в следващите редове.\r\n\r\nВероятно повечето от вас са запознати с въздействието на суровите картофи върху храносмилателния тракт. Но все пак трябва да ги споменем в тази класация. Те съдържат голямо количество нишесте, което е устойчиво на стомашните киселини и може да остане в стомаха и червата твърде дълго. Това предизвиква процеси на ферментация с неприятни последствия за стомаха. Освен това консумацията на недобре сготвени и полусурови картофи със зелени петна по тях е още по-опасно, тъй като в тях е налице веществото соланин, а то може да предизвика хранително отравяне.\r\r\n                    \r\n                    \r\nВ суровото мляко се съдържат потенциално опасни за здравето бактерии като ешерихия коли, листерия, салмонела. Те могат да доведат до сериозни здравословни проблеми.\r\n", "date": "2018.08.06", "title": "Кренвирши, прясно мляко... 8 храни, които да не ядете сурови"}
{"url": "https://www.dnes.bg/notifikacii/2018/08/06/kola-zastiga-druga-na-trakiia-udar-i-mlada-jena-v-bolnica.384252", "text": "Млада жена е пострадала при катастрофа на автомагистрала \"Тракия\", на 10 км в посока София, съобщиха от МВР.\r\nПътнотранспортното произшествието е станало след като лек автомобил застига и удря колата пред него.\r\nИнцидентът е станал в 12:00 часа. \r\nДвижението е ограничено в скоростната лента, като временно се преминава само в активното платно по автомагистралата.\r\nПътна полиция работи върху регулацията на пътя, допълва \"Фокус\".", "date": "2018.08.06", "title": "Кола застига друга на \"Тракия\". Удар и млада жена в болница"}
{"url": "https://www.dnes.bg/usa/2018/08/06/11-te-deca-v-sasht-iztoshteni-dyrjani-protiv-voliata-im.384259", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nОсвободените от американската полиция 11 деца, които са били държани против волята им, вече са под опеката на социалните служби на щата Ню Мексико. \r\nИзтощените от глад деца са били държани в къща в пустинята. Те са на възраст между 1 и 15 години и били охранявани от двама тежко въоръжени мъже, които са арестувани, съобщи .\n\r\nАкцията беше предприета в рамките на разследване за отвличането на 3-годишно дете в Джорджия. Когато нахлули в добре укрепеното, но мизерно убежище, издигнато незаконно в частен имот край селцето Амалия, Ню Мексико, полицаите се натъкнали на ужасяваща гледка.\n\r\r\n                    \r\n                    Във вкопана в земята каравана, покрита с найлон – без ток, без течаща вода и без канализация, били открити 11 деца – мръсни, гладни, без обувки и облечени в дрипи.\n\r\nС тях имало три жени, за които се предполага, че са техни майки. Групата била охранявана от двама тежко въоръжени мъже, които са задържани.\n\r\nПолицията ги идентифицира като 39-годишния Сирадж Уахадж от Джонсбъро в щата Джорджия и Лукас Мортен. Уахадж е издирван от полицията и ФБР по обвинение в отвличане на детето си, което не е намерено при операцията.\n\r\nСлед като грижите за децата, приличащи на бежанци от Третия свят, са поети от социалните служби на щата Ню Мексико, срещу Лукас Мортен е повдигнато обвинение в укривателство на беглец от закона, а Сирадж Уахадж е арестуван като заподозрян в отвличане.\n\r\nПредполагаемите майки на децата предстои да бъдат разпитани, за да се установи дали са били държани против волята си или са участвали в престъпната схема.", "date": "2018.08.06", "title": "11-те деца в САЩ: Изтощени, държани против волята им"}
{"url": "https://www.dnes.bg/snimka-na-denia/2018/08/06/zadavat-se-nai-golemite-jegi-prez-tova-liato-okolo-37-gradusa.384244", "text": "Задават се най-големите жеги това лято – след сряда градусите ще скочат до 35-37 градуса. Това прогнозира Анастасия Стойчева от Института по метеорология и хидрология към БАН.\r\nПреди това обаче ни очаква леко захлаждане. Във вторник, по-късно през деня, в Североизточна България и планинските райони се очакват и краткотрайни валежи с гръмотевици.\n\n\n\r\nГорещата вълна, която измъчи Португалия и Испания, ще се премести и ще достигне Северозападна Европа, ще затопли Скандинавския полуостров и Прибалтика.\r\n\"Предстои захлаждане, застудяване, температурите на Британските острови и във Франция ще паднат с повече от 10 градуса, ще има бури с гръмотевици и дъжд\", прогнозира Стойчева.\rТя съобщи, че се очаква високите температури да достигнат западните райони на Балканите, където температурите също ще скочат най-вероятно до около 40 градуса.\r\nЖегите най-вероятно ще ударят Сърбия, Македония, адриатическото крайбрежие, но в нашата страна, заради североизточния поток, който ще започне от сряда нататък, ще останем в малко по-ниските температури.\r\n\"Най-високите, които очакваме, ще са 35-37 градуса. Това ще са едни от най-високите температури това лято\", каза синоптикът пред Нова тв.\r\nТя съобщи, че сериозно разваляне на времето не се очаква. След захлаждането във вторник и сряда, отново ще настъпи стабилен период, около средата на второто десетдневие температурите отново ще се покачат, но едва ли ще са по-високи от 32-37 градуса.\r\nПовече динамика, валежи и понижение на температурата може да се очакват през третото десетдневие.", "date": "2018.08.06", "title": "Задават се най-големите жеги през това лято! Около 37 градуса!"}
{"url": "https://www.dnes.bg/rusia/2018/08/06/gruziia-v-nato-moje-da-oznachava-strashen-konflikt.384234", "text": "Евентуално влизане на Грузия в НАТО \"може да провокира страшен конфликт, не се знае защо е нужно това\", заяви руският премиер Дмитрий Медведев, цитиран от ТАСС.\n\r\nМедведев говори в интервю за радио \"Комерсант ФМ\", излъчило днес откъс от него.\n\r\nРуският министър-председател отбеляза също, че въоръженият конфликт между Грузия и отцепническа Южна Осетия през 2008 г., в който се намеси и Русия, е можело да бъде предотвратен. \"Нямаше никаква неизбежност\", подчерта Медведев.\n\r\nПетдневната война от 2008 г. доведе до признаването на независимостта на Абхазия и Южна Осетия от страна на Москва. Десет години след военната си агресия срещу Грузия Русия трябва да прекрати незаконната окупация на грузинските територии Абхазия и Южна Осетия и напълно да зачете териториалната цялост на кавказката страна, заяви през юни т. г. в резолюция Европейският парламент.\r\n                    \r\n                    \r\nНа 12 юли т. г. генералният секретар на НАТО Йенс Столтенберг за пореден път потвърди намерението на пакта да приеме за член Грузия, но не уточни кога може да се случи това. Преди 10 години държавните лидери от алианса обещаха на среща в Букурещ Украйна и Грузия да станат след време негови членки.\n\r\nРуският президент Владимир Путин е заявявал преди, че Русия би посрещнала \"крайно отрицателно\" евентуално включване на Грузия и Украйна, водещо до ново разширяване на НАТО, припомня ТАСС, цитирана от БТА.\r\n ", "date": "2018.08.06", "title": "Грузия в НАТО? Може да означава страшен конфликт!"}
{"url": "https://www.dnes.bg/top-novini/2018/08/06/gastarbaiteri-se-vryshtat-bulka-da-si-vzemat-rabota-da-naidat.384210", "text": "Наши ергени се завръщат от чужбина, за да си намерят български булки. Те са натрупали състояние зад граница, между 30 и 40 години са и идват със зестра за бъдещите съпруги. Предимно са работили в Испания, Германия, Франция и Гърция, като има такива и от САЩ.\r\n\"Забелязваме такава тенденция. Това са хора, които са спечелили пари, имат носталгия към държавата и искат жените им да са българки\", обяснява пред \"\" председателят на Държавната агенция на българите в чужбина Петър Харалампиев.\r\nОт агенцията изпращат и писма до емигрантите ни, за да се върнат на работа в България. В тях те описват конкретни работни места във фирмите у нас.\r\"Така ако компанията се нуждае от квалифицирана работна ръка с френски език, изпращаме писма до българските общности във Франция, Белгия и Канада\", описва инициативата Харалампиев. Част от нашенците се възползват от възможността и се прибират да работят в България.\r\nПисма с оферта за работа се пращат и до традиционните общности от етнически българи в Украйна, Молдова, Македония, Сърбия и Албания. Причината е, че фирмите у нас изпитват остър глад за специалисти.\r\n\"Особено в Молдова и Украйна средните специалисти са на суперкачествено ниво и българските работодатели са много доволни. Най-голям успех имаме в традиционните български общности\", казва Харалампиев.\r\nУ нас те си намират работа като мениджър продажби или оператори на машини. Наскоро българи от Украйна са започнали работа и като оператори на комбайни. От Македония пък се прибирали предимно лекари и медицински сестри. Забелязва се тенденция и за завръщане на готвачи, предимно от Франция.\r\n\"Българите, които се завръщат от Западна Европа, знаят по два езика освен нашия, те са образовани и са много ценни кадри. Те са натрупали опит, но се завръщат заради носталгията\", твърди той.\r\nЕмигрантите от Германия и Франция пък се връщали само за високоплатени позиции.\r\nСлед 6 години работа в Манчестър Николета Русева решава да се върне в България. Въпреки че след много лишения и усилия стига до позицията заместник-управител на хотел в Манчестър, не я блазни заплатата от 1600 паунда на месец. Връща се в родния Разград. Причината - липсата на среда, семейството и носталгията. Решава се след дълъг размисъл, но е категорична, че парите не са всичко.\r\n\"Много по-трудно е тук да се стигне до позицията, която заемах в Манчестър, но на този етап не съжалявам за избора, който направих\", разказва Николета. С опита, който трупа зад граница, тя е ценен кадър за българските работодатели и веднага си намира работа като асистент експорт в родна фирма и засега е доволна, а и вратите пред нея не са затворени.\r\nСлед 15 години в САЩ пък Ралица Младенова планира да се завърне в България. Тя е графичен дизайнер, но работи и като илюстратор на книжки.\r\n\"През последните години много чуждестранни фирми откриха офиси в България. Те предлагат привлекателни условия. Определено предпочитам да работя и да се развивам в България, защото тук е домът ми. Ще ми трябва още година, за да организирам завръщането си, тъй като още имам ангажименти тук\", обяснява Ралица.\r\n1,1 милиона са хората, родени в България, които живеят в чужбина. 600-700 хиляди от тях са заминали по икономически причини. Напусналите България живеят основно в ЕС, Турция и САЩ, сочи анализ на тенденциите в българската миграция, изготвен от Институт \"Отворено общество - София\".\r\nСпоред него броят на напускащите страната се запазва на високи нива - около 25 хил. души средногодишно за последните 5 г. Постепенно обаче се увеличава обратният поток към страната - за последните 5 г. той надминава 21 хил. средногодишно.", "date": "2018.08.06", "title": "Гастарбайтери се връщат! Булка да си вземат, работа да найдат…"}
{"url": "https://www.dnes.bg/obshtestvo/2018/08/06/41-povryshtane-gyrch-na-dete-speshna-pomosht-ia-niama.384218", "text": "Семейство от София обяви война на Спешна помощ. Даниела и Огнян Секирански твърдят, че на 9-годишната им внучка не е обърнато внимание, въпреки че е била с критично висока температура. Случката се разиграла на 31 юли. \n\r\n\"В един момент детето започна да трепери. Премерих й температурата и се стреснах. Детето изпадна в безпомощност и заспиваше\", разказа Даниела.\r\nПо думите на нейния съпруг детето е било с над 41 градуса.\r\nДвамате потърсили спешна помощ през телефон 112 , но тя така и не пристигнала, посъветвали ги да предприемат действия за сваляне на температурата на детето.\r\n\"След час отново им звъннах. Оттам диспечерът ми отговори, че в момента не могат да изпратят екип, тъй като търсят педиатър\", разказа Огнян пред Нова тв.\r\r\n                    \r\n                    \"По това време детето вече започна да повръща. Наистина бяхме шокирани. Тогава извикахме линейка на частна фирма. Дойдоха след 10 минути\", каза на свой ред съпругата му.\r\nВ това, което дотук се каза, има доста неверни неща. При първото обаждане дядото казва, че детето е с 40,5 градуса. Второто им позвъняване не е след час, а е 6 минути по-късно. Нашата диспечерка казва, че сме пренасочили педиатър. На 45-ата минута линейката е пред блока и там се засича с екип от частна болница\", заяви Катя Сунгарска, говорител на \"Спешна помощ\".", "date": "2018.08.06", "title": "41°, повръщане... гърч на дете. Спешна помощ я няма!"}
{"url": "https://www.dnes.bg/notifikacii/2018/08/06/jegite-idvat-kak-da-ne-kolabirame-v-koshmara-navyn.384209", "text": "Увеличават се случаите на колабирали в жегите, съобщи шефката на Центъра за спешна медицинска помощ във Варна, д-р Мая Рашева. \r\nПо-често сигналите са за пострадали жени. Оказва се, че те са по-податливи на температурните промени.\n\n\r\nПо-предразположени към високите температури са и хората с ниско или високо кръвно, както и страдащите от хронични заболявания.\r\nСъветът на специалистите е именно те да избягват да излизат навън в часовете с най-интензивно слънце и високи температури.\r\nДруга препоръка е да се носят предпазни шапки с периферия, да се обличат светли дрехи и да се приемат повече течности.\r\nУпотребата на алкохол в жегите не е препоръчителна.\r\n ", "date": "2018.08.06", "title": "Жегите идват! Как да не колабираме в кошмара навън?"}
{"url": "https://www.dnes.bg/notifikacii/2018/08/06/akula-ubi-turist-v-egipetski-kurort-na-cherveno-more.384216", "text": "Чешки турист е убит от акула в Египет край курорт на Червено море, съобщи представител на местните власти, цитиран от Франс прес.\r\nТова е станало в четвъртък на 20 км северно от Марса Алам в популярна за гмуркачи зона, където обаче има и акули, заяви за АФП председателят на общинския съвет на града.\r\nМестни медии съобщиха по-рано, че тленните останки са намерени на един от плажовете на Марса Алам.\r\nЧешкото посолство в Египет и египетският министър на здравеопазването работят заедно по предаването на тялото, добави източникът.\r\nПодобни нещастни случаи са голяма рядкост. През 2015 г. германски турист бе убит от акула в същата зона в Червено море. През 2010 г. германка загина, а четирима туристи бяха тежко ранени при нападение на акули край плаж в курорта Шарм ел Шейх, припомня БТА.\r\n ", "date": "2018.08.06", "title": "Акула уби турист в египетски курорт на Червено море"}
{"url": "https://www.dnes.bg/obshtestvo/2018/08/06/liatoto-se-prechupva-preobrajenie-gospodne-e.384213", "text": "Православната църква почита днес празника Преображение Господне, като спомен за небесната слава и мощ на Спасителя.\n\r\nСпоред легендата на този ден Исус Христос доказва на учениците си Петър, Яков и Йоан своя божествен произход.\n\r\nКогато Исус Христос проповядвал сред хората, мнозина проявили съмнение в неговата божествена същност. Дори сред учениците му имало такива, които трудно приемали учението му за смирение и за поемане на страдания в името на Бога, за преходността на земната слава и за вечността на небесния живот.\n\r\nЗа да укрепи вярата на учениците, Исус се изкачил заедно с тримата свои ученици Петър, Яков и Йоан на Таворската планина. След вглъбена молитва Исус изведнъж се преобразил - лицето и дрехите му светнали с ослепителна светлина. До него стоели библейските пророци Мойсей и Илия. Чул се глас от небето, който посочил Исус като Божи син.\r\n                    \r\n                    \r\nНа днешния ден вярващите се причестяват след петдневен пост, като в чест на празника се позволява риба. В литургията на българските православни храмове се прибавя специално молитвено песнопение за \"Освещаване на гроздето\".\n\r\nТова е денят, в който се бере първото грозде и се раздава на близки и съседи, след като се благослови с молитва и се прикади от свещеника в църквата. \n\r\nВярва се, че в нощта срещу Преображение, също както и на Богоявление, в небето се отваря Божията врата и сам Господ се показва на нея. Само праведният може да види тази врата и каквото си поиска в този миг, Господ ще му го даде. Затова през нощта майките държат децата си будни, карат ги да гледат към небето, дано видят, когато се отворят небесните порти, та да се помолят за голямо богатство и късмет.\n\r\nСпоред народните вярвания от Преображение Господне \"лятото се пречупва\" и времето се преобръща - върви към есента и студа. Времето се преобразява, дните и нощите застудяват, а водите в изворите и реките изстиват, и вече не стават за къпане.\r\n ", "date": "2018.08.06", "title": "Лятото се пречупва – Преображение Господне е!"}
{"url": "https://www.dnes.bg/notifikacii/2018/08/06/pochit-kym-jertvite-73-g-ot-bombeniia-ad-nad-hiroshima.384215", "text": "Япония отбеляза днес 73-ата годишнина от американската атомна бомбардировка през 1945 г. над Хирошима, предаде ДПА.\n\r\nДесетки хиляди хора присъстваха на годишната възпоменателна церемония. Премиерът Шиндзо Абе, оцелели от бомбардировката, представители на 85 държави и хората в цяла Япония почетоха с минута мълчание в 8.15 ч. местно време (23.15 ч. по Гринуич в неделя) жертвите от нападението с атомна бомба, хвърлена от американски бомбардировач Б-29.\n\r\n140 000 души загинаха в атомната бомбардировка над Хирошима, на 700 км западно от Токио. Още 70 000 жертви взе атомната бомбардировка над японския град Нагасаки три дни по-късно. Япония капитулира пред съюзническите сили на 15 август 1945 г., с което настъпи краят на войната, припомня ДПА, цитирана от БТА.\r\n\"Ако човешкият род забрави историята, можем отново да допуснем ужасяваща грешка\", каза кметът на Хирошима Казуми Мацуи на церемонията. Той припомни, че днес в света все още има 14 000 ядрени бойни глави и призова японското правителство да води международната общност към \"диалог и сътрудничество, за свят без ядрени оръжия\".\n\r\nВъзпоменанието се състоя на фона на надежди за отказ на Северна Корея от ядрените оръжия, за което тя пое ангажимент на срещата между Ким Чен Ун и президента на САЩ Доналд Тръмп в Сингапур през юни, посочва Асошиейтед прес.\r\n ", "date": "2018.08.06", "title": "Почит към жертвите! 73 г. от бомбения ад над Хирошима"}
{"url": "https://www.dnes.bg/rusia/2018/08/06/trymp-prizna-sinyt-mu-se-e-sreshtnal-s-ruska-advokatka.384221", "text": "Президентът на САЩ Доналд Тръмп призна, че синът му Доналд се е срещнал с руска адвокатка през юни 2016 г., за да получи информация за съперничката си Хилари Клинтън в президентските избори. Но президентът каза, че тази среща е била напълно законна, предаде Франс прес.\r\nТой написа в Тwitter: \"Фалшивите новини съобщават чиста измислица - че съм притеснен от срещата, която чудесният ми син Доналд е имал в Тръмп тауър през юни 2016 г. Това беше среща за получаване на информация за опонентка, това е напълно законно и се прави постоянно в политиката. И не доведе до нищо. Аз не знаех за това\", твърди президентът.\r\nЗа първи път той определя толкова ясно темата на срещата между сина му Доналд Тръмп и руската адвокатка Наталия Веселницкая в Тръмп тауър в Манхатън, отбелязва АФП, цитирана от БТА. \r\r\n                    \r\n                    На срещата са присъствали също зетят на президента Джаред Къшнър и тогавашният шеф на предизборната му кампания Пол Манафорт. По-късно адвокатката отрече да е била свързана с Кремъл.\r\nОткакто преди година медиите разкриха, че е имало такава среща, обкръжението на Тръмп предлагаше различни версии за нея, напомня АФП. Самият той твърдеше преди 13 месеца, че тя била посветена на осиновяването на руски деца.\r\nСега президентът изглежда променя своята версия, която е от ключово значение за разследването на специалния прокурор Робърт Мълър за евентуална руска намеса в изборите в САЩ през 2016 г., отбелязва Асошиейтед прес.", "date": "2018.08.06", "title": "Тръмп призна – синът му се е срещнал с руска адвокатка "}
{"url": "https://www.dnes.bg/obshtestvo/2018/08/06/dobroto-ima-i-bydeshte-da-pomognem-na-ivan.384227", "text": "Това е Иван. Всеотдаен баща, професионалист в работата си, който за съжаление е диагностициран с агресивна, бързоразвиваща се болест – остра миеломоноцитна левкемия, придружена от транслокация на хромозоми и FLT3-ITD генетична мутация.\r\nСлед неуспешен първи опит за индукционна химиотерапия в България, той е преместен в болница в Лондон, където по-късно идва първата добра новина – той успява да влезе в ремисия. В същата болница в момента тече трета (консолидационна) химиотерапия. Предстои му трансплантация на стволови клетки и след това, ако всичко е наред, година много скъпа терапия с инхибитори.\r\nПаричните средства, нужни за това лечение, се очаква да надхвърлят 250 000 евро, които са непосилни за семейството му.  \r\r\n                    \r\n                    Иван има 8-годишна дъщеря Моника, която много иска да помогне на татко си, като мечтае да направи машина на времето, за да може той да е отново здрав, но за съжаление не успява да открие нужните части за машината си в Интернет. \r\nНо семейството й се надява, че с общи усилия ще се събере необходимата сума, за да ѝ покаже, че хубавите неща са не само в миналото, но и в бъдещето!\r\nВ момента върви кампания за събиране на необходимите средства, като \n\r\n\r\nBGN\r\nИван Москов Михайлов\r\nIBAN: BG70UNCR70001523273327\r\nBIC (SWIFT): UNCRBGSF\r\nОснование: Дарение за лечение\n\r\nEUR\r\nИван Москов Михайлов\r\nIBAN: BG81UNCR70001523273420\r\nBIC (SWIFT): UNCRBGSF\r\nОснование: Дарение за лечение\n\r\nUSD\r\nИван Москов Михайлов\r\nIBAN: BG59UNCR70001523273331\r\nBIC (SWIFT): UNCRBGSF\r\nОснование: Дарение за лечение\n\r\nGBP\r\nИван Москов Михайлов\r\nIBAN: BG05UNCR70001523334152\r\nBIC (SWIFT): UNCRBGSF\r\nОснование: Дарение за лечение", "date": "2018.08.06", "title": "Доброто има и бъдеще! Да помогнем на Иван"}
{"url": "https://www.dnes.bg/akoshtete-vqrvaite/2018/08/06/nikiup-sybra-na-dinia-stotici-1-ton-za-lakomnici.384214", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтотици хора от цялата страна се събраха във великотърновското село Никюп за седмото издание на единствения по рода си у нас празник, посветен на динята. \r\nТази година организаторите на атрактивния фест бяха подготвили над един тон от вкусния плод, с който почерпиха гостите си, разказва .\r\nОще преди десетилетия динените бостани донесли световна слава на село Никюп. Местните разказват, че по онова време хора от близо и далеч идвали тук, за да опитат от вкусния плод.\r\nПреди седем години потомците на прочутите производители решили да посветят празник на никюпската диня, който в разгара на лятото събира стотици любопитни да похапнат на корем от вкусния плод. А кулминацията и на тазгодишното издание беше състезанието по надяждане с диня.", "date": "2018.08.06", "title": "Никюп събра на диня стотици – 1 тон за лакомници!"}
{"url": "https://www.dnes.bg/eu/2018/08/06/teri-raintke-za-obshtestvo-bez-seksualno-nasilie-v-evropa.384229", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗеленият евродепутат Тери Райнтке получи приза \"Личност на година\". Тя се осмели да наруши мълчанието и застана зад онези, пострадали от сексуален тормоз.\r\nРайнтке е едва на 31, но гласът й се чува в залата на Европейския парламент. Мисията й е трудна, но си струва.\r\n\"Определено е трудна мисия, мисия, която няма да бъде разрешена през следващите седмици и месеци, но мисля, че толкова много стъпки бяха предприети, когато завъртам лентата на времето със 100 години назад\", казва Райнтке пред .\r\nТя споделя надежда, че след 100 години ще живеем в общество, в което вече няма сексуално насилие.\r\r\n                    \r\n                    В подкрепа на Тери Райнтке инициира петиция срещу сексуалното насилие в ЕП. На дискусията обаче присъстваха едва петима мъже.\r\n\"Много мъже все още гледат на проблема със сексуалното насилие като женска тема, женски проблем, нещо, в което не искат да бъдат въвлечени, не искат да вземат отношение, да направят нещо. Но всъщност ние можем да решим проблема, само ако мъжете са до нас в тази битка – ако мъжете са на борда\", категорична е Райнтке.\r\n\"Затова се опитвам да вдъхна кураж и на колегите си мъже да говорят по темата, да вземат отношение, да се борят за равенство между пововете, защото силно вярвам, че едно по-равно общество, няма да облагодетелства само жените, но и добре е за всички, включително мъжете\", смята депутатът.\r\nНо предизвикателствата не свършват с това. Според нея Brexit е едно от най-големите предизвикателства на съюза, на което не се обръща много внимание.\r\n\"Нужни са съществени промени в Общността, за да бъде актуален проекта и през 21-и век, няма нужа от риторика на омразата. Иначе ще платим висока цена\", завършва Райнтке.", "date": "2018.08.06", "title": "Тери Райнтке – За общество без сексуално насилие в Европа"}
{"url": "https://www.dnes.bg/notifikacii/2018/08/06/skandalniiat-biznesmen-bencho-benchev-groznoto-petno-vyrhu-bsp.384222", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПродължават следствените действия срещу престъпната група за рекет и изнудване, действала в района на Южното Черноморие. Общо 7 българи, задържани заедно с Димитър Желязков – Митьо Очите, при специализирана полицейска операция в Истанбул, бяха предадени от турските власти на България. Сред тях са бургаският общински съветник от групата на БСП Бенчо Бенчев и бившият депутат от ДПС Несрин Узун.\n\n\n\n\r\nПредстои общински съветници от БСП в Бургас да изключат Бенчо Бенчев от своята група. На извънредно заседание местната структура на червените категорично се разграничи от действията му.\rСпоред журналиста Стефан Ташев, Желязков и групата му са класически пример за понятието \"мафия\" в България.\r\n\"Когато 2007 година Желязков беше задържан и после се призна за виновен, имаше СРС-та, които го записваха как обещава да говори с политици от БСП, да се срещне с тях в София\", коментира Ташев в студиото на \"България сутрин\" по .\r\nПо думите му социалистическата партия сега ще се опитва да ограничи щетите заради скандала.\r\nЖурналистът Кристина Кръстева пък добави, че е потресена от открития арсенал в дома на Бенчо Бенчев. Според нея позициите на задържания зам.-председател на общинския съвет в Бургас в БСП са бетонни.\r\n\"С гражданската квота не се става заместник-председател на общински съвет. Това е най-високата позиция на БСП в местната власт. Тези приказки, че е случайно там, издишат\", категорична беше тя.\r\nСтефан Ташев припомни още, че у нас сме виждали много шумни полицейски акции, но не и осъдени след това.\r\nЗаедно с експерта по сигурност Тихомир Безлов те са категорични, че прокуратурата сега трябва наистина да докаже всичките обвинения.\r\n\"Чухме, че има черно счетоводство, има някакви записки, но опитът ни със съда показва, че това нищо не значи\", допълни експертът.\r\nСпоред Кристина Кръстева сега не трябва да затихват нещата, защото скандалът е огромен, а петното върху БСП е много голямо.", "date": "2018.08.06", "title": "Скандалният бизнесмен Бенчо Бенчев – грозното петно върху БСП"}
{"url": "https://www.dnes.bg/crime/2018/08/06/otkradnaha-10-000-lv-ot-dom-v-berkovica.384231", "text": "Сумата от 10 000 лв. е открадната от частен имот в Берковица, съобщиха от ОДМВР - Монтана. \r\nСигналът за кражбата е подаден на 5 август в 20:00 часа в РУ – Берковица.\r\nСъобщено е, че за времето от 21:00 часа на 3 август 2018 г. до 19:00 часа на 5 август неизвестен извършител прониква в частен дом на ул. \"Живовци\" и извършва кражба на парична сума от 10 000 лв., собственост на 40-годишна жена. \r\nРаботата по случая продължава.", "date": "2018.08.06", "title": "Откраднаха 10 000 лв. от дом в Берковица"}
{"url": "https://www.dnes.bg/notifikacii/2018/08/06/obajdane-ot-sloveniia-ot-bosna-nova-alo-izmama.384223", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСлед редица сигнали стана ясно, че е в действие нова схема за измами, състояща се в кратки позвънявания, които водят до големи суми към месечната сметка. Позвъняванията са с източник Словения.\r\nЕдин от пострадалите от новата телефонна измама е Мартин Гаджев, който сподели пред , че обажданията са започнали преди 3 дни, като кодът е бил от Словения, Босна и Херцеговина и дори Конго. \n\r\n\"Когато вдигнах, директно ми се изключи телефона, обаждането продължи няколко секунди\", каза Гаджев.\n\r\nТой обясни, че разговорът протича като обикновено международно обаждане, а позвъняванията са били първоначално по 5 пъти, а после по 10 пъти на ден.\r\nПотърпевшият Мартин Гаджев предположи, че ако телефонът е синхронизиран с Google, биха могли да бъдат източвани лични данни. \n\r\n\"Когато се обадих на телефонния оператор, ми казаха, че се таксува, но не можаха да определят цената. Имаше сигнал, траещ няколко секунди, но не зная точно какъв\", каза още Гаджев и добави, че ще изчака края на месеца, за да провери сметката си към мобилния оператор.\n\r\nПо темата с новата измамна схема и начините, по които да се предпазим от телефонни манипулатори, в \"България сутрин\" коментира експертът по информационна сигурност Борислав Сестримски.\n\r\n\"Ние алармирахме, че това ще се повтаря все по-често с увеличаването на популярността на мобилните устройства. Все по-често се купуват бази данни, свързани с активностите на клиентите. Те знаят, че имате връзки в чужбина, кога работите, кога сте най-активен. Ние оставяме сериозна следа в мрежата, която се индексира и използва\", предупреди експертът.\n\r\nБорислав Сестримски акцентира на контрола върху любопитството си, който трябва да упражняваме при непознато позвъняване и добави, че дори да блокираме конкретен номер, ако сме станали жертва на подобна измама, манипулаторите разполагат с хиляди или дори милиони алтернативни номера.\n\r\nСестримски даде пример с позвъняване от Франция, в което измамниците са проследили снимка от Айфеловата кула в социалните мрежи и призова потребителите към пестеливост, когато споделят лични данни. \n\r\nСестримски обясни още, че импулсите, които се отчитат, отиват в сметката на открилия този телефонен номер и това е напълно законен процес. \n\r\n\"Винаги се знае къде отиват тези пари, но е трудно да си ги намерите, защото никой няма да стартира дело за 8-9 долара\", каза още той.", "date": "2018.08.06", "title": "Обаждане от Словения, от Босна... Нова ало измама"}
{"url": "https://www.dnes.bg/stranata/2018/08/06/chitalnia-sporten-kyt-i-otdih-krai-edin-star-samolet-v-silistra.384217", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДоброволческа акция в Силистра облагороди най-североизточната точка на България. На петдесетина метра от мястото, където се събират водната и сухоземната ни граница с Румъния, през 80-те години беше поставен изразходвал ресурсите си пътнически самолет Ту-134.\r\nГодини наред самолетът представлява атракция за силистренските деца, пише . Постепенно обаче интересът към летателната машина и мястото около нея замира. Тогава се появяват ентусиастите.\n\r\nОбщината и частният бизнес застават зад доброволците. 14-годишният Митко е един от помагачите.\r\nСлед двуседмичен труд, откриването се превръща в празник за квартала и за цяла Силистра. Места за отдих, аерочиталня, изложба на самолети, спортни кътове са само част от нещата, на които могат да се насладят посетителите. Остава само и самолетът да бъде готов.\r\r\n                    \r\n                    А за опазването на направеното, от общината са обещали да инсталират видеонаблюдение.\r\n ", "date": "2018.08.06", "title": "Читалня, спортен кът и отдих... Край един стар самолет в Силистра"}
{"url": "https://www.dnes.bg/usa/2018/08/06/ujas-v-sasht-dyrjali-11-deca-v-bordei.384225", "text": "Единайсет деца на възраст от 1 до 15 години бяха освободени от порутен бордей, държан от последователи на \"екстремистка\" идеология в щата Ню Мексико, САЩ, съобщи местната полиция, цитирана от Франс прес.\n\r\nАрестувани са двама мъже, открити заедно с децата \"в най-лошите условия и мизерия, каквито съм виждал\", посочи служител на реда.\n\r\nОперацията бе предприета в рамките на разследване за отвличането на тригодишно дете преди месеци, информира службата на шерифа в местния окръг Таос.\n\r\nМиналата година 39-годишният Сирадж Уахадж от Джонсбъро в щата Джорджия бе обвинен в отвличане на детето си, което не е намерено оттогава, напомня агенцията, цитирана от БТА.\r\n                    \r\n                    \r\nПри операцията в селцето Амалия, Ню Мексико, на 3 август Уахадж и друг мъж на име Лукас Мортен били открити заедно с три жени и 11 деца в \"тясна каравана, вкопана в земята, покрита с найлон, без вода, канализация и ток\". \n\r\nВсички приличали на \"бежанци от третия свят\", нямали храна, нито прясна вода, били боси, немити и облечени само с мръсни парцали. Мъжете били въоръжени с щурмова пушка АР-15 и четири пистолета.\n\r\nСрещу Мортен е повдигнато обвинение в укривателство на беглец от закона, а Уахадж е арестуван като заподозрян в отвличане. Предстои да бъдат разпитани трите жени, вероятно майки на децата, добавя АФП.\r\n ", "date": "2018.08.06", "title": "Ужас в САЩ – държали 11 деца в бордей!"}
{"url": "https://www.dnes.bg/temida/2018/08/06/biznesmenyt-benchev-i-eksdeputatyt-uzun-izlizat-ot-aresta-a-obvinenie.384237", "text": "Общинският съветник от БСП в Бургас Бенчо Бенчев и бившият депутат от ДПС Несрин Узун засега остават без обвинения за участие в организирана престъпна група, съобщиха от Специализираната прокуратура.\n\n\n\n\r\nТе и другите четирима, които бяха задържани в Истанбул, заедно с Димитър Желязков – Митьо Очите, са освободени от ареста на бургаската полиция.\r\nБенчо Бенчев и останалите са били разпитани като свидетели по досъдебното производство за организираната престъпна група. Но вече е образувано ново разследване срещу него – за лично укривателство.\r\nСпециализираната прокуратура в София е събрала достатъчно доказателства за това престъпление, но то е от компетентността на районните прокурори в Бургас.\r\r\n                    \r\n                    Така че те трябва да решат дали Бенчо Бенев и останалите ще бъдат обвинени.\r\nВ неделя разследващи претърсиха дома и офиси на фирми на бизнесмена, общинар. Криминалистите се натъкнаха на голямо количество пари, оръжия, както и на документи от т.н. черно счетоводство.\r\nИмало и бележки, в които пишело колко пари да се платят на Митьо Очите\r\nПрипомняме ви, че Бенчев и Узен бяха арестувани при спецакцията в Истанбул за задържането на несебърския наркобос.\r\nВ събота късно вечерта те бяха върнати в България заедно с още пет души - охрана и шофьори.\r\nМитьо Очите все още е в турски затвор и чака делото за екстрадиция.", "date": "2018.08.06", "title": "Бизнесменът Бенчев и ексдепутатът Узун излизат от ареста. А обвинение? "}
{"url": "https://www.dnes.bg/temida/2018/08/06/benchev-bosyt-s-rols-rois-a-kril-ochite-v-turskiia-hotel-zashto.384201", "text": "Три дни след като антимафиоти от ГДБОП закопчаха бандата на Димитър Желязков-Митьо Очите, същото споходи и тартора ѝ. Той бе спипан в луксозен хотел на площад \"Таксим\" в Истанбул.\n\n\n\n\n\n\r\nПокрай несебърския бос в хотел \"Рамада\" турските полицаи щракнали белезници и на общинския съветник на БСП от Бургас Бенчо Бенчев, зърнен бос, който води активен политически живот у нас. Столетницата вече му поиска главата, но… решението е на бизнесмена.\r\nБенчев се прочу най-вече с това, че кара поръчков \"Ролс-ройс\" за 200 000 евро, което ядоса соцлидерката Корнелия Нинова.\r\r\n                    \r\n                    За него лоша дума в Бургас обаче не може да се чуе, защото общинарят храни пенсионери и дарява пари за църкви.\r\nВ турската компания на Очите били и бившият депутат от ДПС Несрин Узун и бизнесмени, които също са арестувани, а и вече върнати у нас. Те най-вероятно ще бъдат освободени, тъй като срещу тях няма обвинение, че са били членове на бандата на Митьо.\r\nНесебърският бос излязъл от България на 30 юли за почивка с любима жена в Гърция. Като научил за акцията Митьо Очите напуснал Гърция с колата на Бенчев. Влязъл в Турция и заедно с приятелката си и общинаря отседнали в \"Рамада\". Там ги чакали другите техни приятели.\r\nОчите не бил регистриран като гост на хотела. Той спял в наетата от Бенчев стая. Управата на хотела нямала представа, че при тях се крие издирван с червена бюлетина от Интерпол.\r\nТепърва разследващите ще установяват дали да подведат под отговорност Бенчев, който на практика е укривал Очите в истанбулския хотел.\r\nПрез цялото време българските и турските власти са следили местоположението на Очите.\r\nРазследващи разказаха пред \"\", че той не предполагал, че бандата му ще бъде заловена в негово отсъствие.\r\nПрокуратурата предполага, че връщането му от Турция у нас ще бъде скоро. Към момента Митьо Очите е в турски затвор и чака дело за екстрадицията му в България. То може да се прескочи, ако несебърският бос сам пожелае да се върне.\r\n\r\nСпоред обвинението бандата му, която се състои от общо 9 мъже, е рекетирала печеливши бизнеси по Южното Черноморие. Ако собственик на погребална агенция, такси или вендинг автомат не отчитал такса \"спокойствие\" на групата, бил наказван със заплахи, побоища и палежи.\r\nСпецпрокурори и следователи пък търсят доказателства, че зърненият бос и зам.-председател на общинския съвет в Бургас Бенчо Бенчев е прал през фирмите си мръсни пари от бандата на Димитър Желязков.\r\nВезните наклонили към тази версия, след като антимафиоти от ГДБОП намерили бележки в дома на общинаря, в които пишело колко пари трябва да се броят на Очите.\r\nЗасега срещу Бенчев няма обвинения. Тепърва ще се изготвят експертизи, които да потвърдят евентуална връзка между фирмите му и парите от бандата.", "date": "2018.08.06", "title": "Бенчев – босът с \"Ролс-ройс\"-а крил Очите в турския хотел! Защо?"}
{"url": "https://www.dnes.bg/obshtestvo/2018/08/06/selo-ili-stolicata-da-napusnesh-sofiia-i-da-se-vliubish-v-strandja.384202", "text": "Родом от малък град във Врачанско, като ученик той иска да живее в София. И това се случва – след казармата Иво отива да учи икономика в столичен ВУЗ.\r\n\"Открих новите хоризонти на града, нови хора, предизвикателства. Неща, които липсват в малкия град\", разказва той.\r\nЗавършва, успява да купи и апартамент – започва сигурна и добре заплатена работа. Среща и жената, с която иска да бъде завинаги – Силви. Тя също е дошла в столицата, дори от по-далеч – Царево. И така те решават да идат на… село. Но не в село, близо до големия град, а такова в Странджа.\r\nПродават апартамента и купуват къща – с двор и градина. Точно тя е любимото място на Иво. Свикнал от дете с градинарството, той бързо започва да отглежда домати, краставици, тикви, както и дини. Странно, но именно те са част от желанието му да напусне милионния град. \r\r\n                    \r\n                    \"Това е най-важното, основата на един човек – чистата храна, чистия въздух, спокойствието\", обяснява Иво пред \"Дарик\".\r\nТой обаче допълва, че не иска това само за себе си, а и за своето поколение.\r\n\"Искам детето ми да расте в една чиста среда\", категоричен е той и не се притеснява да дава от своята продукция на малката си дъщеричка Ния.\r\n\"Обичам София, но не смятам, че е хубаво място за едно дете\", допълва младият мъж и обяснява, че това е била основната причина да се премести в село Изгрев.\"Животът в столицата е на бързи обороти и това е идеята – да намалиш скоростта, но да имаш повече свободно време – за мен, за жена ми, за децата. За да имам комуникация и общуване с тях, за да имаме трайна връзка\", казва Иво.\r\nОсвен това той може спокойно да чете книги и да се занимава с екстремните си хобита като сърф и скейтборд.\r\n\"Определено по-спокойното място не значи по-скучно\", категоричен е младият мъж.\r\n\"Преди 10 години бях на море в Царево и тогава разбрах, че искам да живея тук. После срещнах Силви – моята жена, и вече бе ясно, че ще дойдем тук\", обяснява Иво.\r\nИ въпреки че София събира двамата, Силви също решава да напусне големия град.\r\n\"Ако трябва да съм честна, за мен бе по-трудно да взема това решение. Точно бях завършила, бях на 24 години и имах известни съмнения\", разказва тя.Но – след като видяла къщата в село Изгрев, \"всички рационални мотиви отпаднах\"“, разказва с усмивка Силви.\r\n\"Тук се чувствам много хармонично и не съжалявам, че напуснахме София\", категорична е тя и признава, че в последните месеци в столицата е била изнервена от \"градската обстановка\".\r\n\"Селото ни дава едно спокойствие, едно забавяне, без бързи обороти – може да се насладиш на деня, да си говориш с комшиите за краставиците, ако щеш – нещо, което го няма в София\", обяснява младата жена.\r\nТя дори приканва повече хора да помислят върху идеята за живот на село.\r\n\"Има и възможности за работа от вкъщи, не сме свързани с пъпна връв към компютрите и офисите, казва Силви и допълва: Не чакайте да станете на 50, за да го направите, защото ще похабите най-хубавите си години в тролея\".", "date": "2018.08.06", "title": "Село или столицата? Да напуснеш София и да се влюбиш в Странджа!"}
{"url": "https://www.dnes.bg/notifikacii/2018/08/06/3-leva-za-lityr-ima-li-megdan-za-skok-na-gorivata.384203", "text": "От началото на юни цените на бензина и дизела са се увеличили средно с 5-6 стотинки за литър. От седмица насам са в застой.\r\nМоже ли да се очаква обаче рязко покачване на цените по бензиностанциите?\r\n\"Всички стойности са в реда на нещата, нормални и варират в границите на 70 и 80 долара за барел. Към момента трендът е доста непостоянен, в рамките на една седмица има скокове и спадове и в този смисъл не очаквам да има някакво отражение на цените на нашите колонки в момента\", коментира Светослав Бенчев от Българска петролна и газова асоциация.\r\n\"Перспективите за намаление на цената на петрола са на дневен ред поради една причина – икономическото забавяне, което се забелязва в Китай\", настоява финансовият анализатор Цветослав Цачев.\rАко поскъпне доларът, експерти прогнозират леко покачване на цените на горивата.\r\n\"Ще се отрази, може би, в още 5-10 стотинки поскъпване, в най-тежкия случай, не повече. До края на годината\", смята Цачев.\r\nСветослав Бенчев пък отхвърля напълно възможността да стигнат до психологическата граница от 3 лева.\r\n\"Това може да се случи в следващите 10 години\", отсича той пред Нова тв.\r\n ", "date": "2018.08.06", "title": "3 лева за литър! Има ли мегдан за скок на горивата?"}
{"url": "https://www.dnes.bg/zvezdi/2018/08/06/gushterova-iska-dve-tri-ot-hrisi-strah-me-e-da-ne-napylneia.384204", "text": "Прясно омъжената Светлана Всилева, отскоро Гущерова обяви, че е щастлива с любимия човек, който осъществил мечтаната й сватба, с мечтаната рокля и парти.\r\n\"Беше точно това, което исках. Роклята беше точна тази, която винаги съм си представяла. Украсата също беше мечтаната. Хриси ми подари сватбата, която винаги съм искала. Когато го заведох в агенцията, която организира сватбата, той каза: \"Мен не ме питайте за нищо. Каквото каже тя, това да е\". И жената призна, че й е олекнало. \r\nТой много се довери на мен и до последно не знаеше как ще изглежда тържеството. Тортата я избрахме в последния момент и само за нея знаеше каква точно ще бъде. В началото той беше скептичен към сватбените агенции, но накрая ахна от щастие и сподели, че е много красиво\".\r\r\n                    \r\n                    Булката до милионерския наследник обяви още, че е готова да дари любимия си с деца. Но дали е бременна?\r\n\"Нека да го оставим под въпрос дали съм бременна или не. Може би. Не искам да казвам \"Да\" или \"Не\"… Много пъти сме си говорили с Хриси. Той също иска, много обича децата. Да има дете ще е много голямо щастие за него, както и за мен. Готова съм да съм майка и мисля, че ще се справя много добре. Страх ме е единствено да не напълнея много. Не съм от хората, които се ограничават - когато ми се яде нещо, си го хапвам. Може да е малко, но ям. Бебето е на първо място, килограмите остават на заден план\".\n\n\n\r\nГущерова мечтае да дари Гущеров с поне две-три деца, а след 10 години да са още щастливи и заедно. Светлана настоява, че вече се чувства зряла и улегнала и все по-рядко намират тема, по която да спорят със съпруга си.\r\n\"Не съм детенцето, което преди години имаше онова по-незряло поведение. С фамилията на Хриси трябва да бъда много по-отговорна и сериозна. Не мога да си позволя скандалите от миналото. В началото бях много наплашена от семейния живот и си мислех, че ще ни е трудно на двамата. Има много примери как хората изпитват трудности и се развеждат. Имам приятели, които са имали 7-8 години връзка, женят се и след година се разделят. Станахме още по-близки, отколкото бяхме преди. Няма дори за какво да се скараме\", настоява тя.\r\nДоскоро Светлана искала да си купи… прахосмукачка, за да чисти, но Християн отсякъл, че няма нужда от това, имало жена, която се грижи за безупречната чистото в дома им.\r\n\"В собствения си дом винаги намираш нещо, което искаш да подредиш и да направиш. Преди, когато живеех в моя апартамент, отново имах жена, която чисти всяка седмица. Но след нея пак минавах. Държа много на чистотата и хигиената и винаги има за какво да се хвана\", отбелязва Гущерова.\r\nПризнава, че обича да готви, но за това най-вече се грижил съпругът й.\r\n\"Преди седмица му направих свински пържоли. Рецептата е моя. Слагам много подправки и затова винаги се получава вкусно. Но той е готвачът вкъщи, защото на него много повече му се удава. Готвенето му е хоби\".\r\nПред \"България днес\" г-жата настоява, че на слуховете по техен адрес, вече не обръща никакво внимание.\r\n\"Спрях да чета новини. Ако някой иска да напише нещо лошо, нищо не може да го спре. Има много злобни и завистливи хора. Мислила съм да крия личния си живот, но после си казвам - защо трябва да си крия щастието заради хора, които ме мразят? Онези, които ме познават, знаят какъв човек съм. Който иска, да вярва на глупостите\", отсича тя.", "date": "2018.08.06", "title": "Гущерова иска две-три от Хриси: Страх ме е да не напълнея!"}
{"url": "https://www.dnes.bg/notifikacii/2018/08/06/gnusna-gavra-upoena-i-nasilena-ot-chetirima-v-blagoevgrad.384205", "text": "Няколко дни полицаите от Второ управление на МВР в Благоевград разплитат мистерия по жалба на 28-годишна жена и съпруга й, живеещи в квартал \"Ален мак\" в областния център.\r\nПо данни на семейството, майката на три деца, е била изнасилена от шофьор на автобус и трима негови авери, докато се е връщала от гурбет.\r\nНасилниците я упоили, гаврили се с нея и я изхвърлили в района на полигона край Благоевград, пише \"Струма\".\r\nВ безпомощно състояние тя се прибрала у дома си. Разказала за преживяното на мъжа си и двамата подали жалба в полицията.\r\nПрегледана е в Спешно отделение за констатиране на следите от насилието. \r\nСлучаят обаче е забулен в мистерия, тъй като пострадалата почти няма спомени от преживяното, твърдяла, че е била упоена, докато се случвало всичко това. \rПомни само шофьорът на автобуса и един от насилниците. Мислила да не съобщава на съпруга си, за да не го тревожи, но той видял следи от \"чужда намеса\" по шията й. Така я принудил да разкаже какво се е случило и я отвел в полицията и Спешното.\r\nВече трети ден полицията не може да установи и издири шофьора на автобуса. Докато не приключи разследването от пресцентъра на МВР – Благоевград отказват всякакъв коментар.\n\r\n ", "date": "2018.08.06", "title": "Гнусна гавра! Упоена и насилена от четирима в Благоевград"}
{"url": "https://www.dnes.bg/zvezdi/2018/08/06/marisa-milyr-na-40-us-bijuto-sred-modelite.384018", "text": "\n\r\nНа 6 август рожден ден празнува едно от най-популярните модни лица в последните години – Мариса Милър. Моделът е роден през 1978 година в Санта Круз, Калифорния и през кариерата си е била рекламно лице на марки като Sports Illustrated, Victoria's Secret и Harley Davidson.\n\r\nМариса е сочена като един от секссимволите на нашето време, като без съмнение е в мокрите сънища на милиони мъже по целия свят.\n\r\n\n\r\nИзраства сред приятели момчета и често определя себе си като мъжкарана.\n\r\nКато ученичка е тренирала волейбол и ... бокс.\n\r\nБила е забелязана за модната индустрия докато... се е разхождала в кафене в Сан Франциско. Тогава е била на 16.\r\n                    \r\n                    \r\nМерките й са 87-58-89\n\r\nПрез 2008 година списание “Maxim” я определя за най-сексапилната жена в света. Друго голямо списание – FHM пък я определя за най-секси жена в света за 2010 година.\n\r\nСтава говорител на НФЛ на САЩ за сезона 2010-2011 година. Преди това е била говорител и на Харли Дейвидсън.\n\r\nИма 2 брака зад гърба си и 2 деца.\n\r\nОбожава да кара сърф, като дори се пуска в състезания.", "date": "2018.08.06", "title": "Мариса Милър на 40: US бижуто сред моделите"}
{"url": "https://www.dnes.bg/index/2018/08/06/receptata-dnes-liubimata-pasta-pene-na-patrik-sueizi.384014", "text": "\r\n1 супена лъжица зехтин\r\n2 глави лук шалот, ситно нарязан\r\n300 г пилешки гърди, нарязани на парчета\r\n200 г овкусени сушени домати, отцедени\r\n½ чаша пълномаслена готварска сметана\r\n1 пакет паста пене, сварена и отцедена\r\n1 и ½ супени лъжици разтопено масло\r\n2 супени лъжици настърган пармезан\r\n1 чаена лъжица пресен босилек, ситно нарязан\r\n \r\n\r\n \r\nЗагрейте зехтина в голям дълбок тиган на средна температура. Запържете нарязания шалот в него като разбърквате за около 2 минути. Добавете пилешкото, нарязано на едри кубчета и сушените домати. Гответе с периодично разбъркване за около 5 минути.\r\n \r\nСлед това намалете котлона на слабо. Добавете сметаната и отново разбърквайте от време на време, докато се сгъсти или за около 5 минути.\r\n \r\nНакрая прибавете сварената паста, маслото, пармезана, босилека. Разбъркайте добре, за да се смесят вкусовете. Сервирайте горещо.\r\n\r\n", "date": "2018.08.06", "title": "Рецептата Dnes: Любимата паста пене на Патрик Суейзи"}
{"url": "https://www.dnes.bg/notifikacii/2018/08/06/nap-tyrsi-134-ma-dlyjnici-prodali-speshno-firmite-si.384206", "text": "Данъчните са поискали от съда да обяви за недействителни 134 сделки за прехвърляне на имущество за над 20 млн. лв., научи \"Сега\". Става дума за бизнесмени, които са се отървали от фирмите си, за да не плащат дължимите данъци, а държавните ревизори, умишлено или не, не са си събрали навреме вземанията. Данните са към началото на годината.\r\nПрез 2017 г. от проверки на физически лица, участвали в схеми за източване на ДДС и други данъчни нарушения, са установени задължения за над 216 млн. лв. \r\nНационалната агенция за приходите (НАП) отскоро е започнала да води дела срещу такива длъжници, затова голяма част не са приключили. Ако съдът развали сделките, данъчните ще могат да продадат активите на нарушителите, за да си съберат дължимото.  \rЕдна от хватките е свързана с юридическа тънкост. Ако фирмата се прехвърля с договор за продажба на предприятие, собственикът й е длъжен да го съобщи в НАП и да представи в Търговския регистър документ, че данъчните са уведомени.\r\nАко обаче се прехвърлят само дялове от дружеството, никакви уведомления не се изискват. Това важи дори сделката да е за 100%, т.е. за всички дялове. Разликата е в това, че дяловото участие е чист актив, докато цялото предприятие е съвкупност от активи и пасиви. \r\nПроблемът обаче е, че много дедесари знаят за тази разлика и я ползват, за да прехвърлят участията си в задлъжнелите си фирми на клошари и на полуграмотни. Всъщност дори и при продажба на цяло предприятие и уведомяване на данъчните, няма гаранция, че те ще му направят проверка.", "date": "2018.08.06", "title": "НАП търси: 134-ма длъжници, продали спешно фирмите си"}
{"url": "https://www.dnes.bg/snimka-na-denia/2018/08/06/vremeto-prez-sedmicata-goreshto-s-vkus-na-more.384207", "text": "Слънчев поноделник ни очаква, като само в следобедните часове са възможни временни увеличения на облачността. Максималните температури ще са между 30 и 35 градуса, в София - около 30 градуса, сочи  на НИМХ - БАН.\r\nПо Черноморието също ще бъде слънчево. Ще духа бриз. Максималните температури ще са 29-31 градуса. Температурата на морската вода ще е 26-27 градуса. Вълнението на морето ще бъде един - два бала.\r\nНад планините ще бъде слънчево, след обяд - с временни увеличения на облачността, но валеж е малко вероятен. Ще духа слаб вятър, предимно от североизток.\r\nМаксималната температура на височина 1200 метра ще е около 24 градуса, а на 2000 метра - около 16 градуса.\rСпоред прогнозите във вторник и сряда ще е слънчево, около и след обяд - с временни увеличения на облачността.\r\nПрез първия ден на отделни места в североизточните и в централните планински райони ще превали и прегърми, през втория - краткотрайни валежи с гръмотевици са възможни и в останалата част от страната, на повече места в източните и планинските райони.", "date": "2018.08.06", "title": "Времето през седмицата: Горещо с вкус на море!"}
{"url": "https://www.dnes.bg/eu/2018/08/06/povecheto-germanci-kazarmata-vednaga-da-se-vyrne.384208", "text": "7 години след отмяната за задължителната военна служба в Германия, над половината германци (55,6 на сто) са за връщането на военната повинност, а 39,6 са против тази идея.\r\nТакива са резултатите от проучване на общественото мнение, публикувани във в. \"Билд\", като при това има някои особености, свързани с политическите пристрастия на участниците в допитването.\r\nНай-активно за връщането на задължителната военна служба се изказват привържениците на набиращата сила радикална партия \"Алтернатива за Германия\" - \"За\" са се изказали 60,6 на сто от симпатизантите й. \r\nДокато например избирателите, които подкрепят \"Зелените\" и са за връщане на казармата, са едва 15,1%.\r\nНай-много противници на военната служба има сред \"Левите\" (51,2% от тях категорично отговарят с \"Не\".\r\nДопитването е проведено сред повече от 5000 души между 6 май и 4 август 2018 г.\r\n ", "date": "2018.08.06", "title": "Повечето германци: Казармата веднага да се върне!"}
{"url": "https://www.dnes.bg/obshtestvo/2018/08/06/pokoi-li-oskverniha-groba-na-aktrisata-pepa-nikolova.384211", "text": "Гробът на актрисата Пепа Николова е бил поруган, съобщи във Facebook дъщеря ѝ Александра Сърчаджиева.\r\n\r\nПознати и приятели на Сърчаджиева я съветват да не оставя нещата така, а да се обърне към полицията, която да разследва гнусната гавра с паметта на майка й.\r\n\"Има господ, който краде от такова място, \"няма да види хаир\", пишат й други.\r\n ", "date": "2018.08.06", "title": "Покой ли? Оскверниха гроба на актрисата Пепа Николова"}
{"url": "https://www.dnes.bg/world/2018/08/06/nad-80-sa-jertvite-na-silnoto-zemetresenie-v-indoneziia.384219", "text": "Най-малко 82 души са загинали и стотици са ранени при земетресението с магнитуд 7, което разтърси вчера индонезийския туристически остров Ломбок, предаде Франс прес, като се позова на властите.\n\r\nЗеметресението повреди хиляди постройки, съобщи говорител на индонезийската агенция за управление при бедствия. Той добави, че вероятно броят на жертвите ще расте.\n\n\r\nТрусът е бил усетен и на съседния остров Бали. Издаденото предупреждение за цунами е предизвикало паника и хората са се втурнали да търсят безопасно място.\n\r\nПовечето жертви са в северната част на Ломбок, далеч от любимите на туристите места на юг и на запад.\r\n                    \r\n                    \r\nГлавният град на острова - Матарам, е силно засегнат от земетресението. Много сгради са повредени. В редица райони на града електричеството е прекъснато и пациентите са евакуирани от най-голямата болница.\n\r\nВчерашното земетресение удари точно седмица след като по-лек трус предизвика смъртта на 16 души на остров Ломбок, припомня ДПА, цитирана от БТА.", "date": "2018.08.06", "title": "Над 80 са жертвите на силното земетресение в Индонезия"}
{"url": "https://www.dnes.bg/rusia/2018/08/06/ruski-pechat-neizbejno-e-turski-potok-shte-e-bylgarski.384212", "text": "Проектите за газови хъбове в Европа никнат като гъби след дъжд, констатира руският в. \"Независимая газета\" и прогнозира в заглавие: \"Турски поток\" неизбежно ще стане български\".\n\r\nБългария е готова да приеме втората тръба от \"Турски поток\" и брои дните до момента, когато ще се нареди сред газовите хъбове на Европа. Страната откри нова отсечка от транзитния газопровод, разчитайки на газ от Турция, Азербайджан и Русия. Представители на Европейската комисия подкрепиха на думи плановете на София, посочва вестникът.\n\r\nИзданието коментира откритото на 3 август разширение на транзитния газопровод за Турция с 20-километрова отсечка от компресорната станция \"Лозенец\" до село Недялско. С изграждането му България вече може да получава газ от Турция, Азербайджан, Русия \"и от всички от Южния газов коридор. С нея ще пренасяме 16 милиарда кубични метра газ в двете посоки. Останали са 11 километра, но сме готови и за тяхното изграждане след подписването на договора\", заяви тогава премиерът Бойко Борисов.\n\n\n\r\r\n                    \r\n                    Според експерти, цитирани в \"Независимая газета\", Русия изобщо не е имала друг вариант, освен да обърне втората тръба от \"Турски поток\" към България.\n\r\n\"Ако говорим, че \"Турски поток\" ще влезе в съществуващата вече газотранспортна система на България просто в реверсен режим, това е неизбежност - твърди аналитикът Сергей Правосудов. - Ако пък говорим, че трябва да има някакъв допълнителен маршрут, който да влезе през морето директно в България, засега изобщо не става дума за това\", уточнява той.\n\r\n\"Поначало неизбежен вариант\" е било според него да се натоварят в реверсен режим газотранспортните мощности, които няма да се използват, щом \"през Украйна ще се помпа по-малко газ\". За целта трябва само да се изгради свързващо звено между България и Сърбия, казва Правосудов.\n\r\nЩом вече има работеща инфраструктура, която се нуждае само от малко допълнение, няма смисъл да строиш до нея от нулата нова тръба - нещо икономически нецелесъобразно, посочва експертът. Според него този вариант не носи и политически рискове. \"Политически рискове има винаги, щом се строят нови мощности, ако пък се задействат старите, вече няма такива\", заявява той.\n\r\nАко се разгледат различните варианти за маршрути, България е най-слабата брънка - точно заради политическите рискове, смята обаче бизнес анализаторката Ирина Капитанова. Има риск България рязко да смени позицията си при евентуална обща смяна на нагласите в ЕС, напомня тя.\n\r\nРисковете за всички европейски проекти са общи - \"това са антируските санкции и натискът върху Европа от страна на САЩ\", коментира икономистът Никита Исаев.\n\r\n\"Президентът на САЩ Доналд Тръмп също се стреми да заеме мястото си на европейския газов пазар и го прави доста агресивно - обяснява той. - И ако напрежението нарасне, властите на ЕС може да жертват интересите на България в името на европейските\", смята руският наблюдател.\r\n/БТА/", "date": "2018.08.06", "title": "Руски печат: Неизбежно е! \"Турски поток\" ще е български"}
{"url": "https://www.dnes.bg/obshtestvo/2018/08/06/kaji-mi-kak-se-sadi-i-vadi-kartofa-s-eyrbeg-i-vzriv.384160", "text": "\n\r\nПърво е саденето, после е копаенето, а накрая е и ваденето. Все пак отглеждането на картофи не е много лесна работа, защото при всички случаи трябва да хванете мотиката.\r\nЕнтусиаст градинар обаче е намерил как да си спести поне част от усилията.\r\nТой се е досетил, че може да използва еърбег от стара кола, за да извади картофите без да му се налага да копае.\r\nПървият опит в \"Градина Велина\" близо до Правец преди години се оказал несполучлив. Вторият проработил. \r\nТази година изобретателният стопанин отново събра картофената реколта по мързеливия начин – взриви еърбега със слаб ток и само прибра щайгите, в които беше насадил зеленчука.\r\n\r\n", "date": "2018.08.06", "title": "Кажи ми как се сади и вади картофа... С еърбег и взрив!"}
{"url": "https://www.dnes.bg/za-da-se-razbirame/2018/08/06/sedmichen-liuboven-horoskop-za-6-12-avgust-2018-a.384092", "text": "Първата седмица на новия месец ще ни донесе изненади и промени в любовта. Те ще се дължат на Венера, Сатурн, Уран и Меркурий. Какво ви очаква според зодията, вижте в любовния  хороскоп на Az-jenata.bg\r\n\r\nВенера ще се премести във вашия партньорски сектор и това ще направи любовния ви живот интересен. Слънчевото затъмнение във вашия любовен сектор ще докосне ретроградния Меркурий, който също се намира в тази част на графиката ви. Много е вероятно стара любов да напомни за себе си и да се влюбите отново.\r\n\r\nНестабилност очаква представителите на зодия Телец в първите дни на новия месец. Уран, планетата на разтърсванията ще заеме ретроградна позиция във вашия знак. С промяната на посоката на Уран вероятно ще изразите най-радикалните части от тази енергия. Това означава внезапна промяна в посоката на нещо в живота ви. Относно взаимоотношенията, това може да означава внезапно разпадане на връзката или започване на нова. В някои случаи и двете. Никога не казвайте никога.\r\r\n                    \r\n                    \r\nДобри новини за необвързаните Близнаци. Венера ще се премести в любовния ви сектор и така ще се задържи до 9 септември. Обикновено това е невероятна възможност. Въпреки това, тази седмица планетата на любовта ще отстъпи на Сатурн, предизвиквайки несигурност и уязвимост по отношение на интимността. Може да срещнете някого, но да се държите резервирано. Следващата седмица може да промените решението си или да осъзнаете нещо, което дотогава не сте разбирали. Бъдете отворени за любовта.\r\n", "date": "2018.08.06", "title": "Седмичен любовен хороскоп за 6 – 12 август 2018-а"}
{"url": "https://www.dnes.bg/sofia/2018/08/06/okaiana-detska-ploshtadka-v-karpuzica-shte-ima-li-nova.384220", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nПореден сигнал за детска площадка в лошо състояние отведе екипa на  в столичния квартал \"Карпузица\", район \"Витоша\". Жителите му са алармирали в платформата .\r\nПлощадката не може да бъде използвана пълноценно от децата в квартала. А заради вандалски прояви липсват дъски от съоръженията за игра и оградата.\n\r\nОт район \"Витоша\" обещаха, че до две седмици децата ще се радват на нова детска площадка.", "date": "2018.08.06", "title": "Окаяна детска площадка в \"Карпузица\" – ще има ли нова?"}
{"url": "https://www.dnes.bg/politika/2018/08/06/bylgariia-v-evrozonata-koi-shte-ni-vzeme-sys-170-pensiia.384226", "text": "Според бившия служебен премиер Стефан Софиянски ЕС предпочита влизането ни в еврозоната да се забави. Той смята, че това ще бъде полезно и за българите.\n\n\n\r\n\"Тези хора знаят, че със слабите темпове на развитие, България си лепна етикета \"най-бедна държава\". Със 170 евро пенсия кой ще те приеме в еврозоната?\", попита той.\r\nСпоред него изказванията премиера Бойко Борисов по отношение на финансовата политика на страната, са популистки.\r\nТой посочи, че през последните години външният дълг на страната ни се е увеличил двойно.\r\n\"Безспорно дългът е нисък на фона на останалите европейски държави, но проблемът е, че тези пари изчезват без да се вложат в адекватен икономически растеж\", настоя политикът пред bTV.\r\nСофиянски разкритикува правителството като го обвини, че не може да създаде добра среда за бизнеса.", "date": "2018.08.06", "title": "България в еврозоната? Кой ще ни вземе със €170 пенсия!"}
{"url": "https://www.dnes.bg/stranata/2018/08/06/cheh-se-udavi-v-moreto-na-plaja-v-kiten.384242", "text": "Тяло на чешки турист е открито в морето край плаж \"Атлиман\" в Китен. \r\nСигналът за инцидента в бурното море е подаден около 23:30 часа в районното в Приморско.\r\nТуристът е бил на 62 години и е пристигнал на 25 юли.\r\nТялото му е изпратено за аутопсия в отделение \"Съдебна медицина\" при УМБАЛ – Бургас.", "date": "2018.08.06", "title": "Чех се удави в морето на плажа в Китен"}
{"url": "https://www.dnes.bg/sofia/2018/08/06/chasti-ot-sofiia-ostavat-bez-voda-na-7-avgust.384243", "text": "На 07 август 2018 г. (вторник), във връзка с реконструкция на уличен водопровод на ул. „Могила“, с. Лозен , се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\nул. „Могила“, ул. „Васил Левски“, ул. „Св. Спас“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Могила “ ъгъла с ул. „Обретеница“.\n\r\nНа 07 август 2018 г. (вторник), във връзка с подмяна на сградно водопроводно отклонение на ул. „Летоструй“, жк. „Левски“ В , се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\nпо ул. „Летоструй“ от ул. „Рилска обител“ до ул. „Поп Грую“.\r\n                    \r\n                    \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Летоструй“ ъгъла с ул. „Поп Грую“.\n\r\nНа 07 август 2018 г. (вторник), във връзка с изграждане на сградно водопроводно отклонение на ул. „Тинтява“, жк. „Дианабад“ , се налага спиране на водоподаването от 09:30 до 21:30 часа на клиентите на „Софийска вода”, живеещи в района на:\r\nпо ул. „Тинтява“ от ул. „Трепетлика“ до ул. „Жетварка“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Тинтява“ ъгъла с ул. „Жетварка“.\n\r\nНа 07 август 2018 г. (вторник), във връзка с изграждане на сградно водопроводно отклонение на ул. „Проф. Илия Йосифов“, вилна зона „Бояна“ , се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\nпо ул. „Подграмада“ от ул.732-ра  до  ул. „Радецки\",\r\nпо ул. „Радецки\" от  ул. „Кумата\"  до  ул. „Радецки\" №13, ул. „Проф.Илия Йосифов\", ул. „Пролет\"\r\nпо ул. „732-ра\" от  ул. „Подграмада\"  до Боянските гробища.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пролет“ ъгъла с ул. „Подграмада“.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.\r\n ", "date": "2018.08.06", "title": "Части от София остават без вода на 7 август "}
{"url": "https://www.dnes.bg/cars/2018/08/06/nad-nas-nebeto-bugatti-napravi-styklen-pokriv-za-chiron.384232", "text": "Производителят на луксозни и спортни автомобили Bugatti \"подари\" стъклен покрив за по-високите бъдещи собственици на модела Chiron. Специалната версия на хиперавтомобила ще се нарича Chiron Sky View.\r\nВ сравнение с \"обикновена\" версия на Chiron, дизайнерите решиха да направят неголеми прозорци само над шофьора и пътника до него. Благодарение на това пространството над главите е увеличено с 2,7 см, което определено ще се хареса на по-високите собственици на модела.\r\nВсеки от двата стъклени панели е с размер 65 х 44 см и представлява четирислойно стъкло. Дизайнерите подчертават, че такъв сложен вид стъкло напълно предпазва от шума на улицата. Благодарение на тонираните стъкла също така се отразява инфрачервеното лъчение и салонът не се загрява.\r\r\n                    \r\n                    Специалната версия на Bugatti Chiron вече може да бъде поръчана, но засега производителят не споменава цената й. Официалната премиера на автомобила ще се проведе в края на авугст по време на автомобилното шоу Monterey Car Week в Калифорния.\r\n", "date": "2018.08.06", "title": "Над нас небето! Bugatti направи стъклен покрив за Chiron"}
{"url": "https://www.dnes.bg/stranata/2018/08/06/s-kolelo-bez-spirachki-momiche-schupi-cherepa-na-bebe.384235", "text": "Велосипедистката, която удари бебе в оживения централен градски парк в Монтана, е карала много бързо, а колелото й не е имало спирачки, каза майката на пострадалото дете Цветелина.\r\nИнцидентът е станал привечер, когато в парка играят много малчугани.\n\r\nПо това време Цветелина и Боян разхождали двете си деца – близначки на година.\r\n\"Момичето караше много бързо и когато я видяхме, тя вече беше върху детето. Баща й беше на разстояние три крачки, но колелото направо връхлетя\", разказа Цветелина пред Нова тв.\r\nСлед удари малката Ралица е е със счупен череп и хематон.\r\nМомичето, причинило инцидента, е пълнолетно, живее в Дом за временно настаняване в Монтана.\r\r\n                    \r\n                    Майката сподели, че е било невъзможно да предпази детето си, защото колелото се е движило твърде бързо. Тя допълни, че велосипедистката е гледала назад, когато е блъснала дъщеря й.\r\n\"След като удари детето ми, спря и каза: \"Извинявам се, не исках да стане така, аз нямам спирачки\", коментира още майката и призна, че часовете в болницата са били най-кошмарните в живота на семейството й.\r\nЗа да не се стига да подобни инциденти в парковете на града, Цветелина е подала подписка за повече велоалеи и санкции за нарушителите. Майката иска част от градската градина да бъде преградена, за да не влизат велосипедисти там, където играят малки деца.\r\n\"Мястото на велоалеите не е на детските площадки\", коментира още тя. По думите й към момента дъщеричката й е добре, но има опасност от заболявания, които могат да се отключат вследствие на удара.", "date": "2018.08.06", "title": "С колело без спирачки момиче счупи черепа на бебе"}
{"url": "https://www.dnes.bg/sofia/2018/08/06/novi-bus-lenti-v-sofiia-razresheno-za-koli-pri-zavoi-nadiasno.384236", "text": "Столична община въвежда нови бус ленти, които ще са непрекъснати и ще позволяват вливане на автомобили в тях при завой надясно.\r\nНова бус лента е направена вече по бул. \"Васил Левски\" от Ректората до Попа. Предстои да се преработят бус лентите по бул. \"Сливница\", \"Данаил Николаев\" и \"Цариградско шосе\".\r\nНова бус лента ще бъде изградена и по бул. \"Евлоги и Христо Георгиеви\" в отсечката между \"Черни връх\" и бул. \"Драган Цанков\", като тя ще бъде направена само в посока стадион \"Васил Левски\", съобщи \"Транспорт за София\" на страницата си във Facebook.\r\n\"Бус лентата ще бъде до стоп линията на самото кръстовище и всички, завиващи надясно, ще могат да се включат от нея. В случай че автомобилът продължи направо, ще се счита за нарушение, което следва да бъде санкционирано от \"Пътна полиция\", обясни зам.-кметът по транспорта Евгени Крусев в интервю пред \"Монитор\". \n\n\n\r\r\n                    \r\n                    Той допълни, че новите бус линии се въвеждат, за да може градският транспорт да получи почти пълен приоритет заедно с дясно завиващите и това да намали времето за пътуване.\r\nСред другите промени по улиците на София ще е споделеното движение на автобуси и трамваи по трамвайните трасета в средата на булевардите.\r\nПървото място, на което това се прави, е бул. \"Константин Величков\".\r\n\"Изследвали сме добри практики от други градове. Идеята е трамваите и автобусите да използват платното на релсите в средата на улицата. На всяка спирка се изгражда перон, така че хората да могат да имат безопасна зона при качване и слизане\", обясни Крусев.\r\nПодобни трасета ще се обособят и по бул. \"Възкресение\" от \"Константин Великов\" до \"Никола Мушанов\", както и по бул. \"Мадрид\". При успех на идеята тя може да бъде разширена по всички булеварди, по които има движение на трамваи и автобуси едновременно.\r\nЗам.-кметът обеща, че ремонтите в София ще приключат максимално бързо, за да не затрудняват хората. Засега се констатира забавяне от няколко дни при ремонта на бул. \"Христофор Колумб\".\r\nРемонтът на бул. \"Васил Левски\" върви в график. Отсечката от ул. \"Граф Игнатиев\" до Ректората вече е готова. На 10 август ще започне работа и в останалата част от булеварда – от Софийския университет до паметника на Васил Левски.\r\n\"Ще ремонтираме и кръстовището на Ректората, като там строителите имат ангажимент да го направят за две денонощия. Ако не успеят да се справят през деня, предвиждаме да се работи и през нощта, защото наоколо няма жилищни сгради и не би трябва да има съществени притеснения\", обясни Евгени Крусев.\r\nОт 10 август ще бъде затворен бул. \"Арсеналски\", където ще се правят пътни платна и тротоари.\r\nДо средата на август трябва да приключи работата по трамвайните релси на бул. \"България\". Веднага след това ще бъдат преасфалтирани пътните платна от бул. \"Гешов\" до бул. \"Гоце Делчев\".\r\nЗа първия учебен ден трябва да е приключила работата по булевардите \"България\", \"Христофор Колумб\", \"Васил Левски\", \"Арсеналски\", \"Пенчо Славейков\", Източната тангента, ул. \"Боянска\", кръговото на ул. \"Папрат\" и \"Захари Зограф\", ул. \"Гюешево\".\r\nПо бул. \"Константин Величков\" ще е готово обособеното трасе за споделено движение на трамваи и автобуси. След 15 септември ще продължи работата по ул. \"Граф Игнатиев\".\r\nЗа догодина Столична общин апланира реконструкции на двата големи тунела в София – този при НДК, където ще бъдат изместени трамвайните линии, и този в \"Люлин\". Ще се работи по улици и булеварди, където се очаква да минава третата линия на метрото - като бул. \"Линкълн\".", "date": "2018.08.06", "title": "Нови бус ленти в София: Разрешено за коли при завой надясно!"}
{"url": "https://www.dnes.bg/obshtestvo/2018/08/06/biohranite-ni-mnogo-dobri-ima-i-bum-na-proizvoditeli.384233", "text": "Биохраните на българския пазар са с много добро качество. Това увери д-р Стоилко Апостолов от Фондацията за биологично земеделие \"Биоселена\" пред БНР.\r\nТой посочи, че от десетина години се наблюдава бум на биопроизводителите.\n\r\nПо думите му това налага държавата да адаптира звената, които отговарят за контрола съответно с биопроизводителите. Според него секторът се подценява.\r\n\"През 2003-2004 г. имаше не повече от 200 биопроизводители в България. Тогава се създаде един отдел \"Биологично земеделие\" към МЗХ, тогава работиха 4-5 човека. В момента има 7000 биопроизводители и във въпросния отдел работят пак може би 4-ма души. Това е една илюстрация за отношението\", коментира той.\r\r\n                    \r\n                    Апостолов каза, че в момента биоземеделието е огромен бизнес. Поне 100 млн. лв. е оборотът от биопродуктите на година, допълнително има и субсидии.\r\nПо думите му няма нищо трагично в констатациите на одитния доклад на Сметната палата, според който контролът върху биохраните не защитава добре интересите на потребителите. Той смята, че цялата система би работила по-добре, ако всички заинтересовани страни са в Комисията по биологично земеделие към министъра.\n\r\nАпостолов отбеляза, че новият европейски регламент въвежда принципни неща при производството и биопроизводителите трябва да са подготвени за новите правила, защото ще се окажат в много тежка ситуация.\r\nСпоред председателя на Сметната палата Цветан Цветков един от основните проблеми е, че БАБХ контролира само храните, които се намират в магазините, а няма законова възможност да одитира онлайн търговията и заведенията за обществено хранене.\r\n\"Констатирахме слабости при издаването на разрешения при контролиращите фирми, контролът в търговската мрежа не е ефективен. Производители без лиценз продават продукти с етикети за биохрана\", посочи Цветанов пред bTV и посъветва потребителите да следят за отличаващите знаци върху етикетите, които гарантират, че един продукт е био, например означение за мястото на производство, специален знак на ЕС - калинка, код на контролиращата фирма.", "date": "2018.08.06", "title": "Биохраните ни – много добри! Има и бум на производители"}
{"url": "https://www.dnes.bg/football/2018/08/06/haiduk-si-haresa-talant-na-slaviia.384249", "text": "Един от най-големите таланти на Славия - Георги Йомов, е хванал окото на треньора на Хайдук Сплит Желко Копич. Младокът игра много силно в реванша с хърватите, когато вкара гол, а освен това даде чудесен пас на Милчо Ангелов, но нападателят пропусна да отбележи от чиста ситуация.\n\r\nПолитиката на Хайдук е свързана с привличането на младоци, а в момента Йомов е на 21 години и определено може да развие още повече своя потенциал, ако премине в един от грандовете на балканския футбол, пише \"Меридиан мач\".\n\r\nВнукът на легендата на Левски Тодор Барзов започва своя четвърти сезон в Славия. До момента той има общо 54 мача и 8 гола за \"белите\" в Първа лига, 8 двубоя и 1 гол за Купата на България и 6 срещи и 1 попадение в Европа. Именно Йомов бе човекът, който вкара последната дузпа срещу родния си Левски във финала за Купата на България на 9 май.\r\n                    \r\n                    \r\nСлавия обаче едва ли ще се раздели евтино с един от най-добрите си футболисти. \"Белите\" вече доказаха, че няма да спират никой от своите таланти, като само за последната година продадоха Петко Христов на Фиорентина и Калоян Кръстев на Болоня. Очакват се още трансфери на Андреа Христов и Стефан Велков.\n\r\n\r\n ", "date": "2018.08.06", "title": "Хайдук си хареса талант на Славия"}
{"url": "https://www.dnes.bg/politika/2018/08/06/mitio-ochite-gazyt-bejancite-eh-losha-losha-turciia.384230", "text": "Господ да даде на всяка държава такъв \"лош\" съсед като Турция. Това обяви зам.-шефът на \"Народна партия свобода и достойнство\" Касим Дал по повод помощта на Анкара при ареста на Митьо Очите преди дни. В писмо до медиите бившият депутат напомня и други действия на Турция към страната ни.\r\nКасим Дал пише, че само за последните месеци на миналата година близо 59 000 души са задържани от турските граничари и полицаи преди да влязат в България.\r\n\"Турция пази границата ни от мигранти\", написа Дал в позиция до медиите и допълни, че на този фон построяването на оградата на границата е било несъстоятелно. Но пък се оказало печелившо за нечий бизнес, смята политикът.\r\r\n                    \r\n                    Според него Турция ни е върнала и в играта за газа.\n\n\r\n\"След като Русия ни беше зачеркнала от газовата карта, само и единствено настояването на Турция ни върна в играта. Благодарение на настояването на Президента на Турция Реджеб Ердоган, втората линия на газопровода \"Турски поток\", предназначена за доставка на руски газ до южноевропейските страни през територията на Турция, ще бъде насочена към България. Ех тази лоша, лоша Турция\", пише още политикът.\r\nТой припомни и че Турция пази историческите ни Църковни имоти и ги реставрира, като Желязната църква в Истанбул, и издържа финансово Главно мюфтийство. Освен това южната ни съседка имала и принос към икономиката ни.\r\n\"Според данни на Световната банка между ноември 2016 и ноември 2017 година българските граждани, живеещи и работещи в чужбина, са изпратили в България общо $1 666 000 000! От тях 813 млн. са от Турция, близо половината. На второ място са живеещите и работещи в Испания със скромните $193 млн.\", пресмята Дал.\r\nТой допълва и шумната акция на Спецпрокуратурата по задържането на групата на Митьо Очите отпреди дни.\r\n\"Изненадващо главатарят на групата, предупреден от \"доброжелатели\", изчезва яко дим в неясно направление. Истинската изненада обаче идва в 3 часа през нощта, в петзвезден хотел в сърцето на Истанбул, където турските служби за сигурност и обществен ред щракват белезници на ръцете на \"боса\" и неговите сподвижници\", пише Касим Дал и допълва, че според него, за да има справедливост, групата трябва да бъде съдена в Турция.\r\n\"И един призив към така наречените паТреоти или националисти, както там се наричат днес: Спрете да плашите гаргите с Турция, защото вече дори те не ви вярват\", завършва политикът.", "date": "2018.08.06", "title": "Митьо Очите, газът, бежанците... Ех, лоша, лоша Турция"}
{"url": "https://www.dnes.bg/stranata/2018/08/06/sled-uikend-na-suho-poteche-vodata-v-pomorie.384250", "text": "След няколко дни суша водата в Поморие потече. След две последователни повреди на главния водопровод курортния град остана без вода за уикенда.\n\r\nОт ВиК-Бургас признаха, че съоръжението е на повече от 30 години и отдавна е амортизирано. От дружеството допълниха, че отчуждителни процедури са забавили изграждането на нов водопровод и отделен резервоар за Поморие, пише bTV. \r\nПроектът вече е готов и се очаква да бъде изпълнен до две години.\r\nЛипсата на вода през целия уикенд изнерви стотиците туристи и доведе до рекламации и съкращаване на престоя при някои от тях, информираха от Туристическата камара. Тази сутрин последни потекоха чешмите в руския квартал на града.", "date": "2018.08.06", "title": "След уикенд на сухо – потече водата в Поморие"}
{"url": "https://www.dnes.bg/obrazovanie/2018/08/06/medalist-po-himiia-obicham-matematika-hobi-e-risuvaneto.384228", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългарските умове донесоха пълен комплект медали от юбилейното 50-годишно издание на Международната олимпиада по химия в Чехия. Състезанието се проведе в края на юли. В надпреварата тази година премериха сили над 300 ученици. България бе представена от четирима ученици.\r\nТова е шестата ми международна олимпиада, разказа златният медалист Петър Христов пред Bulgaria ON AIR.\r\n\"Миналата година спечелих отново златен медал в Тайланд. Винаги залагам  на теорията при решаването на задачи. Искам да  продължа да се занимавам с химия, приет съм в Стамфорд. Участието на 50-годишния юбилей носи  особен престиж\", сподели Петър.\r\r\n                    \r\n                    Младежът е 11 клас в СМГ, интересът му към химията се появява в 10 клас. Освен математика и химия, разтоварвам се с рисуване, това ми е като хоби, преди време мислех да кандидатствам архитектура, признава той.\n\r\nВ студиото на \"България сутрин\" ръководителката на състезателите ни доц. Донка Ташева отбеляза, че тази година всички ученици са се представили много добре. \n\r\n\"Към всяко дете подхождаме индивидуално. България участва в Международната олимпиада по химия още от 1964 година. Догодина олимпиадата е в Париж. Химията е навсякъде около нас\", посочи още тя пред Bulgaria ON AIR.\n\r\n ", "date": "2018.08.06", "title": "Медалист по химия: Обичам математика, хоби е рисуването"}
{"url": "https://www.dnes.bg/stranata/2018/08/06/otkriha-tialoto-na-izdirvanata-jena-v-madan.384254", "text": "Откриха тялото на обявената за общодържавно издирване 77-годишна жена от Мадан в коритото на река Маданска. Тялото е открито в петък в местността Сибирски завой, съобщиха от полицията. \r\nИзвършен е оглед на мястото и е образувано досъдебно производство.\n\r\nПолицаи и ловци издирваха възрастната жена повече от седмица. Близките й подали сигнал в полицията, след като не успели да я намерят сами.\r\nЖената е самотно живееща в апартамент в жилищен блок в началото на Мадан. \r\n ", "date": "2018.08.06", "title": "Откриха тялото на издирваната жена в Мадан"}
{"url": "https://www.dnes.bg/stranata/2018/08/06/sled-chumata-v-strandja-alo-izmama-iznudvat-fermeri.384260", "text": "Чумата по животните в Странджа роди нова \"ало\" измама.\r\nФалшиви ветеринари звънят на животновъди, за да ги изнудват, под заплаха, че в стадото им има чума. Това разказа Михаил Михайлов от Асоциацията на говедовъдите в България за БНР.\r\n\"Един наш фермер приема телефонно обаждане, в което му се казва, че се обаждат от Държавен фонд \"Земеделие\", че стадото му е заразено с чума по дребните преживни животни, наложително е веднага държавните ветеринарни служби да вземат кръвни проби и това трябва да стане след няколко часа\", обясни той.\r\n\"След което този глас му загатва, че този проблем може да се уреди по някакъв начин, но все пак трябва да се внесе някаква сума\", допълни Михайлов.\r\nОт браншовата асоциация съветват фермерите, ако получат подобно телефонно обаждане, веднага да известят практикуващия ветеринар и да не допускат във фермата си външни лица.", "date": "2018.08.06", "title": "След чумата в Странджа – \"ало\" измама, изнудват фермери"}
{"url": "https://www.dnes.bg/akoshtete-vqrvaite/2018/08/06/top-5-zodii-koito-tyrpiat-i-nai-toksichnite-vryzki.384258", "text": "Някои зодии са прекалено привързани към партньора, за да скъсат с него, дори когато усещат, че нещата не вървят. Може да са недоволни и тъжни, но не правят нищо, за да променят ситуацията. Ето и кои са те: \r\n\r\n \r\nТе вярват в любовта. Мислят, че колкото и токсична да е връзката, нещата могат да се оправят с малко усилия, и тя да стане фантастична. Ако рибите са били с партньора си много дълго време, те ще се чувстват отдадени, ще са инвестирали прекалено много във връзката, за да оставят нещата да приключат така лесно. Но понякога няма надежда, колкото и да им се иска.\r\n \r\n\r\n \r\nСигурността, уютът и семейството са всичко за рака. Ако да прекратят връзка, значи да загубят тези неща, раците няма да го направят. Ако трябва тези знаци ще жертват личното си щастие, свободата, вътрешния мир, но няма да си позволят да изгубят семейство или възвожност за създаване на семейство и дом. Ще опитат да се успокоят с музика, релаксиране в природата, записване на нов курс и т.н.\r\n \r\n\r\n \r\nЛошото при везните е, че може да станат прекалено зависими от половинката си, дори връзката вече да е отровна и да не върви гладко. Те опитват да се фокусират само върху хубавото, игнорират лошото и се правят, че не го виждат. Дори може да лъжат себе си, че нещата са добре, за да не им се налага да преживяват раздяла. Дори човекът до тях да не постъпва правилно, те се опитват да го оправдаят, защото не могат да си представят как ще продължат без него.\r\n \r\n", "date": "2018.08.06", "title": "Топ 5 зодии, които търпят и най-токсичните връзки"}
{"url": "https://www.dnes.bg/top-novini/2018/08/06/na-neudobno-miasto-s-neudobni-hora-benchev-poznaval-beglo-ochite.384289", "text": "Общинарят Бенчо Бенчев проговори за ареста си в Истанбул, където беше задържан заедно с Митьо Очите преди дни.\r\n\"Това, което се тиражира по медиите, не е вярно. Просто така се случи, че попаднах на неудобно място с неудобни хора\", каза той пред Нова.\r\nБенчев, който е от БСП и е зам.-шеф на Общинския съвет в Бургас бе задържан заедно с Димитър Желязков и още седем българи в хотел в Турция. След арестуваните бе и бившият депутат от ДПС Несрин Узун. \n\n\n\r\nМитьо Очите бе обявен за издирване с червена бюлетина от Интерпол след като групата му бе задържана миналата седмица. По-късно се оказа, че Желязков е стигнал до Истанбул с колата на Бенчев и се е настанил в стая на негово име.\rОбщинарят обаче твърди, че това не е истина и той познава бегло Митьо Очите.\r\n\"Далечни познати сме\", каза Бенчев и допълни: \"Нямам двойно счетоводство. Нищо незаконно не съм направил\".\r\nНесрин Узун също обясни, че информациите за него са силно преувеличени, но отказа да дава изявления. Според данните на прокуратурата именно той е направил резервацията за Очите.\r\n\"Към този час няма повдигнати обвинения, тепърва прокуратурата в Бургас започва досъдебно производство за лично укривателство\", коментира говорителят на главния прокурор Румяна Арнаудова.\r\nТя потвърди, че Несрин Узун е направил резервациите за стаите в турския хотел на имената на Бенчо Бенчев и Йовчо Домусчиев. \"Няма регистрация на името на г-н Желязков, но той е бил установен в тяхна стая, което за нас е достатъчно доказателство, че са целели неговото укриване\", каза още Арнаудова.\r\nОт БСП пък призоваха Бенчев да подаде оставка, въпреки че не е член на партията.", "date": "2018.08.06", "title": "На неудобно място с неудобни хора! Бенчев познавал бегло Очите!"}
{"url": "https://www.dnes.bg/notifikacii/2018/08/06/psihar-napadna-i-poriaza-dete-v-zavedenie-v-devnia.384272", "text": "Психично болен нападна дете в заведение в Девня и го поряза, съобщава. \r\nПострадалото момче, което не е било само в заведението, е откарано в болница, където е установено, че раната е повърхностна.\r\n41-годишният нападател е настанен в психиатрична клиника. Инцидентът е станал през почивните дни.\r\nРазследващите все още не са установили какво е провокирало агресия от страна на мъжа.\r\nПо случая е образувано досъдебно производство, материалите са докладвани на прокурор от Районна прокуратура - Девня.", "date": "2018.08.06", "title": "Психар нападна и поряза дете в заведение в Девня"}
{"url": "https://www.dnes.bg/akoshtete-vqrvaite/2018/08/06/bezopasni-li-sa-boite-za-tatusite-nujni-li-sa-regulacii.384253", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nТатуирането е традиция, датираща от древността, която е възродена в съвремието, когато 12% от европейците украсяват с рисунки тялото си и ежегодно броят на желаещите се увеличава.\r\nВ момента все още няма единен стандарт за татуиране, но намеренията на Брюксел са да се регулира дейността. По темата в \"България сутрин\" се изказа татуистът Цветан Иванов.\n\r\n\"Всяка боя е различна като съдържание, от РИОКОЗ държат да има етикет на български с точното съдържание. Има основни производители на бои, които държат топ ниво, а повечето татуисти работят с такива бои. Има забранени бои, с които не работим\", каза тату майсторът пред камерата на \r\n                    \r\n                    \r\nЦветан Иванов обясни, че боите за татуиране са предназначени единствено и само за татуировки.\r\n\"Преди 20 години ретро татуистите са татуирали с боя от книжарниците, но това вече не е така\", добави той.\r\nТатуистът поясни, че от практиката му най-големият риск е алергия - сърбеж и леко подуване, което отминава, както и че всяка боя, с която работят колегите му има сертификат, одобрен от РИОКОЗ.\r\nДали промените ще влязат в сила, ще разберем до края на годината.\r\n ", "date": "2018.08.06", "title": "Безопасни ли са боите за татусите? Нужни ли са регулации?"}
{"url": "https://www.dnes.bg/obshtestvo/2018/08/06/otidem-li-v-chujbina-mvnr-ni-prashta-dejurniia-si-telefon.384288", "text": "От утре всеки българин при влизане в чужда държава ще получава съобщение на мобилния си телефон с номера на денонощната телефонна линия в МВнР (+359 2 948 24 04).\r\nЧрез нея ще може да потърси помощ в случай на извънредна ситуация. Съобщението ще бъде получавано веднага щом абонатът попадне в роуминг, съобщиха от министерството.\r\nПолучаването на съобщението ще е безплатно, като услугата не е свързана с разходи от държавния бюджет.\r\nПри обаждане към дежурната линия на МВнР разговорът ще бъде таксуван според тарифния план на абоната.\r\n ", "date": "2018.08.06", "title": "Отидем ли в чужбина, МВнР ни праща дежурния си телефон "}
{"url": "https://www.dnes.bg/stranata/2018/08/06/s-bdj-prez-2023-g-ot-sofiia-do-plovdiv-za-chas.384270", "text": "19 оферти бяха подадени за модернизация на жп линията Елин Пелин - Костенец. Участъкът е с обща дължина 51 км и е част от жп трасето София - Пловдив.\r\nПроектът на стойност над 1 милиард лева е най-мащабният за този програмен период на ОП \"Транспорт\". Предвижда се да бъдат изградени над 20 километра тунели и 23 моста и виадукти с обща дължина около 3 км.\r\nСлед модернизацията, която трябва да приключи през 2023 г., между София и Пловдив ще се пътува само за час, обявиха от Министерството на транспорта при отварянето на ценовите оферти.\r\nТака ще стане факт и първата скоростна жп магистрала от София до Бургас и Свиленград.\r\n\"Този проект предвижда изграждане на 160-километрова линия и модернизация на абсолютно всички централизации по гарите. Тоест изграждане на маршрутно-компютърни централизации и GSMR\", обясни пред БНТ инж. Красимир Папукчийски, ген. директор на НК \"ЖЕлезопътна инфраструктура\".\r\r\n                    \r\n                    Така пътуването между София и Пливдов ще се намали до 1 ч. и 15 минути. В момента е 2 часа и 38 минути, уточни той.\r\nПо думите му скоростта на движението от София до Пловдив ще бъде 160 км. за конвенционални влакове. \r\n ", "date": "2018.08.06", "title": "С БДЖ през 2023 г.: От София до Пловдив за час"}
{"url": "https://www.dnes.bg/akoshtete-vqrvaite/2018/08/06/intuiciiata-spored-vashata-zodiia.384286", "text": "Интуицията в резюме са всички онези наши \"екстрасензорни\" способности, които ни подсказват някои истини, без реално да знаем подробности или да имаме доказателства по темата. Ние просто знаем и/или усещаме нещо. Този феномен се нарича още вътрешен глас или \"шесто чувство\".\n\r\nВсеки зодиакален знак има различна интуитивни способности. Някои зодии са с по-изразено шесто чувство, други с не чак толкова…\n\r\nЕто и каква е вашата интуиция според зодията ви:\n\r\n\n\r\nУдивително е как първият знак в зодиака усеща енергиите наоколо. Всеки от нас излъчва някаква енергия, а когато чувстваме любов, омраза или желание, тази енергия вибрира с различна честота. Овенът усеща тази енергия много точно, особено когато тя идва към него от неговите близки и някак знае как да реагира според ситуацията.\r\n                    \r\n                    \r\nТелецът има безкрайна жажда за обич и стремеж към задоволство. Той обича да дарява, но и да получава радост, и често го прави инстинктивно. Когато други хора се опитват да проникнат зад защитната стена на Телеца, той го усеща и внимава. Телецът е готов да сподели своето богатство, любов и тайни само с отбрани личности, като веднага разпознава хората с користни цели.\r\nВижте за останалите зодии в ", "date": "2018.08.06", "title": "Интуицията, според вашата зодия"}
{"url": "https://www.dnes.bg/health/2018/08/06/trevojnostta-se-eliminira-i-s-niakoi-hrani.384291", "text": "Тревожността е особено емоционално и психично състояние, което не е за подценяване. За да се справим с тревожността, се налага да работим върху себе си и/или променим факторите, които го предразполагат. Изисква се буквално цялостна промяна на ежедневните навици и ревизия на собствения светоглед. Освен техниките, които успешно елиминират тревожността, можем да съдействаме на организма и допълнително чрез подходящо хранене. Има храни, които доставят полезни нутриенти за функционирането на мозъчните зони, от които зависи личното ни вътрешно балансиране и справяне със стреса.\r\n \r\n \r\nХрани, които се сочат от експерти за полезни при тревожност и стрес:\r\nСеленът е един от най-ценните антиоксиданти, които предотвратяват клетъчното увреждане и възпалителните процеси в организма. Сочен е като необходим при състояния като тревожност, промени в настроението, наличие на проблеми с щитовидната жлеза, освен че като цяло има антиканцерогенно действие. Богати на селен са бразилските орехи, но добър негов източник са също и гъбите и соята. За да се чувстваме в емоционална кондиция са ни необходими 400 микрограма селен на ден, което се осигурява с 3-4 бразилски ореха.\r\n \r\nДруг важен елемент за функционирането на мозъка и предотвратяване на възпалителни процеси на клетъчно и междуклетъчно ниво са полезните мастни киселини, обединени под названието омега-3. Това са алфа-линоленова (ALA), ейкозапентаенова (EPA) и докозахексаенова киселина (DHA). Последните две имат значение за регулирането на невротрансмитери, от които зависи мозъчното здраве и съхранение на отлични когнитивни функции. \r\n \r\n", "date": "2018.08.06", "title": " Тревожността се елиминира и с някои храни"}
{"url": "https://www.dnes.bg/temida/2018/08/06/manolova-za-okovanata-ivancheva-unizitelno-sprete-tova.384256", "text": "След като екскметицата на столичния район \"Младост\" Десислава Иванчева беше конвоирана до болница за лечение с белезници на ръцете и краката, омбудсманът Мая Манолова поиска мерки, за да не се повтаря подобна ситуация.\n\n\n\r\nМинистърът на правосъдието да предприеме незабавни, ефективни административни мерки по преустановяване на изтезанията или на жестоко, нечовешко и унизително отнасяне или наказание в лечебни заведения, при конвой и извеждане на лица от спални помещения за престой на открито и при посещение на болници.\r\nТова е основен акцент от препоръките в доклада на Националния превантивен механизъм към омбудсмана след проверки в арестите на бул. \"Г.М. Димитров\" и  ул. \"М-р Г. Векилски\", както и в Софийския затвор.\r\r\n                    \r\n                    Докладът е изготвен съгласно заповед на Мая Манолова. Проверките са извършени от 19 до 22 юни.\r\nВ доклада категорично се посочва, че е констатирано системно нарушаване на Конвенцията против изтезанията и други форми на жестоко, нечовешко и унизително отнасяне или наказание.\r\nВ Конвенцията е записано, че \"никакви изключителни обстоятелства, от какъвто и да е характер, било то  война, вътрешна политическа нестабилност, или каквото и да е друго извънредно положение, не могат да служат като оправдание за изтезание\". \r\nДокладът сочи още, че инструкциите, издавани от началниците на затворите и арестите, с които се регламентира употребата на сила и помощни средства – белезници и прангове при \"вътрешен\" и \"външен\" конвой са в противоречие с разпоредби от Закона за изпълнение на наказанията и задържането под стража.\r\nСпоред законовите разпоредби употребата им се допуска само в изчерпателно изброени крайни случаи, като например, освобождаване на заложници или за прекратяване на буйство или друг вид агресивно поведение.  \r\nВ доклада до министъра на правосъдието и до началника на затвора в София изрично се посочва, въпреки че и през 2016 г., и през 2017 г. НПМ настоява  да се прекрати всяка необоснована употреба на помощни средства, няма предприети действия.\r\n\"Ежедневно в двата ареста, само при извеждане на разходка, на над 300 души се поставят белезници. В едногодишния период от предходната препоръка на НПМ, случаите на подобно унизително отнасяне надвишават 100 000 случая\", пише още в документа.\r\nКонвоирането на отстранения кмет на столичния кв. \"Младост\" Десислава Иванчевa с белезници на краката до Ендокринологията, според експертите, е показателен за нарушаване правата на човека в местата за лишаване от свобода, поради грубо погазване на закона и дългогодишно неизпълнение на препоръки на омбудсмана.", "date": "2018.08.06", "title": "Манолова за окованата Иванчева: Унизително, спрете това! "}
{"url": "https://www.dnes.bg/stranata/2018/08/06/vagon-s-pytnici-ot-mezdra-za-vraca-izleze-ot-relsite.384292", "text": "Вторият /последен/ вагон на пътническиs влак от Мездра за Враца е излязъл от релсите с ниска скорост днес в 14:45 ч.\r\nНе е създадена опасност за пътниците и превозната бригада, съобщиха от Националната компания \"Железопътна инфраструктура\".\r\nПричините за инцидента се изясняват. Пътниците от влака са превозени с друга композиция, движението на влаковете не е прекъсвано, се посочва в съобщението.", "date": "2018.08.06", "title": "Вагон с пътници от Мездра за Враца излезе от релсите"}
