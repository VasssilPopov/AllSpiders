{"url": "https://www.dnes.bg/obshtestvo/2019/08/22/operaciiata-na-stefan-danailov-uspeshna.420549", "text": "Успешно приключи операцията на актьора Стефан Данаилов. В бургаската болница, в която е настанен от вторник, му беше сменена тазобедрена става, след като в неделя падна в Приморско и се нарани, предаде .\r\nЕдно от светилата в българската хирургия проф. Андрей Йотов участва в операцията, която продължи няколко часа. Операцията е минала без упойка, а проф. Йотов каза, че не е имало никакви проблеми при операцията.\n\n\n \r\nРешението актьорът да бъде опериран в морския град беше взето вчера. Специалисти в различни области на медицината се съобразиха и с неговото желание и със съпътстващите заболявания, както и с рисковете, които крие евентуалното транспортиране в София.\r\n\r\nСега предстои възстановяване на Данаилов и рехабилитация.\r\n ", "date": "2019.08.22", "title": "Операцията на Стефан Данаилов - успешна"}
{"url": "https://www.dnes.bg/crime/2019/08/22/bager-predizvika-pojar-v-raiona-na-dvoreca-krichim.420538", "text": "Пожар обхвана района около двореца \"Кричим\".\r\n\r\nНад 20 огнеборци са се включили в потушаването на огъня. \r\n\r\nПожарът е овладян. Горели са около 400 квадратни метра сухи треви, съобщават от Югозападно държавно предприятие . \r\n\r\nЗа щастие, пламъците са стигнали единствено до оградата на ловното стопанство. \r\n\r\nСпоред хора от района пожарът е предизвикан от багер, който е чистил треви, допълва bTV.", "date": "2019.08.22", "title": "Багер предизвика пожар в района на двореца \"Кричим\" "}
{"url": "https://www.dnes.bg/mish-mash/2019/08/22/protest-po-vreme-na-modnata-sedmica-v-london.420534", "text": "Климатичните промени се превърнаха в основен проблем през последните години. Повишаването на температурите, необикновените природни явления и топенето на ледниците започнаха да притесняват не само учените, но и обикновените хора. Все по-често се появяват съобщения, чрез които се насърчава по-малкото използване на пластмаса и смяната на автомобили с обществения транспорт. \r\nСега, активисти, борещи се срещу глобалното затопляне, планират да затворят модната седмица в Лондон. Тя започва на 13 септември, а целта на протестиращите е да се обърне внимание на негативното влияние на модата върху околната среда. В плановете на групата от активисти попада блокирането на стилисти, модели и купувачи от това да участват на модните ревюта.\r\n \r\nТова не е първата проява на групата, която носи името Extinction Rebellion. Членовете й успяха да затворят няколко улици из цяла Великобритания, като под обсадата попаднаха и някои от важните булеварди в Лондон. Трафикът беше спрян от цветни лодки в Кардиф, Глазгоу, Бристол и Лийдс. Преди това пък, групата направи 11-дневен протест през април, който предизвика десетки безредици в столицата на Великобритания. Тогава повече от 1000 активисти бяха арестувани. \r\n \r\nОще новини от света на модата четете в ", "date": "2019.08.22", "title": "Протест по време на Модната седмица в Лондон"}
{"url": "https://www.dnes.bg/zvezdi/2019/08/22/oficialno-e-liym-podade-molba-za-razvod-s-maili.420525", "text": "Вече всичко е официално. Вчера Лиъм Хемсуърт подаде молба за развод. Той беше женен за певицата Майли Сайръс едва 8 месеца след като си казаха \"Да\". Актьорът е посочил документите, че причината за решението му е \"непоправими различия\". E!News съобщават, че Хъмсуърт не иска издръжка от съпругата си.\n\r\nДвойката се запознава на снимачната площадка на филма \"Последната песен\", която излиза през 2010 година. Там двамата играят тийнеджъри, които се влюбват по време на лятната ваканция. Романсът им се пренася и в истинския живот като връзката им преминава през различни трудности. Двамата се разделят и събират на няколко пъти като през 2012-а се сгодяват.  Година по-късно всичко се проваля отново и от екипа на Майли потвърждват, че сватбата се отменя.\n                    \n                    \n                \r\n                \r\n                \r\n                \r\nГодината е 2016-а и отново двойката се появява заедно. Имаме втори годеж, който е потвърден и от двамата. Все повече започва да се говори за звездна сватба, а близостта на Майли със семейството на Лиъм е още един индикатор, че този път всичко ще се получи. Тя си прави еднакви татуировки със съпругата на Крис Хемсуърт като доказателство, че връзката им е много силна. \n\r\nДве години по-късно, в края на 2018-а Майли и Лиъм са женени. Всичко изглежда, че ще се нареди и двойката посещава множество светски събития заедно, като не пропускат и да публикуват снимки в социалните мрежи. Да, но 8 месеца по-късно вече документите за развод са подадени и явно приказката за Майли и Лиъм приключи. \n\r\nСлед като се появиха слухове за раздялата, певицата беше забелязана на почивка с Кейтлин Картът, като папараците дори успяха да уловят няколко целувки между двете. Все още не се знае дали това е новата светска двойка, но момичетата не се разделят вече втора седмица.\r\nВижте още за Лиъм и Майли в", "date": "2019.08.22", "title": "Официално е: Лиъм подаде молба за развод с Майли"}
{"url": "https://www.dnes.bg/obrazovanie/2019/08/22/vdigat-s-500-lv-parite-na-uchiteli-raboteshti-s-problemni-deca.420508", "text": "С 500 лева ще бъде увеличена заплатата на учителите, които пожелаят да работят в училища с проблемни области, включително с  ученици, които имат ниски образователни резултати или нисък социален  статус.\r\nУчителите, които се включат в Национална програма \"Мотивирани учители\", ще получават и допълнителни средства за наем в размер на 200 лева за срок от 12 месеца.\r\nПредвиждат се и средства за възстановяване на транспортни разходи за пътуващите педагози за същия период, съобщиха от МОН.\r\nПрограмата разширява възможностите за включване на специалисти в едногодишните обучения за придобиване на професионална квалификация \"учител\" за всеки един от учебните предмети – математика, информатика и информационни технологии, чужди езици, биология и здравно образование, химия и опазване на околната среда.\r\n                    \n                    \n                \r\n                \r\n                \r\n                Вече ще се допускат и кандидати с образователно-квалификационна степен \"бакалавър\", освен специалисти със степен \"магистър\".\r\nДо 10 дни от публикуване на изменението на програмата на официалния сайт на МОН ще се приемат документи на кандидатите за допускане до процедурата по подбор.\r\n ", "date": "2019.08.22", "title": "Вдигат с 500 лв. парите на учители, работещи с проблемни деца "}
{"url": "https://www.dnes.bg/eu/2019/08/22/kak-da-zapazim-statuta-si-na-ostrova-sled-brexit.420470", "text": "Ако българите са се установили във Великобритания преди датата на Брекзит, следва да бъдат спокойни, тъй като техните права ще бъдат гарантирани по т.нар. \"схема за уседналост\". Това каза пред БНР Васил Асенов - ръководител на службата по трудови и социални въпроси в посолството на България в Лондон.\n\n\n\n\r\nТой уточни, че е важно те да кандидатстват по тази схема до края на декември 2020 г., единствено изключение правят българите, получили британски паспорти.\n\r\n\"Българите, които след датата на Brexit смятат да се преместят във Великобритания, трябва да следят новините относно бъдещото имиграционно законодателство на страната, защото то в момента все още е в дискусия, а и с новото правителство на Борис Джонсън може да настъпят някакви промени\", посочи Асенов.\n                    \n                    \n                \r\n                \r\n                \r\n                \r\nПо думите му гражданите дори и да не са кандидатствали към датата на Brexit, то техните права остават непроменени: \n\r\n\"Т.е. те продължават да живеят и работят във Великобритания, имат право на достъп до социално-осигурителната система на страната и до системата на здравеопазване. Те трябва да кандидатстват за статут на уседналост до 31 декември 2020 година. Правата им ще бъдат гарантирани както при сделка, така и при липса на сделка за Brexit\", категоричен е представителят на посолството ни в Лондон.\n\r\n ", "date": "2019.08.22", "title": "Как да запазим статута си на Острова след Brexit?"}
{"url": "https://www.dnes.bg/mish-mash/2019/08/22/grenlandiia-ne-se-dava-no-ostrovi-se-prodavat-v-gyrciia-s-kozi.420462", "text": "Измина доста време откакто САЩ си купуваше различни части от света. А в последните дни Доналд Тръмп упорито се захвана за идеята да придобие Гренландия. Толкова упорито, че когато властите в Дания с ужас му отказаха, той отмени визитата си в страната и заяви категорично: \"“\r\nГренландия може да не е за продан, но ако някой желае да си купи остров, има предостатъчно места в света, които си търсят нов собственик. Ако Доналд Тръмп толкова спешно иска нова земя, то може да се насочи към тях...\r\n Чилийският остров Гуафо се продава за 20 милиона долара и е голям 50 хил. акра. Единствените заселници там са колония морски лъвове и пингвини. Но има и един минус – от време на време островът трябва да се споделя с чилийските военноморски служби, които имат метеорологична станция там.\r\n                    \n                    \n                \r\n                \r\n                \r\n                Ако Гуафо не е достатъчно голям, то следващият вариант е остров Трайген също в Чили. Той струва 25 милиона долара и е два пъти по-голям – 100 хил. акра. Разбира се, и двете дестинации не могат да се сравняват по размер с Гренландия – най-големият остров в света, но от друга страна, поне не са покрити на 80% с лед, което е голямо предимство.\r\nВсе пак, кой не би купил гръцки остров, който се предлага с „къща и църква и стадо кози, отглеждани от овчар, който излиза на всеки четири дни“.\r\nТо тогава трябва да си намерите добър дарител. В доста необичайно действие между две държави през 2017 година, египетският президент Сиси подари безплодните, но стратегически важни острови в Червено море - Тиран и Санафир, на Саудитска Арабия.\r\n Ако имате достатъчно пари и това не е проблем – огромни площи земя също се продават. Тръмп може и да не се договори с Дания за Гренландия, но датските милиардери Андерс и Ан Холх Полвсен със сигурност са се разбрали добре с Шотландия. Те придобиха повече от 80 хил. хектара земя в Съдърланд и Грампиански планини в опита си да станат най-големите частни собственици в страната.\r\nНе харесвате да започвате всичко отначало? И за това има вариант – можете да купите цял град. Много италиански градове хващат окото, предлагайки имоти за около 1 евро, които вървят със съгласието да ги възстановите. А през 2017 година градът Тилър в Орегон бе пуснат на пазара за сумата от 3,85 милиона долара. Малко по-късно бе купен от анонимен инвеститор.\r\nМъжът, създал Ал-Марджан на брега на Обединените Арабски Емирства влезе в световните медии, когато творението му бе пуснато за продажба за 360 милиона долара.\r\nПо-големите острови не се появяват на пазара често и по-скоро сменят собственост – от един милиардер към друг. Така, вторият по големина остров в Хаваи, Ланаи, първо бе на Дейвид Мърдок, а по-късно бе продаден на Лари Елисон.  – Малкият Свети Джеймс и Големият Свети Джеймс, имотите на педофила Джефри Епстайн, който се самоуби в затвора преди няколко седмици.", "date": "2019.08.22", "title": "Гренландия не се дава, но острови се продават! В Гърция – с кози"}
{"url": "https://www.dnes.bg/eu/2019/08/22/germancite-se-oplakvat-do-gusha-im-doshlo-ot-bylgarite.420265", "text": "Заселници от Източна Европа вече се насочват не само към големите градове, но и към по-малки общини в Германия, съобщава новинарският сайт T-online. Според автора Дитмар Зеер, заедно с тях се появяват и непознати досега проблеми: шум и боклуци, експлоатация, дребна престъпност. „Обичайните заподозрени: трафикантски банди, които примамват към Германия бедни семейства от Румъния и България и злоупотребяват с тях, за да разграбват социалните каси\", пише Зеер.\n\r\n\r\nT-online разказва за едно от тези селища - градчето Хорн-Бад Майнберг е с население от 17 000 души и се намира в най-многолюдната германска провинция Северен Рейн-Вестфалия. Цитира се и писмото, което тамошният представител в провинциалния парламент Денис Мелцер е изпратил до министър-председателя на Северен Рейн-Вестфалия Армин Лашет: „Тук уседнаха около 700 заселници от Източна Европа, като повече от половината идват от България. Гражданите и гражданките все по-често се оплакват от проблеми с интеграцията им, от замърсяване на обществените места, нарушаване на задължението да изпращат децата си на училище, кражби, агресия и открита проституция\".\r\n                    \n                    \n                \r\n                \r\n                \r\n                Добрата новина е, че 64% от българите и румънците в Германия имат работа. Лошата е, че те обикновено упражняват ниско квалифициран труд, научаваме от обширен репортаж на германското обществено радио ВДР. Ето по-важното: (08.02.2019)\r\nВисокотиражният „Билдцайтунг\" дава думата и на граждани на Хорн-Бад Майнберг. 69-годишният Буркхарт Веке дори казва, че обмисля да напусне градчето: „До гуша ми дойде. Разни гешфтари изкупуват стари сгради и ги натъпкват с хора. Жилищата са претъпкани, всичко плесенясва\". Вестникът твърди, че редица запуснати сгради в градчето са попаднали в мрежата на спекуланти и трафиканти на хора: „Тази далавера е позната и в други градове. Подставени лица изкупуват на безценица рушащи се сгради и настаняват там хора от Източна Европа, които са снабдени с отчасти фалшифицирани договори за работа. След няколко месеца новите наематели се пишат безработни и подават молби за социална помощ.\"\r\nНа сайта T-online Дитмар Зеер описва същата схема. Според него много от хората идвали от Пловдив, а спекулантите прибирали в джоба си по-голямата част от социалните им помощи. Така една от тези порутени сгради може да донесе годишна печалба от 100 000 евро, твърди изданието, цитирано от .\r\n„Билдцайтунг\" е разговарял с един от наемателите - българина Христо, чието седемчленно семейство живее в една от запуснатите сгради. Христо разказва, че преди е работел по строежи, но в момента е безработен. От социалните помощи и от детските надбавки семейството му има общ доход от близо 2 000 евро - истинско богатство в сравнение с дохода от 440 евро, с който семейството би разполагало в България, отбелязва вестникът и цитира Христо с думите: „Искаме просто по-добър живот\".\r\n\r\nЗа обратната страна разказва местният вестник „Вестфаленблат\", според който атмосферата в Хорн-Бад Майнберг е напрегната - истинско буре с барут: „Един ресторантьор разказва, че на клиент откраднали велосипеда пред заведението. На друг посетител чуждестранни деца грабнали парчето торта от чинията. А една жена разказва, че не деца, а възрастни блокират местните детски площадки. Съвместното съществуване вече не е възможно\", оплаква се жената пред вестника.\r\nОт Федерацията на германските градове казват, че 10 до 15 по-големи града в Германия са станали цел на масово преселение на хора от Югоизточна Европа. Сред тях са Офенбах, Нюрнберг, Фюрт, Магдебург, Бремерхафен, Дуисбург, Дортмунд и Гелзенкирхен. В Манхайм вече живеят 6 000 българи и 5 500 румънци - броят им се е увеличил почти десетократно спрямо 2006 година. Месечно в града се заселват по около 200 нови пришълци от България и Румъния, съобщава местното електронно издание \"Райннекарблог\". В Нюрнберг пък са се установили близо 20 000 преселници, още толкова - в Дуисбург.\r\nПред T-online Биргит Цьорнер от социалната служба в Дортмунд разказва: „Повечето от тези хора не притежават езиковите, образователните и професионалните предпоставки, за да се оправят бързо в Дортмунд. Освен това много от тях нямат здравна застраховка\". След като обяснява, че гражданите на България и Румъния се ползват от свобода на придвижване и имат право да живеят и работят в Германия, изданието коментира: „Всичко това функционира много добре при онези румънци и българи, които идват доброволно. Те са мнозинство. Сред тях има много търсени кадри за селското стопанство и фабриките, те работят дефицитната професия на болногледачи или са лицензирани лекари. Без тях Германия щеше да се справя по-зле. (…) Но общините вече се съпротивляват срещу злоупотребите, за които са виновни трафикантите. Във Фюрт дори назначиха социални работници, които говорят румънски и български. (…) В Дортмунд вече дежурят съвместни германо-български полицейски патрули, а няколко улици ще бъдат поставени под видео наблюдение. В Дуисбург пък от няколко години практикуват следната административна мярка: само за часове запечатват сгради, където се нарушават изискванията - примерно за хигиена или противопожарна безопасност. Само за първите шест месеца на тази година въпросната мярка е била прилагана цели 13 пъти\".\r\n\r\nАвторът Дитмар Зеер пише, че общините възлагат големи надежди на по-строгите мерки срещу нелегалния труд, с които Бундестагът иска да ограничи социалните измами. Според Зеер, политици от тези общини се безпокоят, че когато и хората от Западните Балкани получат свобода на придвижване, положението ще стане още по-лошо. Кметът на Фюрт дори настоява да се преразгледат сега действащите правила за свобода на придвижването. Фюрт нямал никакви проблеми с кандидатите за убежище от Сирия и Ирак, но германските градове не можели да решат социалните проблеми на Източна Европа, е цитиран да казва кметът.\r\n   ", "date": "2019.08.22", "title": "Германците се оплакват: \"До гуша им дошло\" от българите"}
{"url": "https://www.dnes.bg/politika/2019/08/22/radev-da-prouchim-vnimatelno-investitorite-za-belene.420548", "text": "\"Наличието на толкова много инвеститори е положителен знак и показва, че от тази централа има необходимост и може да бъде рентабилна, защото когато бизнесът кандидатства за нещо, си прави много добре сметката.\" Това заяви днес президентът Румен Радев пред журналисти в отговор на въпрос за заявения инвеститорски интерес към изграждането на АЕЦ \"Белене\".\n\n\n\n\r\nДържавният глава подчерта, че няма да избързва с даването на оценки и очаква т.нар. кратък списък на инвеститорите. Румен Радев призова държавните институции да проучат много внимателно самите инвеститори, техния потенциал и конкретните им планове.\r\n                    \n                    \n                \r\n                \r\n                \r\n                По думите на президента най-големият риск пред АЕЦ \"Белене\" е след заявените добри намерения да се окаже, че потенциалът на избраните инвеститори е изчерпан и да се мине на вариант държавата да трябва да се намеси с предоставянето на гаранция под една или друга форма, а това ще срине и идеята за самия проект – той да бъде без финансовото участие на държавата. \n\r\nВ отговор на въпрос за освобождаването на началника на НСО, президентът припомни, че генерал Данчо Дяков е внесъл сам молбата си за освобождаване по свое желание и лични причини. Държавният глава подчерта, че познава ген. Дяков от много години и той е вложил много усилия за усъвършенстване дейността на Службата, за освобождаването и от несвойствени дейности и имоти, за повишаване на подготовката и за по-добро взаимодействие с нашите партньори зад граница от сродни служби. \r\n ", "date": "2019.08.22", "title": "Радев: Да проучим внимателно инвеститорите за \"Белене\""}
{"url": "https://www.dnes.bg/rock/2019/08/22/rodnata-banda-sevi-shte-podgriava-evanescence.420529", "text": "20 дни делят българската публика от срещата ѝ с една от най-успешните банди на съвременната рок сцена - двукратните носители на Grammy Evanescence. Те идват за първия си самостоятелен концерт у нас, за да зарадват феновете с най-големите си хитове като Bring me to Life, My Immortal, Going Under и много други.\r\nНастоящото турне е завръщане към оригиналното рок звучене на групата след изключително успешния Synthesis Tour, представящ работата им със симфоничен оркестър.\r\n.\r\nПрез март тази година групата, спечелила си името на най-бързо развиващата се на родната рок сцена, издаде третия си студиен албум “Follow Me”. Част от него е и парчето „Тo Hell and Back”, записано съвместно с китаристката на Evanescence Jen Majura. Тя посети България специално за снимките на видеото към песента по-рано тази година, а официалната му премиера в средата на юни предизвика голям интерес у нас, както и сред многобройните фенове на Jen по целия свят.\r\n                    \n                    \n                \r\n                \r\n                \r\n                SEVI са свирили преди редица големи звезди като Europe, Black Stone Cherry, Tom Kiefer (Cinderella) и Nightwish, а скоро ще подгреят публиката и за най-дългоочакваното и вълнуващо рок събитие в края на лятото.\r\n", "date": "2019.08.22", "title": "Родната банда SEVI ще подгрява Evanescence"}
{"url": "https://www.dnes.bg/muzika/2019/08/22/djaz-pod-slynceto-s-miroslava-kacarova.420552", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                         Една от най-добрите и емоционални дами на българския джаз Мирослава Кацарова продължава с лятното си турне, което се казва Electronic Summer и напомня за албума, който издаде през април - Electronic Dreams.\r\n\r\nВ  \"Директно\" по Bulgaria ON AIR си говорим и за петото поредно издание на джаз феста, който Мирослава организира в Пловдив, за пета поредна година, в края на месец октомври.\r\n ", "date": "2019.08.22", "title": "Джаз под слънцето с Мирослава Кацарова"}
{"url": "https://www.dnes.bg/science/2019/08/22/szo-mikroplastmasata-v-piteinata-voda-e-neznachitelna.420489", "text": "Световната здравна организация (СЗО) съобщи, че нивата на микропластмасата в питейната вода не изглеждат рискови, но изследванията по въпроса са откъслечни, съобщиха световните информационни агенции.\n\n\r\n\n\r\nВ първия си доклад за микропластмасата в питейната вода СЗО посочва, че миниатюрните частици пластмаса са навсякъде в околната среда\", включително и в питейната вода - и чешмяна и бутилирана.\n\r\n\"Това, че ги поглъщаме, не означава, че са рискови за човешкото здраве\" - каза Брус Гордън, координатор в СЗО по водата, санитарните условия и хигиената.\n                    \n                    \n                \r\n                \r\n                \r\n                \r\nПод микропластмаса се разбират частици, по-малки от 5 мм. Опасенията за здравето са, когато те са съвсем миниатюрни. Повечето са диаметър, по-голям от 150 микрометра, и се изхвърлят от тялото.\n\r\nГордън призна обаче, че наличните данни са малко и са необходими още изследвания. Той призова и за общи усилия за намаляване на замърсяването с пластмаса.\n\r\nВ доклада на СЗО се посочва, че хората десетилетия несъзнателно са поглъщали микропластмаса и други частици, които са в околната среда, без да има признак това да е нанесло някаква вреда.\n\r\nДори замърсяването на околната среда с пластмаса да бъде прекратено, микропластмасата в нея ще се увеличава, защото големите парчета ще се разбиват на все по-малки, изтъкна Андрю Мейс от университета на Източна Англия, който не е сред авторите на доклада. Той отбеляза, че този вид материали са особено вредни за малките организми.\n\r\nСпоред СЗО много по-важен проблем от пластмасата е замърсяването на водата с микроби, което причинява 500 000 смъртни случая от диария в света годишно.\n\r\nВажно е също да бъде установено въздействието на химическите добавки от микрочастиците, когато влязат в храносмилателната система.\n\r\nЗамърсяването с пластмаса е толкова голямо, че според изследване на Световния фонд за дивата природа човек може да поглъща по 5 гр седмично - колкото една кредитна карта. Най-голям източник според това изследване е водата, както и морските дарове, пише БТА.", "date": "2019.08.22", "title": "СЗО: Микропластмасата в питейната вода е незначителна "}
{"url": "https://www.dnes.bg/eu/2019/08/22/makron-za-brexit-shte-postignem-sporazumenie-do-30-dni.420540", "text": "Френският президент Еманюел Макрон каза днес, че до 30 дни може да се намери решение за ирландската граница (т.нар. предпазен механизъм), за да се постигне организирано излизане на Обединеното кралство от ЕС, предаде БТА, позовавайки се на Франс прес.\r\n\"В рамките на това, което беше договорено, трябва да се свърши работа\", каза той на среща с британския премиер Борис Джонсън в Елисейския дворец, два дни преди срещата на високо равнище на Г-7.\r\n\"Аз, както и канцлерката Меркел, съм убеден, че колективният ни интелект, нашето желание да градим, трябва да ни позволи да намерим нещо умно в рамките на 30 дни, ако има добра воля от двете страни, и искам да вярвам в това\", добави президентът пред журналисти. Той подчерта, че \"бъдещето на Обединеното кралство може да е само в Европа\".\n\n\n\r\n                    \n                    \n                \r\n                \r\n                \r\n                Предпазният механизъм е оспорвана разпоредба за Ирландия в споразумението за Brexit, договорено между Лондон и Брюксел, която бе отхвърлена от британския парламент. Тя предвижда, че при липса на по-добро решение в края на преходния период и за да се избегне връщането на граница между британската провинция Северна Ирландия и република Ирландия, цялото Обединено кралство остава в \"единна митническа територия\" с ЕС.\r\nБорис Джонсън каза, че тази разпоредба вреди на \"суверенитета на британската държава\" и пречи на воденето на търговска политика, независима от правилата на ЕС.\r\n\"Техническите решения са на разположение\", увери британският премиер пред френския президент и добави, че Обединеното кралство не желае \"на никаква цена да поставя гранични контроли по границата\".\r\n\"Искам споразумение\", отсече Джонсън. \"Мисля, че можем да постигнем споразумение \"в рамките на 30 дни, и то добро споразумение\". Джонсън каза, че е \"насърчен\" от вчерашната си среща с канцлера Ангела Меркел.", "date": "2019.08.22", "title": "Макрон за Brexit: Ще постигнем споразумение до 30 дни"}
{"url": "https://www.dnes.bg/za-da-se-razbirame/2019/08/22/13-prichini-liatoto-da-e-liubimiiat-ni-sezon.420423", "text": "Малко остава до края на лятото. Най-хубавите неща свършват бързо. Цяла година нямаме търпение да дойде, а когато това най-после стане, броим дните до неговия край. Нетърпеливи сме да се потопим в неговата топлина и да се отдадем на дългоочаквана почивка, пътешествия, споделени моменти с любими хора, много смях и летни забавления.\r\nЗа да отпразнуваме красотата на лятото ще споделим какво най-много харесваме у този прекрасен сезон.\r\n\r\nНе всеки петък е като другите. През лятото си правим дълги уикенди, в които забягваме нанякъде и изключваме мобилните си устройства. Живеем за мига, в който ще настъпи следващият летен петък, в който ни чака поредното приключение.\r\n                    \n                    \n                \r\n                \r\n                \r\n                \r\nПрез летните месеци големите градове се изпразват и някак улиците дишат по-леко, вие дишате по-леко. Придвижвате се по-лесно и бързо, не чакате по опашки, в градския транспорт има свободни седалки, а на паркингите – места за паркиране, колкото си искаш.\r\n\r\nПрез зимата носенето на шапки и шалове смачква косата и разваля прическата. През лятото такива проблеми няма. Косата съхне за нула време, дори можете да излезете с мокра коса за работа. Тя ще изсъхне още преди да сте стигнали.\r\n", "date": "2019.08.22", "title": "13 причини, лятото да е любимият ни сезон "}
{"url": "https://www.dnes.bg/index/2019/08/22/jena-ulovi-riba-s-dve-usti.420531", "text": " \r\n \r\n \r\nЖена улови риба с две усти в езерото Шамплейн в горната част на щата Ню Йорк, съобщи в. \"Дейли мейл\".\r\n\r\nВъпреки двете усти, които били една над друга, рибата изглеждала здрава. Тя била доста едра.\r\n\r\nДеби Гедес си направила снимки с рибата и я пуснала обратно във водата.\r\n\r\nОт снимките не личи дали рибата си е била такава, или е претърпяла някакъв инцидент. \r\n\r\nМного хора, видели снимките в интернет, предполагат, че това може да е мутация, дължаща се на замърсяването. \r\n \r\n/БТА/", "date": "2019.08.22", "title": "Жена улови риба с две... усти"}
{"url": "https://www.dnes.bg/notifikacii/2019/08/22/tri-turski-f-16-navliazoha-v-nebeto-nad-gyrciia.420539", "text": "Няколко дни след като Гърция мобилизира армията си, нови три турски  изтребителя F-16 са нарушила въздушното й пространство, пише електронното издание на Protothema, цитирано от агенция \"Фокус\". \n\r\nПървият самолет е летял над остров Агатониси, който се намира в източната част на Егейско море, близо до Измир. Той е преминал над острова на височина от близо 9 километра.\r\nПо-късно още два изтребителя са навлезли в гръцкото въздушно пространство и са преминали над островите Фармакониси и Агатониси на по малка височина.", "date": "2019.08.22", "title": "Три турски F-16 навлязоха в небето над Гърция"}
{"url": "https://www.dnes.bg/temida/2019/08/22/oshte-edin-izverg-psihopat-bludstval-s-12-godishna.420542", "text": "38-годишен ще се изправи пред съда за блудство с дете. \n\r\nРайонната прокуратура в Петрич е внесла за разглеждане в съда обвинителния акт срещу него. \n\r\nНа 7 май извергът бил в Петрич по работа, като се придвижвал из града със служебна кола.\n\r\nВ района на кръстовището на ул. „Свобода“ и ул. „Папульо“ той забелязал минаващо 12-годишно  момиче и през прозореца на колата го извикал да се приближи, като попитал за местонахождението на магазин „Рай“.\n\r\nДетето му обяснило как да стигне до въпросния търговски обект, след което всеки продължил по пътя си. \n\r\nНа друго кръстовище обаче той спрял автомобила и клекнал до него. \n                    \n                    \n                \r\n                \r\n                \r\n                \r\nВ момент, когато момичето преминавало покрай него, той го спрял и попитал дали може да се качи при него в автомобила и да му покаже къде се намира магазина.\n\r\nОбещал й, че ще я върне обратно на същото място.\n\r\nДетето решило да му помогне и доверявайки му се, седнало на предната дясна седалка на автомобила до шофьора. \n\r\nЗапочнало за пореден път да му обяснява посоката към магазина. \n\r\nНа свой ред обвиняемият попитал ученичката за възрастта й, направил й комплимент за външността.\n\r\nМеждувременно тя видяла своята приятелка през отворения прозорец на вратата на автомобила, извикала я и й казала да я изчака. \n\r\nПомолила мъжът да спре, за да слезе, но той продължил. \n\r\nДокато шофирал опипал момичето, с което целял да възбуди полово желание без съвкупление. \n\r\nДетето се уплашило и възползвайки се от факта, че мъжът шофирал бавно, успяло да отвори врата и слязло от автомобила в движение. \n\r\nВеднага се затичало по тротоара към сградата на „Овергаз“ при приятелката си.\n\r\nСлед като се прибрала ученичката разказала на родителите си за случилото се, като баща й депозирал жалба в РУ Петрич.\n\r\nОт видеозаписи в района бил установен автомобилът и проведен разпит с управителя на дружеството - собственик на колата.\n\r\nТака бил установен извергът.\n\r\nПредстои делото да продължи в съда.", "date": "2019.08.22", "title": "Още един изверг! Психопат блудствал с 12-годишна"}
{"url": "https://www.dnes.bg/crime/2019/08/22/mvr-otkri-polovin-ton-kanabis-v-petrichko.420480", "text": "Над 500 килограма растения канабис са открити край Петрич при специализирана полицейска операция. Това съобщиха от пресцентъра на Областната дирекция на МВР в Благоевград, цитирани от БТА.\r\n\r\nОперацията е проведена вчера и е била насочена срещу престъпления, свързани с отглеждането и разпространението на наркотични вещества. \r\n\r\nВ две местности на територията на южния град са открити растения, реагирали положително на канабис. В местността Гьоновица полицаите са открили 293 броя растения с тегло около 440 килограма. \r\n\r\nВ землището на село Кърналово са намерени 58 броя растения, с общо тегло близо 90 килограма. \r\n\r\nСлед вземане на представителни проби, растенията са унищожени по законово определения ред, съобщават още от пресцентъра на Областната дирекция на МВР в Благоевград. \r\n\r\nПо случаите са образувани досъдебни производства.", "date": "2019.08.22", "title": "МВР откри половин тон канабис в Петричко"}
{"url": "https://www.dnes.bg/sofia/2019/08/22/11-nezakonni-smetishta-okolo-sofiia-sa-premahnati-ot-nachaloto-na-2019-g.420476", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n от началото на годината, обяви Ина Цветанова от РИОСВ - София. Те са били предимно със строителни и битови отпадъци, но въпреки това са опасни, тъй като могат да предизвикат пожари.\n\n\n\r\nПроверките за незаконни сметища у нас започнаха, след като автомагистрала „Струма“ затвори заради депо за отпадъци.\r\nСметищата са премахнати, след като кметовете на общините, в които са констатирани, са получили предписания за тяхното отстраняване.\r\n\"На кметовете са дадени предписания и сметищата са премахнати.  Все пак всеки нерегламентирано изхвърлен отпадък крие рискове, както за околната среда, така и за възникване на пожари\", каза Цветанова.\r\n                    \n                    \n                \r\n                \r\n                \r\n                Глобата за неизпълнение на предписанията от страна на кметовете е между 3 и 10 хиляди лева, обясни още тя. За физически лица те са 1400 до 3 хиляди лева.\r\n\"Ежегодно упражняваме контрол относно задължението на кметовете за правилното управление на строителните и битовите отпадъци на територията на дадена община. В повечето случаи отпадъците се премахват\", коментира Цветанова пред .", "date": "2019.08.22", "title": "11 незаконни сметища около София са премахнати от началото на 2019 г."}
{"url": "https://www.dnes.bg/temida/2019/08/22/banevi-oficialno-veche-sa-s-obvinenie-za-prane-na-pari.420520", "text": "Специализираната прокуратура внесе в Специализирания наказателен съд обвинителен акт срещу Николай Банев съпругата му Евгения и майка му Мария. Това съобщиха от пресцентъра на Апелативна специализирана прокуратура. \n\r\nТе са обвинени за участие в организирана престъпна група, за данъчни престъпления, пране на пари, както и за незаконно притежание на оръжие. \n\n\n\n\r\nНиколай Банев е обвинен като извършител на данъчните престъпления, а съпругата му – като негов помагач. \n\r\nДвамата са предадени на съд, като съизвършители в съучастие на изпирането на пари. \n\r\nМария Банева ще отговаря пред съда за участието в организирана престъпна група.\n                    \n                    \n                \r\n                \r\n                \r\n                \r\nСтава въпрос за финансовото източване на четири предприятия и нанасяне на щети за над 90 млн. лв. \n\r\nНиколай и Евгения Баневи бяха арестувани летище във Франция на 26 октомври миналата година, след като страната ни издаде европейска заповед за ареста им, по обвинение за злоупотреби при приватизацията на химическия завод „Полимери” в Девня. \n\r\nПредстои в двумесечен срок съдът да насрочи дата за разпоредително заседание по делото.", "date": "2019.08.22", "title": "Баневи официално вече са с обвинение за пране на пари"}
{"url": "https://www.dnes.bg/televizia/2019/08/22/blagoi-cicelkov-da-nasledish-profesiiata-na-roditelite-si.420530", "text": "Всеки ден те ни информират от малкия екран за най-важните новини. Какво коства на репортерите на да покажат различните гледни точки? Какви са журналистите извън екрана? Az-jenata.bg реши да потърси отговори на тези и още въпроси, и да насочи прожекторите към личните истории на репортерите.\n\r\nБлагой Цицелков е само на 26 години, но вече е посетил 50 държави. Заради страстта, с която говори за пътешествията и работата си, Благой може да бъде определен като журналист по призвание и пътешественик по душа. Любовта към двете е наследствена.\n\r\n\"Майка ми работеше в седмичник, който излизаше в четвъртък, и всяка сряда се прибираше с току-що отпечатани вестници. Баща ми работеше като главен редактор в друг вестник, който се печаташе в събота. Вкъщи постоянно миришеше на хартия. Исках да стана художник, 10 години се занимавах с иконопис, учех в училище с профил \"Графичен дизайн\". Но в същото време виждах колко плюсове дава журналистиката и започнах да се увличам от това, че журналистите откриват детайли, които остават скрити за повечето хора\", разказва Благой.\n                    \n                    \n                \r\n                \r\n                \r\n                \r\nСтрастта към пътуванията журналистът наследява от дядо си, който бил треньор на националния отбор по лека атлетика, работил с едни от най-големите имена в спорта, сред които Стефка Костадинова.\r\nВижте цялото интервю с Благой в", "date": "2019.08.22", "title": "Благой Цицелков: Да наследиш професията на родителите си"}
{"url": "https://www.dnes.bg/temida/2019/08/22/v-sliven-iskat-dojivoten-zatvor-za-ubiecyt-na-kristin.420537", "text": "Подписка с искане на доживотна присъда за извършителя на убийството на седемгодишното момиченце започна днес в града, предава Агенция \"Фокус\".\n\n\n\n\r\nПодписката е инициирана от близките на детето, а подписи се събират под Стария мост в центъра на града. \n\r\n\"Настояваме за доживотна присида без право на замяна не само за Мартин Трифонов, но и за всички извършили подобни престъпления\", заяви майката на убитото дете Гергана Драгиева. \n\r\nСамо за няколко часа в подкрепа на искането са събрани стотици подписи. Инициативата ще продължи до 15 септември, след това събраните подписи ще бъдат внесени в Общината в Сливен, за да бъдат препратени по компетентност. \n                    \n                    \n                \r\n                \r\n                \r\n                \r\nПрипомняваме, че през последните дни в страната върви дебат относно правната възможност обвиняемите да признаят своята вина и делото да мине по реда на съкратеното съдебно следствие. Това обаче означава, че присъдата на осъдения може да бъде намалена с до 1/3 от общото време на наказанието. Вече няколко политически партии предложиха тази мярка да отпадне при такива случаи на тежки престъпления.", "date": "2019.08.22", "title": "В Сливен искат доживотен затвор за убиецът на Кристин"}
{"url": "https://www.dnes.bg/stranata/2019/08/22/obviniha-myj-za-paleja-na-gora-krai-rebrovo.420543", "text": "Има задържан за пожара в с. Реброво отпреди два дни, съобщиха от Апелативна прокуратура-София.\r\nОколо 13:40 ч. на 20 август са били запалени тревни площи и иглолистна гора в махала \"Ямата\", които са собственост на Държавно горско стопанство - Своге. \n\nЗасегнатият имот е с площ 40 декара и обем от 720 куб. м дърва - бор.\r\nВ хода на разследването е бил установен извършителят на престъпното деяние - С.К, на когото е повдигнато обвинение за непредумишлен палеж.\r\nПродължава разследване и по друго досъдебно производство, водено от Районна прокуратура - Своге за запалени на 18 август необработваеми тревни площи и храстна растителност в махала \"Голяма поляна\" в с. Реброво.\r\nИмуществото също е собственост на ДГС – Своге. Към момента по това дело няма привлечени обвиняеми.", "date": "2019.08.22", "title": "Обвиниха мъж за палежа на гора край Реброво"}
{"url": "https://www.dnes.bg/index/2019/08/22/govori-mz-kakvo-e-legionerska-bolest-i-kak-moje-da-se-zarazim.420541", "text": "Двама британски туристи починаха от т.нар. легионерска болест, докато са били на почивка в Слънчев бряг, а други двама, отседнали отново в градчето, са заразени, но се възстановяват. \n\n\n\r\nКаква обаче е тази болест и как можем да се заразим с нея? Лекува ли се и как да се предпазим? На тези въпроси отговориха от Министерството на здравеопазването, малко след като информацията за трагедиите в Слънчев бряг заляха медийното пространство.\n\r\n\"Ежегодно в Европа се регистрират по около 10 000 случая, като водещи страни по брой заболявания са Франция, Германия, Италия и Испания\", обясняват от министерството. \n\r\nЗаболяването засяга преди всичко хора в напреднала възраст, пушачи, с хронични белодробни болести, с компрометирана имунна система и/или с хронични заболявания.\r\n                \r\n                \r\n                \r\nОсновните начини за заразяване са чрез инхалиране на легионелите с водни капчици от душови уредби, охладителни кули, декоративни фонтани, системи за охлаждане чрез водна мъгла и др.\n\r\nЗаболяването най-често предизвиква тежки пневмонии, като смъртността достига до 10 %. При диагностициране в начална фаза заболяването се лекува ефективно с антибиотични препарати.\n\r\nПредпазните мерки включват поддържане на добра хигиена на водопроводни и душови инсталации, климатици с водна циркулация и други водни съоръжения. За целта се използва механично почистване, химични средства, дезинфекция с гореща вода (“термален“ шок). Всички тези мерки ежегодно се предписват от органите на общественото здраве и изпълнението им се проверява от здравните инспектори на РЗИ.\n\r\n\r\nСпоред Министерството на здравеопазването хотелите, както там така и по цялото Черноморие, подлежат ежегодно на планов и извънпланов контрол от РЗИ-Бургас, в това число и наличие на легионели. \n\r\n\"Пробите, взети от конкретния хотел в Курортен комплекс \"Слънчев бряг\" преди началото на летния туристически сезон 2019, са отрицателни\", категорични са от ведомството. \n\r\nОт там допълват, че в случай на съмнение за легионерска болест на територията на страната, Регионалните здравни инспекции издават предписания с конкретни противоепидемични мерки - да се извършва механично почистване на съоръженията и водоснабдителните системи и климатичните инсталации; да се извършва дезинфекция чрез хиперхлориране; да се провежда дезинфекция чрез „термален“ шок – с повишена температура на водата 70-80 градуса, перманентно да се поддържат високи стойности на топлата вода и т. н.\n\r\n\"Съгласно правилата на работа на Европейската система за надзор на Легионерската болест (ELDSnet), в която България членува, цялата информация по отношение на заболелите лица, както и резултатите от проведените изследвания на хора и среда, са конфиденциални\", завършва писмото на Министерството на здравеопазването.", "date": "2019.08.22", "title": "Говори МЗ: Какво е легионерска болест и как може да се заразим? "}
{"url": "https://www.dnes.bg/politika/2019/08/22/petkova-poehme-resora-prez-2014-g-situaciiata-be-tejka.420546", "text": "Министърът на енергетиката Теменужка Петкова отговори на  твърденията на БСП за лошо управление в енергетиката, отправени по-рано  през деня: \"Очевидно предизборната кампания е в своя пик, ако съдим по казаното днес от страната на БСП. Явно колегите имат доста къса памет, защото, когато поехме ресора през ноември 2014 г., ситуацията беше изключително тежка. Дефицитът в \"Национална електрическа компания\" ЕАД надхвърляше 800 млн. лв., задълженията към т.нар. американски централи бяха застрашителни, междуфирмената задлъжнялост – също, работата на целия сектор беше блокирана.\"  \n\n\r\nСредната цена на електроенергията за периода юни-август по официални данни е 48.59 евро, в Румъния тя е 49.86, в Унгария – 50.14 евро. Това е статистиката, която отговаря на обвиненията на БСП, че цените на електроенергията у нас през този период са най-високите в Европа.\r\n                    \n                    \n                \r\n                \r\n                \r\n                По отношение на твърденията от страна на БСП, че държавните дружества са излезли \"в почивка\", което е дало възможност на други мощности да се включат на пазара, Петкова припомни, че става въпрос не за почивки, а за планови годишни ремонти. Те се оповестяват година по-рано и са пряко свързани с техническата възможност на мощностите да работят нормално, уточни енергийният министър.\r\nНие неведнъж сме искали американските централи да бъдат вкарани в норми, казаха от БСП по-рано през деня. В тази връзка Петкова припомни, че през 2014 г. ДКЕВР е постановил цените да се намалят, но НЕК да продължи да изкупува електроенергията на тези централи по старите, по-високи тарифи. В резултат на този популистки ход НЕК за няколко месеца натрупа дефицит от стотици милиони левове, припомни Петкова. Тя допълни постигнатото през 2015 г. предоговаряне на цените за разполагаемост с двете централи, в резултат на което днес НЕК им плаща със 100 млн. лв. годишно по-малко. \r\nЕнергийният министър призова всеки, който има съмнения за поведението на участници на пазара, да сезира КЕВР и припомни, че тя лично е направила това за цените на борсата на 3 юли, когато в рамките на няколко часа цената отбеляза рекорд.\r\nПо отношение на обвиненията от страна на БСП, че \"компании, свързани с определен концесионер, дължат на държавата стотици милиони за предоставени въглищни концесии\", енергийният министър припомни, че всички въглищни концесии са предоставени с решения на Министерския съвет в периода 2002 – 2007 г. вкл. През 2014 г. имаше натрупани около 4 млн. лв. задължения по един концесионен договор, но през май 2015 г. успяхме да ги съберем на база на договор за цесия.\r\nПроцедурата за избор на стратегически инвеститор в АЕЦ \"Белене\" е максимално публична и прозрачна и в нея може да заяви интерес за участие всеки, който прецени. Така Петкова коментира изявлението на БСП, свързано с участие на бизнесмена Христо Ковачки в процедурата.\r\nИзказванията, че произвеждаме електроенергия, която продаваме евтино в Гърция, противоречат на принципите на ЕК за общ пазар, коментира Петкова друго обвинение от страна на БСП.", "date": "2019.08.22", "title": "Петкова: Поехме ресора през 2014 г. Ситуацията бе тежка!"}
{"url": "https://www.dnes.bg/eu/2019/08/22/zashto-grenlandiia-trymp-se-bori-za-nadmoshtie-na-sasht-v-arktika.420388", "text": "Огромни богатства дремят в Арктика. Доналд Тръмп добре знае това и иска да наложи лидерската роля на САЩ и в този регион на света. Елиминирайки съперници като Русия и Китай. публикува коментар на Оливер Залет.\n\r\nТръмп изобщо не вярва, че климатичните промени са резултат от човешката дейност. Затова пък топенето на ледовете в Гренландия явно истински му е легнало на сърцето. И това не е случайно. Зад Гренландия е разположена Арктика - сиреч един от малкото все още неусвоени от човека региони в света, при това с огромен икономически потенциал.\n\r\nЯвно е, че президентът иска да купи Гренландия заради природните ѝ богатства. А поради климатичните промени и топящите се ледове те съвсем скоро ще станат и по-лесно достъпни. Това знае дори и човек като Тръмп, който не понася да се говори за промените в климата. Той обаче не крие, че САЩ се борят за лидерска роля в световната надпревара за Арктика.\n                    \n                    \n                \r\n                \r\n                \r\n                \r\n\n\r\nПретенции към Арктика предявяват не само граничещите с нея САЩ, Норвегия и Дания, но и Русия, та дори и Китай. Пекин не разполага с арктическа територия, но предявява претенциите си към полярната област недвусмислено, като нарича себе си \"близка до Арктика\" държава.\n\n\n\n\r\nЯсно е, че в случая става дума не просто за закупуване на земя. В надпреварата за полезни изкопаеми и морски пътища си личи битката между старите и нови хегемонии за пренареждане на световния ред. Доналд Тръмп се бори за американско надмощие в Арктика - ни повече, ни по-малко. И се опитва да елиминира съперниците Русия и Китай.\n\r\nИдеята Гренландия да бъде закупена от Америка не е нова: още през 1946 година президентът Хари Труман прави точно такъв опит. Дания тогава отказва. Отговорът и днес е едно учтиво „не“. Един поглед към историята показва, че Аляска, Луизиана и Вирджинските острови са станали американско притежание именно срещу заплащане.\n\r\n\n\r\nСамо че от 1946 година до днес са изминали не просто седем десетилетия. С решаващото участие на САЩ след Втората световна война бе формиран и следвоенният ред. Днес членството в НАТО обвързва западните държави със САЩ - в това число и Дания. Общият военен съюз доскоро беше гарант на мира и мултилатерализма.\n\r\nКитай обаче оспорва водещата роля на САЩ в света, за което допринася и самото поведение на Доналд Тръмп. Защото от идването си на президентския пост той подкопава основите на западните съюзи, опитва се да разедини ЕС, поставя под въпрос НАТО, търси близост с деспоти и избягва старите партньори на САЩ в Западна Европа. Офертата към Дания може да изглежда като нарушаване на едно табу - но тя добре се вписва в светогледа на американския президент.\r\n   ", "date": "2019.08.22", "title": "Защо Гренландия? Тръмп се бори за надмощие на САЩ в Арктика"}
{"url": "https://www.dnes.bg/obshtestvo/2019/08/22/rumen-radev-planinite-ni-sa-bezcenen-priroden-resurs.420547", "text": "\r\n\n\"Имаме прекрасни планини и те не са само безценен природен ресурс, но и част от нашата национална идентичност. Институциите следва да подкрепят инициативите на Асоциацията на планинските водачи, за да може българските планини да стават по-достъпни за младите хора.\" \n\r\nТова заяви днес президентът Румен Радев след като участва заедно с планински водачи, спасители и доброволци в поход, с който бяха доставени материали за оборудване на новоизградения заслон до седловината \"Кончето\" в Пирин планина. Така президентът изпълни поетия от него ангажимент пред Асоциацията на планинските водачи в България лично да се увери в положените от нея усилия за обновяване на животоспасяващия заслон във високите части на Пирин.\r\n \r\nПрезидентът призова да пазим планините си от всякакви посегателства, безобразна сеч и бракониерство, което можем да постигнем само ако бъдем непримирими като общество към всички тези негативни явления. Румен Радев открои и необходимостта планинските спасители у нас да разполагат, както техните колеги в много други европейски държави, със съвременна спасителна техника, включително хеликоптери, за да реагират своевременно при сигнали за инциденти и бедстващи хора.\r\n \r\nРумен Радев дари аптечка, която да бъде използвана от туристите, катерачите, планинските водачи и природолюбителите, които посещават заслона до седловината \"Кончето\".\r\n \r\nВ похода се включиха директорът на Дирекция \"Национален парк Пирин\" Росен Баненски, ръководителят на катедра \"Туризъм, алпинизъм, ориентиране\" в Националната спортна академия доц. Александър Шопов и алпинистите Дойчин Боянов и Емил Божанов. Походът започна рано сутринта от хижа \"Яворов\", премина през седловината \"Кончето\" и завърши пред хижа \"Вихрен\".", "date": "2019.08.22", "title": "Румен Радев: Планините ни са безценен природен ресурс!"}
{"url": "https://www.dnes.bg/world/2019/08/22/parlamentyt-v-nova-zelandiia-udoben-dovedete-si-bebeto.420490", "text": "На оживените дебати в парламента между новозеландските депутати за цените на горивата тази седмица председателят Тревър Малард призова към ред, докато хранеше с биберон бебето Тутанекай.\n\r\nНавършилият шест седмици син на депутата лейбърист Тамати Кофи и съпруга му е роден от сурогатна майка миналия месец. Бащата приспиваше бебето в заседателната зала вчера, когато председателят предложи да го подържи.\n\r\n\"Има случаи, когато мога да бъда поне с нещо полезен\", каза Малард пред Ройтерс и добави, че се е опитвал да помага в грижата за бебетата на парламентаристите, когато е възможно.\n\r\nНовороденото се присъединява към множеството други бебета в законодателния орган, след като Малард облекчи правилата през 2017 г., за да направи парламента по-достъпен за деца, пише Ройтерс.\n\n\r\n                    \n                    \n                \r\n                \r\n                \r\n                Десетина депутати се сдобиха с деца при парламентарния бейби бум, а премиерът Джасинда Ардърн миналата година стана първата новозеландска министър-председателка, която взе отпуск по майчинство и втората избрана лидерка в света, която роди в мандата си.\n\r\nДъщеря й Неве Те Ароха влезе във водещите новини през септември, когато бе доведена от Ардърн на сесията на Общото събрание на ООН в Ню Йорк.\n\r\nНо правозащитници в сферата на трудовите права казаха пред Ройтерс, че малцина новозеландки се радват на същите права, за да балансират между грижата за семействата си и работата, и се надяват широко отразяваните парламентарни бебета да доведат до по-голяма промяна на условията за работа.\n\r\nТаня Те Уенуа, адвокатка с маорски произход, която работи по дело на най-големия профсъюз в Нова Зеландия - Асоциацията на държавните служители, свързано с дискриминация срещу жените служителки от коренното маорско население, каза, че се е сблъсквала с враждебност на предишни работни места, защото е водила малките си деца в службата.\n\r\n\"Възможността да имаш, възпитаваш и отглеждаш деца, е отличителна черта на маорската култура. Да ти налагат чувството, че си укоряван за това на работното място, създава у маорите усещането, че са аутсайдери\", каза тя.\n\r\nУенуа изрази подкрепа за семейната политика на председателя на парламента.\r\nМалард, който е ветеран в политиката и има три големи деца и шестима внуци, се надява, че повече работодатели ще последват примера му.\n\r\n\"Установих, че подобна политика допринася за позитивната атмосфера на работното място\", каза той и добави, че често е виждал бебета в коридорите на властта и дори в басейна на парламента, който е в затворено помещение.\n\r\nПрисъствието им води до повдигане на духа - доказва го охотата, с която официалните куриери заменят обичайните си задължения за доставка на документи с грижа да доведат дете в парламента, каза той. \"Когато доведат бебе . . . всички се надпреварват кой да се грижи за него\", каза Малард.  /БТА/", "date": "2019.08.22", "title": "Парламентът в Нова Зеландия удобен: Доведете си бебето!"}
{"url": "https://www.dnes.bg/knigi/2019/08/22/predrazdydyci-i-omraza-v-malki-golemi-neshta.420536", "text": "Нашумялата американска писателка Джоди Пико повдига общочовешки въпроси за омразата, предразсъдъците, страховете и надеждата на страниците на своя роман  \"Малки големи неща\". Чернокожата й героиня Рут Джеферсън ни провокира да се замислим илюзия ли е справедливостта, могат ли различни етнически групи да живеят заедно, или винаги ще има взаимна омраза, подозрения и невидими стени.\r\nЕдно от наистина големите заглавия, предизвикали широк интерес и признати от публика и критика в световен мащаб през последните години – \"Малки големи неща\" на титулуваната американска съвременна писателка Джоди Пико – излиза на български език. Продуцентът на „Ла Ла Ленд“ Марк Плат в момента подготвя филмова екранизация по романа с \"Дриймуъркс\", като в двете главни роли ще влязат Джулия Робъртс и Виола Дейвис.\r\n                    \n                    \n                \r\n                \r\n                \r\n                Рут Джеферсън е сред най-добрите акушерки в местната болница с над 20-годишен опит, а родилките, които попаднат в нейната смяна се радват на специалното й отношение и компетентната й преценка във всяка ситуация. Репутацията й обаче не е достатъчна, за да накара младото семейство Бауер да й позволи да се грижи за новороденото им. Защото Рут е чернокожа, а семейство Бауер са бивши скинари и агресивни расисти, които не желаят чернокожа сестра да е в близост до детето им. Ръководството в болницата се съгласява с техните искания и отстранява Рут от случая, но нещо ужасно е напът да се случи. Малко след отстраняването на Рут бебето на семейство Бауер умира след рутинна операция, а опитната сестра е била забелязана сама с него в стаята преди смъртта му.\r\nСпособни ли са различни етнически групи да живеят заедно, или винаги ще има взаимна омраза, премълчани подозрения и невидими прегради? Може ли човек да бъде наистина безпристрастен? Илюзия ли е справедливостта и има ли лек за разделението и омразата?\r\n\"Малки големи неща\" е роман за омразата и предразсъдъците, за избора, страха и надеждата, на чиито страници Джоди Пико със съчувствие и хуманност, с дълбок психологизъм и голяма смелост търси отговорите на тези въпроси. Това е една история, която за пореден път осветява грозните пукнатини във фасадата на нашата илюзия, че живеем в справедлив свят.\r\nДжоди Пико (1966) е световноизвестна писателка с над 20 романа, сред които и познатите на българския читател \"Десетият кръг\", \"Споделен живот\" и \"Домашни правила\". \"Малки големи неща\" излиза през 2016 г. и още с дебюта си оглавява класацията за най-продавани книги на New York Times.\r\nПико е в топ 10 на най-влиятелните живи възпитаници на Принстънския университет, а през март 2019 година бе обявено, че ще получи Sarah Josepha Hale Award на специална церемония през септември в Операта в Нюпорт, САЩ. Престижното отличие се дава ежегодно в Нова Англия от 1956 г. насам за специален принос в сферата на литературата и носи името на известната американска писателка, която дава началото на традицията Денят на благодарността да се празнува в последния четвъртък на ноември.\r\nЗа \"Малки големи неща\" в The Washington Post отбелязват: \"Най-важният роман, който Джоди Пико някога е писала.\" На български език романът излиза в превод на Анна Карабинска-Ганева.  Оформлението на корицата е на Фиделия Косева.", "date": "2019.08.22", "title": "Предраздъдъци и омраза в \"Малки големи неща\" "}
{"url": "https://www.dnes.bg/akoshtete-vqrvaite/2019/08/22/kakvo-ceniat-nai-mnogo-zodiite-v-semeistvoto-si.420507", "text": "Семейството би трябвало да е най-важното в живота на всеки човек. Казва се, че кръвта вода не става, а роднините са тези, които ще ви подкрепят и обичат, независимо колко грешки сте направили и в какво състояние сте. Ето и кое нещо ценят най-много зодиите в семейството.\r\n \r\n\r\n \r\nБързо избухват и са доста независими, рано се отделят от семейството. За тях е важно роднините да са либерални, да им дават свобода. Дразнят се, когато имат твърде много задължения вкъщи или някой им налага правила. Но когато станат родители, те са доста строги към децата си.\r\n\r\n\r\n \r\nЗа тях семейните ценности са най-значимото нещо в света. Държат много на роднините, нямат търпение да се запознаят със семейството на партньора си, сближават се със семействата на най-добрите си приятели. За тях е хубаво да има много семейни сбирки, искрени разговори, да се спазват семейни традиции и обичаи, особено по празници.\r\n \r\n\r\n \r\nБлизнаците обожават да се запознават с нови хора, да общуват с различни индивиди. Затова с удоволствие се запознават с роднините на свои близки, приятели, гаджета. Харесват им интелектуалните разговори с по-възрастни, както и игрите и занимавките с децата. Затова за тях общуването и забавленията са най-важни в семейството.\r\n \r\n", "date": "2019.08.22", "title": "Какво ценят най-много зодиите в семейството си?"}
{"url": "https://www.dnes.bg/obshtestvo/2019/08/22/bsp-obvini-v-monopol-v-gyrciia-praviat-banichki-s-po-evtin-nash-tok.420523", "text": "БСП ще внесе сигнал в прокуратурата за свързани лица в енергетиката. Според социалистите в резултат скача цената на тока за българския производител.\r\nПрез юни, юли и август българското производство плаща най-висока цена на електрическата енергия в цяла Европа и то при положение, че имаме възможности да произвеждаме два пъти повече, отколкото потребяваме, заяви зам.-председателят на БСП Кирил Добрев на пресконференция в централата на партията.\r\n\"Един производител на банички и на бюрек в Гърция, който ползва българска ел. енергия, плаща по-ниска цена на тока, отколкото производителят на банички отсреща до Съдебната палата\", даде пример Добрев, цитиран от БТА.\r\nВ България има един човек, който в продължение на две години стъпка по стъпка успя да монополизира целия пазар на електричество, посочи Добрев и отбеляза, че преди два месеца работодателските организации са сезирали Комисията за защита на конкуренцията, че свързани с Христо Ковачки дружества - производители на ел.енергия и търговци, са успели да постигнат монополно положение.\r\n                    \n                    \n                \r\n                \r\n                \r\n                Кирил Добрев отбеляза, че през летния сезон при пускането на мощности в почивка се е получил изключително голям недостиг на ел.енергия и тогава се включил въпросният монополист, като цената на тока от 80-90 лева скача до 180 лева, а в пикови моменти над 200-220 лева на мегаватчас.\r\nЗаместник-председателят на ПГ на \"БСП за България\" Крум Зарков посочи, че КЗК отказва да свърши работата си, твърдейки че няма свързани лица. В нашия сигнал ще покажем, че тези лица са свързани и ще търсим санкция на този въпрос, коментира той.\r\nКолегата му Кирил Добрев коментира, че след Васко да Гама от с.Рупча имаме Христо Ковачки от Сейшелите, собственик на ел.централи. Той отбеляза, че същият този бизнесмен от Сейшелите проявява интерес и е стратегически инвеститор за АЕЦ \"Белене\".\r\nОт БСП напомниха, че дружества, регистрирани в офшорни зони, нямат право на дейности и участие в процедура за предоставяне на лиценз по Закона за енергетиката.\r\nЕнергийният министър Теменужка Петкова даде брифинг, на който отговори на социалистите, че когато говорим за либерализиран пазар, става дума за свободен пазар, който се определя от търсенето и предлагането.\r\nТя изтъкна, че средната цена за мегават за периода юни-август е 48.59 евро, а например на румънската борса - 49.86 евро. През август досега само на 9-ти цената на българската независима енергийна борса е била по-висока от тези на съседните борси.\r\nПеткова заяви, че разбира, че става въпрос за кампания, свързана с изборите, но призова да се говори с факти.\r\n\"Държавните мощности не са в почивки, а в планови годишни ремонти, които са обявени отдавна\", изтъкна още тя.\r\nНа обвиненията в монопол министърът каза, че всеки, който има съмнение в пазарното поведение на участниците, е длъжен да сезира КЗК. Петкова призова социалистите да предоставят информацията си,където трябва.\r\n ", "date": "2019.08.22", "title": "БСП обвини в монопол: В Гърция правят банички с по-евтин наш ток "}
{"url": "https://www.dnes.bg/obshtestvo/2019/08/22/20-godishen-bylgarin-prepluva-lamansha-blagotvoritelno.420501", "text": "Българинът Александър Попов преплува Ламанша за 13 часа и 58 минути. \r\n\r\n20-годишният Попов си бе поставил за цел да събере средства за благотворителност в полза на британска организация, подпомагаща бездомни хора, съобщи БНР.\r\n      \r\nПо регламент Попов плува от британския до френския бряг без право на почивка и без плувен костюм.\r\n\r\nВ лодката, придружавала Александър по време на преплуването на водния участък, бе и неговият баща – Юлиан Попов, експерт и анализатор, бивш служебен министър на екологията.\r\n\r\nАлександър, който живее в Лондон, се готви за предизвикателството от година.  Той не е професионален плувец. Една от най-големите трудности при подобна акция е да можеш да издържиш на ниската температура на водата – 17-18 градуса, поясни неговият баща.\r\n\r\nБлагородната кауза на Александър Попов приключва успешно. До момента желаната сума от 5 хиляди паунда е почти достигната, съобщи баща му.\r\n ", "date": "2019.08.22", "title": "20-годишен българин преплува Ламанша благотворително"}
{"url": "https://www.dnes.bg/izlojbi/2019/08/22/izkustvoto-ni-spriamo-zapadnite-i-iztochnoevropeiski-narativi.420386", "text": "За предизвикателствата при четенето на историята на българското изкуство на ХХ в. спрямо съществуващите западно - и източноевропейски наративи ще разкаже курактора Десислава Димова в лекцията си \"Г-н Мондриан, бихте ли ми заели една права линия?\".\r\nСъбитието ще е на 26 август от 18.00 часа в Софийска градска художествена галерия, а поводът е  създаването на първата \"Колекция на българско авангардно и съвременно изкуство за Център Помпиду, Париж\".\r\nЦентър Помпиду в Париж е най-важната институция за съвременно изкуство  във Франция и една от най-престижните в Европа и света, известна с  изключително прецизните си колекции на световно съвременно и модерно  изкуство. \n                    \n                    \n                \r\n                \r\n                \r\n                \r\nПрез 2018 г. Бернар Блистен, директор на Център Помпиду, Париж,  пристигна със свой екип в София, за да се запознае със съвременната  художествена сцена и с перспективата за създаване на колекция от  авангардно и съвременно българско изкуство в един от най-значимите музеи  в света.\r\nЛекцията ще представя някои от методологичните проблеми на изследването, свързано с проекта за създаване на колекция на българско съвременно изкуство за Център Помпиду, Париж.\n\r\nПо време на събитието ще бъде представен каталогът \"Дървото на живота. Генеалогии на българското съвременно изкуство\".\r\nВ него са поканени петима художници (Лъчезар Бояджиев, Орлин Дворянов, Боряна Росса, Светлин Русев и Свилен Стефанов), които начертават своето виждане за “родословно дърво” на българското съвременно изкуство.\r\nАвторите бяха избрани, защото представляват някои от основните художествени тенденции и групирания в България от последните десетилетия. Те също са не само художници с индивидуални практики, но и идеолози, изследователи и \r\nучители.", "date": "2019.08.22", "title": "Изкуството ни, спрямо западните и източноевропейски наративи"}
{"url": "https://www.dnes.bg/business/2019/08/22/bulgaria-air-i-condor-partniori-letim-do-karibite-maldivite.420505", "text": "Едни от най-екзотичните кътчета на планетата стават по-достъпни вече и от България благодарение на ново партньорство, което националният превозвач Bulgaria Air сключи с германската компания Condor, част от групата Thomas Cook.\r\nМащабът на сътрудничеството е голям, а обхватът му се разпростира на цели 4 континента.\r\n\r\nВ рамките на новия SPA договор между двете компании пътници от София, Варна и Бургас могат да стигнат до Карибските острови, Сейшели, Мавриций, Малдиви и десетки дестинации в Малайзия с удобни връзки през . Полетите до немския град се изпълняват от Bulgaria Air, а от там до крайната дестинция - със самолети и екипажи на Condor. С трансфер през Франкфурт пасажерите могат да летят от България още до САЩ, Канада, Централна и Южна Америка, Азия и Африка.", "date": "2019.08.22", "title": "Bulgaria Air и Condor партньори, летим до Карибите, Малдивите..."}
{"url": "https://www.dnes.bg/eu/2019/08/22/rusiia-puska-bezplatni-vizi-za-posetitelite-na-sankt-peterburg.420496", "text": "Русия преди повече от месец осигури безплатни електронни визи за 53 страни, включително и България. Жителите на тези държави могат да посетят Калининград съвсем свободно, попълвайки електронна анкета.\n\n\r\n\n\r\nОт 1 октомври руските власти са решили да осигурят достъп и до един от най-красивите градове в страната Санкт Петербург. Визите ще са с 30-дневен срок на действие, съобщават руските медии. \n\r\nВ списъка на 53-те държави са включени: Австрия, Андора, Бахрейн, Белгия, България, Ватикан, Унгария, Германия, Гърция, Дания, Индия, Индонезия, Иран, Ирландия, Исландия, Испания, Италия, Катар, Кипър, Китай (включително Тайван), КНДР, Кувейт, Латвия, Литва, Лихтенщайн, Люксембург, Малайзия, Малта, Мексико, Монако, Нидерландия, Норвегия, Оман, Полша, Португалия, Румъния, Сан Марино, Саудитска Арабия, Северна Македония, Сърбия, Сингапур, Словакия, Словения, Турция, Филипините, Финландия, Франция, Хърватия, Чехия, Швейцария, Швеция, Естония и Япония.\n                    \n                    \n                \r\n                \r\n                \r\n                \r\nРусия планира въвеждането на електронни визи за цялата страна от 1 януари 2020 година.", "date": "2019.08.22", "title": "Русия пуска безплатни визи за посетителите на Санкт Петербург "}
{"url": "https://www.dnes.bg/stranata/2019/08/22/mvr-pusna-kadri-s-drehi-ot-miastoto-na-ubiistvoto-krai-negovan.420509", "text": "\nВъв връзка с предприетото  разследване на тежко криминално престъпление, извършено на територията на Негован, МВР разпространява снимки от намерени на мястото части от дрехи, съобщиха от пресцентъра на ведомството.\n\n\n\n\r\nХората, които могат да идентифицират свои познати и близки по предоставените снимки могат, при гарантирана анонимност,  да сигнализират на тел. 112 или в най-близкото поделение на МВР. \n\r\nСъдействието им ще помогне за установяването на самоличността на жена, на предполагаема възраст 45-55 години, а мъжът - на възраст между  65 - 75 години.\r\n                    \n                    \n                \r\n                \r\n                \r\n                Припомняме, че на 18 август бяха открити две силно разложени тела край водоема на Негован. До момента полицията все още не е могла да ги идентифицира. Телата са били поставени в чували и бидони. \n\r\n\"След извършване на повторния оглед са открити множество човешки останки в 3 бидона и 5 чувала. Те сочат, че се касае за два трупа. Напълно възможно е убийството да е извършено от родственик и лицата да не са обявени за издирване\", каза тогава говорителката на главната прокуратура Румяна Арнаудова.", "date": "2019.08.22", "title": "МВР пусна кадри с дрехи от мястото на убийството край Негован"}
{"url": "https://www.dnes.bg/zvezdi/2019/08/22/erotichnata-zvezda-emili-rataikovski-chaka-bebe.420504", "text": "Феновете смятат, че Емили Ратайковски е намекнала, че е бременна чрез пост в социалната мрежа Instagram.\r\nЗвездата, която залага предимно на еротика за известността си, е публикувала снимка със съпруга си Себастиан Беър-МакКлард и написа: \"Мама и татко\".\r\nПоследователите на Емили веднага я затрупаха с коментари и всички питат дали тя и мъжът ѝ чакат бебе. От \"The Sun\" съобщават, че снимката е успяла да събере 260,000 харесвания само за 2 часа. Моделката обаче все още не е отговорила дали наистина ще става майка.\r\nРатайковски и Себастиан се венчаха на тайна церемония през февруари 2018 г. Двамата се бяха появили за първи път заедно на публично събитие през декември 2017 г., затова почитателите бяха изненадани, че толкова бързо са решили да сключат брак. Преди това Емили имаше 3-годишна връзка с музикалният продуцент Джеф Маджид.\r\n \r\n", "date": "2019.08.22", "title": "Еротичната звезда Емили Ратайковски чака бебе?"}
{"url": "https://www.dnes.bg/obshtestvo/2019/08/22/po-skypo-parno-tozi-sezon-60-shte-doplashtat.420495", "text": "Този отоплителен сезон е излязъл по-скъпо на столичани от предишния. Това отчете фирмата за топлинно счетоводство „Техем”. Според дружеството причината са 16-те процента в цената на енергията, по-дългият отоплителен сезон и по-ниските температури.\n\n\n\r\n За тези до 70 квадрата цената е била 721 лева, а за големите жилища – над 1000 лева, отчитат от „Техем“.\r\n\"Има три обяснения, три причини за това повишение на сметките в тази година. Една от тях е увеличената цена на топлинната енергия спрямо миналата година с 16%, което определено дава своя ефект върху крайната сума за имота и за домакинствата. Другите две причини са това, че сезонът е по-дълъг и по-студен\", обясни говорител на дружеството пред Дарик.\r\n                    \n                    \n                \r\n                \r\n                \r\n                , а средната дневна температура е била един градус по-ниска. Цената на отоплителната енергия пък е била 16% по-висока. Това според фирмата за топлинно счетоводство е основната причина за по-високите сметки.\r\nТази година има голяма разлика между групите, които имат да доплащат на база изравнителни сметки и тези, които имат да получават.\r\n\"И тя е в числа 59,9% т.е. , а само на 40% имат да възстановяват средства от топлофикационното дружество\", заявиха от „Техем“.\r\nНачислява се максимална мощност за клиентите, които не са осигурили достъп до имотите си, припомнят от дружеството.\r\nДо 1 октомври потребителите могат да обжалват своите годишни изравнителни сметки, а срокът за плащане на фактурите без лихви е 15 септември. Те не са окончателни, заради срокът на обжалването.", "date": "2019.08.22", "title": "По-скъпо парно този сезон, 60% ще доплащат"}
{"url": "https://www.dnes.bg/crime/2019/08/22/psuvat-zaplashvat-obijdat-shestima-vilniaha-na-orlov-most.420512", "text": "Шестима млади мъже са задържани в ареста на Първо РУ в София за хулигански прояви. \r\n\r\nОколо 20.10 часа вчера в полицията постъпили много сигнали за група младежи, които притеснявали граждани в централната градска част с обиди, псувни и заплахи за физическа саморазправа. \r\n\r\nНа място незабавно били насочени екипи на полицията. \r\n\r\nЗадържани са шестима - на възраст между 19 и 24 години, които преди това се разбягали в района на \"Орлов мост\" и градинката пред Народния театър. \r\n\r\nШестимата са задържани за срок до 24 часа.", "date": "2019.08.22", "title": "Псуват, заплашват, обиждат... шестима вилняха на \"Орлов мост\" "}
{"url": "https://www.dnes.bg/stranata/2019/08/22/parashut-s-dvama-dushi-se-otkysna-ot-lodka-v-sozopol.420513", "text": "Парашут с двама души се откъсна от лодката, която го теглеше от морето на 3 км на юг от Созопол, съобщи .\r\nПоради силния вятър лодката дълго време не е можела да овладее парашута и при опита да го прибере, въжето се е скъсало.\r\nПарашутът, на който е имало двама души, е паднал в близката гора. Повече от половин час лодката се опитваше да овладее парашута, но вятърът й попречи.\r\nЗасега нищо не се знае за състоянието на двамата души.\r\n", "date": "2019.08.22", "title": "Парашут с двама души се откъсна от лодка в Созопол"}
{"url": "https://www.dnes.bg/obshtestvo/2019/08/22/dvama-pochinaha-ot-legionerska-bolest-sled-pochivka-na-more-u-nas.420493", "text": "Двама британски туристи починаха от , след като са били на почивка в България, съобщи в. Mirror.\n\r\nДвама други британци, отседнали в същия тризвезден хотел в Слънчев бряг, също са се заразили, но се възстановяват от болестта. \n\n\r\n75-годишният Брайън Тейлър е втората жертва на инфекцията. Той е бил в Слънчев бряг за седмица. Заминал е на 10 юни. \n\r\nСпоред семейството му преди почивката в България е бил в много добра форма. \n\r\nНо след като се е върнал у дома в Хъдърсфийлд, се е оплакал от грипоподобни симптоми.\n                    \n                    \n                \r\n                \r\n                \r\n                \r\nНа 21 юни е приет по спешност за лечение в болница, където е починал на 17 юли. \n\r\nПървата жертва на легионераската болест е  43-годишният Джон Коуан от Хамилтън, Ланаркшир. \n\r\nТой се разболял, докато е бил в България и е починал на 19 юни от септичен шок седмица след завръщането си у дома.\n\r\nГоворител на туристическата фирма Jet2Holidays, от чиийто услуги са се възползвали починалите, заяви: \"За съжаление ние потвърждаваме, че двама клиенти починаха. Двама независими специалисти взеха проби от хотела и акредитирана лаборатория проведе тестовете за заразяване. Резултатите бяха отрицателни, но ние преместихме всичките си клиенти в други хотели\".", "date": "2019.08.22", "title": "Двама починаха от легионерска болест след почивка на море у нас"}
{"url": "https://www.dnes.bg/sofia/2019/08/22/mustafa-atakuva-rekorda-si-za-skorostno-izkachvane-na-cherni-vryh.420499", "text": "Един от най-добрите ни планински бегачи ще атакува тази неделя рекорда за скоростно изкачване на Витоша. Шабан Мустафа ще се опита да премине разстоянието от центъра на София до Черни връх за по-малко от 1.36:45 ч.\r\nТова ще стане по време на големия спортен празник, организиран за пета поредна година от Фондация \"София – европейска столица на спорта\", Българския туристически съюз, Природен парк \"Витоша\" и Сдружение \"Маратон\". \n\r\nВ 9.00 ч. ще бъде даден старт на традиционното планинско бягане \"Витоша Рън - от НДК до Черни връх\". Преди това ще потеглят два пешеходни похода до Черни връх: в 7.00 от Златни мостове през х. \"Кумата\" и в 8.00 ч. от Железница, съобщиха организаторите. \r\n                    \n                    \n                \r\n                \r\n                \r\n                Тържествата по отбелязването на 124-ата годишнина на туристическото движение в България започват още в петък в 17.00 часа с поднасяне цветя на морената пред Народния театър \"Иван Вазов\", откъдето през 1895 г. Алеко Константинов е повел около 300 души към Черни връх. На другия ден, в събота от 20.00 часа, е предвидена Алекова вечер на хижа \"Алеко\".  \n\r\nКулминацията ще бъде в неделя на върха, където ще се състои Национален туристически събор. В него ще участват представители на туристическите дружества, членове на БТС от цялата страна, както и държавни институции, за които развитието на туризма е приоритет. \n\r\nВ неделя на Черни връх ще бъде дадено и началото на поредицата от празненства и събития, с които ще се отбележи 85-годишнината на Природен парк \"Витоша\". В празника ще се включи и Столичната библиотека към Столичната община, която ще осигури много награди. \r\n \r\nСдружение \"Маратон\" организира за 13-та поредна година най-масовата надпревара по планинско бягане от веригата FIVE MOUNTAINS – състезателното изкачване от центъра на град София до Черни връх (2290 м). За състезанието по 18-километровия маршрут от НДК до Черни връх със 1734 м сумарна положителна денивелация до този момент са се записали над 290 участници, сред тях е и рекордьорът Шабан Мустафа. Той ще се опита да подобри върховото си постижение.\r\nНастоящият рекорд за изкачването на Витоша при мъжете от 1 ч., 36 мин. и 45 сек. бе поставен от него през 2011 г., а рекордът при жените от 1 ч., 54 мин. и 30 сек. е регистриран от Милка Михайлова също през 2011 г.\r\nСред записалите се тази година са и други елитни бегачи: шампионът от 2015 г. Димитър Михаилов, както и Бойко Златанов – победител в първото бягане през 2007 г., както и през 2012 г. \n\r\nНовото тази година е, че за първи път най-бързите ще могат да се следят онлайн чрез GPS-система по пътя им към върха, която ще се активира в сайта http://marathon.bg/vitosharun19bg/. Там са публикувани карта на трасето, начините и сроковете за заявките, които могат да се направят и непосредствено преди старта. \n\r\nОрганизаторите апелират за толерантност, да се прави път на състезателите, които имат нужда от подкрепа. Молбата е също да не се събират маркировъчните ленти по трасето, които ще бъдат събрани от организаторите след края на състезанието.\r\nА на всички участници в надпреварата и всички любители на планинския туризъм, които ще се качат на Витоша за празника – нека пазим планината и да не оставяме боклук след себе си!\n\r\n ", "date": "2019.08.22", "title": "Мустафа атакува рекорда си за скоростно изкачване на Черни връх"}
{"url": "https://www.dnes.bg/stranata/2019/08/22/esenta-ot-liatna-jega-prez-septemvri-do-zimen-stud-prez-noemvri.420503", "text": "Очаква ни относително топла есен с нормално количество валежи за сезона. Такава е прогнозата за близките месеци на климатолога доц. Илиан Господинов от НИМХ. \n\r\nТой призна, че трудно се правят дългосрочни прогнози, но към момента изглежда малко вероятно есента да бъде много студена. \n\n\r\nПо думите му преходните сезони пролет и есен са малко особени, тъй като есента започва с доста топло време в началото на сезона и завършва с практически зимно време в края му.\n\r\n\"От лятно време на 1 септември завършваме със зимно време на 30 ноември“, каза Господинов пред \"Фокус“.\n\r\nОчакванията му са средните сезонни температури да бъдат около нормалните. \n                    \n                    \n                \r\n                \r\n                \r\n                \r\nПрогнозата на климатолога е времето през септември да е относително по-топло и сухо време и по-валежно с напредването на есента.\n\r\n\"Нямаме основание да очакваме специално извънредни метеорологични явления, но това не ни освобождава от сбъдване на такива събития по принцип“, коментира още Господинов.\n\r\nВалежите и циклоните, които ще минават през страната, по-скоро ще са през октомври и ноември, но не е изключено да има такива и през септември, смята той. \n\r\n\"При тези обстановки е възможно да се създават по-екстремни обстоятелства, свързани с времето – по-обилни валежи, някакви условия за наводнения“, заяви климатологът. \n\r\nСпоред него вероятността за такива събития е в рамките на нормалното – не са изключени, но няма основание да очакваме много по-голям брой от средното за този период от време. \n\r\n\"България е малка страна и по отношение на аномалии на времето от мащаб един сезон, те се случват в цялата страна. Например в България е малко вероятно в част от страната да е относително студено, а в другата част да е относително топло“, обясни Господинов. \n\r\nТой допълни, че това се отнася и за целия регион на Балкански полуостров.", "date": "2019.08.22", "title": "Есента: От лятна жега през септември, до зимен студ през ноември"}
{"url": "https://www.dnes.bg/stranata/2019/08/22/bez-knijka-i-piian-shofior-prichini-katastrofa-vyv-varna.420491", "text": "в района на бул. „Васил Левски“, съобщиха от ОДМВР - Варна.\r\nИнцидентът е станал днес малко след 9:00 часа. По ул. „Кап. Р. Николов“ във Варна около 09:10 часа автопатрулен екип забелязва лек автомобил „БМВ 318“, което криволичи. При опит за полицейска проверка на водача, шофьорът ускорил в посока бул. „В. Левски“.\r\nНа локално платно към бул. „В. Левски“ водачът на автомобила блъснал изчакващ на знак „Стоп\" лек автомобил „Опел Корса“, който от своя страна удря друго МПС пред него, което обаче напуска място на произшествието и към момента е в неизвестнoст.\r\n                    \n                    \n                \r\n                \r\n                \r\n                В болница е откарано 10-годишно момче, пътник от „БМВ“-то, което се е оплакало от болки в главата. В болницата детето е прегледано, установена е контузия и е насочено за домашно лечение.\r\nПри предприетата проверка на водача на „БМВ“-то  (24-годишен от село Пет могили, обл. Шумен) е установено, че е неправоспособен.  Работата по случая продължава.", "date": "2019.08.22", "title": "Без книжка и пиян: Шофьор причини катастрофа във Варна"}
{"url": "https://www.dnes.bg/stranata/2019/08/22/iabylki-zasipaha-pytia-ruse-pleven-sled-katastrofa.420475", "text": "Катастрофа между товарен бус и лек автомобил затруднява движението по главния път Русе - Плевен.\r\n\r\nПри произшествието няма жертви. С видими травми по ръката е единият от водачите, съобщи bTV.\r\n\r\nПо цялото пътно платно са пръснати касетки с ябълки.\r\nИнцидентът е станал заради отнето предимство на мястото, на което преди  време загинаха четирима футболисти на футболен клуб \"Етър\".\r\n\r\nПо първоначална информация бусът се е движил по главния път, когато шофьорът на колата не спазил знак \"Стоп\" и буквално връхлетял върху него.", "date": "2019.08.22", "title": "Ябълки засипаха пътя Русе - Плевен след катастрофа"}
{"url": "https://www.dnes.bg/usa/2019/08/22/izpylniha-12-a-smyrtna-prisyda-v-sasht-tazi-godina.420483", "text": "Мъж, признат за виновен в изнасилване и убийство чрез удушаване на 19-годишна студентка, който докрай твърдеше, че е невинен, беше екзекутиран вчера в САЩ и стана 12-ият човек с изпълнена смъртна присъда от началото на годината, предаде Франс прес.\n\r\nСлужбата по наказателни дела в Тексас потвърди вчера смъртта на Лари Суиърингън в държавния затвор в Хънтсвил.\n\r\nСпоред американски медии 48-годишният мъж до смъртта си твърдял, че е невинен. Адвокатите му изтъкнаха, че ДНК, намерено под ноктите на жертвата, не съвпада с това на клиента им.\n\r\nАмериканският Върховен съд снощи отказа спиране на изпълнението на екзекуцията, след като преди това тя беше отлагана пет пъти.\n                    \n                    \n                \r\n                \r\n                \r\n                \r\n\"Господи, прости им. Те не знаят какво вършат\", казал осъденият непосредствено преди екзекуцията според американски медии.\n\r\nСуирингън беше осъден през 2000 година за смъртта на Мелиса Тротър, студентка, с която бил в интимни отношения, пише в. \"Хюстън кроникъл\".\n\r\nМладата жена била видяна с него на 8 декември 1998 г., в деня на изчезването си, а в колата му били открити следи от нея. Няколко седмици по-късно трупът й бил открит в гора от ловци с омотана около врата част от чорапогащник. \r\nОстаналата част от чорапогащника била открита в дома на Суирингън.\n\r\nТова е четвъртата екзекуция в Тексас и 12-ата в САЩ от началото на 2019 г., според информационния център за смъртното наказание, пише БТА. Останалите екзекуции са извършени в четири южни щата: Алабама, Джорджия, Флорида и Тенеси.", "date": "2019.08.22", "title": "Изпълниха 12-а смъртна присъда в САЩ тази година"}
{"url": "https://www.dnes.bg/notifikacii/2019/08/22/26-godishen-trafikant-podkara-kola-s-13-migranti-v-liubimec.420482", "text": "Мъж от Любимец на 26-годишна възраст е задържан за подпомагане на чужденци да пребивават в страната в нарушение на закона, съобщиха от Областната дирекция на МВР в Хасково.\n\r\n\r\n\r\nСнощи в 23,40 часа служители на граничния полицейски участък \"Ново село\" са спрели да проверят лек автомобил в землището на село Изворово. В колата са били намерени 13 мъже на възраст от 18 до 35 години. \r\n\r\nМиграните се представили за афганистанци. Те били без документи за самоличност.\r\n\r\nГрупата е била отведена в граничния полицейски участък. Работата по образуваното досъдебно производство продължава.", "date": "2019.08.22", "title": "26-годишен трафикант подкара кола с 13 мигранти в Любимец "}
{"url": "https://www.dnes.bg/index/2019/08/22/albanski-bandi-tarashat-bylgari-v-kurortite-okolo-kavala.420448", "text": "Неуловима банда крадци тараши къщи и апартаменти, докато българските им собственици или гости спят в тях в гръцкото курортно село Паралия Офринио, област Кавала, научи „Монитор“ от пострадали нашенци.\n\r\nТова лято има бум на нападенията, до момента са извършени над 20 набези и нито една от кражбите не е разкрита от полицията, твърдят още препатили хора.\n\r\nНякои от пострадалите са предоставили на органите на реда записи от камерите за видеонаблюдение в домовете им. На тях се вижда, че крадците са млади хора, един от които доста дребен. Предполага се, че именно той се промъква през оставени отворени тесни прозорчета. Крадците атакуват както къщи, така и апартаменти. \r\n                \r\n                \r\n                \r\nОбикновено го правят между 2 и 4 часа през нощта докато собствениците или гостите на дома спят. Избират къщи, пред които са спрели луксозни коли, най-вече в близкото до Паралия Офринио село Караяни. Там има доста баровски къщи, част от които са собственост на българи.\n\r\nОказва се, че за апашите не е проблем да преодолеят оградите на имотите и СОТ-а. Проникването в къщите правят през комарниците, отворени тесни прозорци или балконски врати. Докато собствениците спят, те отмъкнат чанти и портфейли, вземат парите в тях и след това ги изхвърлят недалеч от мястото. Действат изключително ловко и тихо. Едно от пострадалите семейства разбрало за кражбата едва след като\r\nсъпругът се събудил от ухапване от комари\n\r\nНаправил забележка на жена си, че не е затворила комарника. Тя го опровергала. Светнали лампата и видели, че в стаята е леко разхвърляно и че липсват чантите им. Друга нашенска фамилия пък пострадала докато спи в апартамента си в жилищен блок. В един от случаите собствениците усетили неканените гости и ги погнали, но те успели да избягат. Крадците не говорели на български език, твърдят потърпевшите.\n\r\nОт полицията им казали, че предполагат, че в района действа албанска група крадци и ги успокоили, че целят да задигнат пари и бижута, а не да ги бият. Гръцките ченгета дори казали, че от видеозаписи ставало ясно, че един от бандитите остава последен, в случай, че собствениците се събудят - да гонят него, докато другите крадци успеят да избягат с плячката. При среднощните тараши са откраднати от няколко десетки до няколко хиляди евро.\n\r\nВ Паралия Офринио няма полицейски участък, твърдят нашенци. Най-близкото полицейско управление се намира в село Орфани, което е на 5 км. Говори се, че през летния сезон има командировани полицаи в района, но изключително рядко можело да се забележи полицейска кола да патрулира по крайбрежната улица на Паралия Офринио и то само през деня. Селището е най-близкият до София гръцки курорт. Намира се на 3 км от мястото, където река Струма се влива в Егейско море, област Кавала.", "date": "2019.08.22", "title": "Албански банди тарашат българи в курортите около Кавала "}
{"url": "https://www.dnes.bg/sofia/2019/08/22/spirat-vodata-v-chast-ot-selo-myrchaevo-na-23-avgust.420459", "text": "На 23 август 2019 г. (петък) във връзка с подмяна на сградно водопроводно отклонение на ул. „Цар Симеон“ с. Мърчаево се налага спиране на водоподаването от 10:00 до 19:00 часа на клиентите на „Софийска вода”, живеещи в района на:\r\nул. „Зюмбюл“ и ул. „Сините камъни“.\n\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Цар Симеон“ до училището.\n\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\n                    \n                    \n                \r\n                \r\n                \r\n                \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\n\r\n“Софийска вода” АД предварително се извинява на своите клиенти за причинените временни неудобства!\n\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.08.22", "title": "Спират водата в част от село Мърчаево на 23 август "}
{"url": "https://www.dnes.bg/business/2019/08/22/domati-kartofi-zashto-skachat-cenite-na-zelenchucite.420450", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nС 40% са поскъпнали картофите през тази година, а доматите с близо 20 на 100, отчитат от НСИ. Данни на селското стопанство показват ръст на цените на дребно за периода от април до юни.\n\n\n\r\nРазликата за цените на едро през 2018 г. и 2019 г. е от порядъка на , а при доматите разликата е още по-малка, посочи Дарин Ангелов от Държавната комисия за стоковите борси и тържищата.\r\n\"Това са цени на едро за цялата страна. Не виждам толкова голяма разлика\", уточни той.\r\nПо думите му причините за разликата между цените на едро и дребно, от една страна са в някои населени места, което дава възможност на търговците да вдигат цените.\r\n                    \n                    \n                \r\n                \r\n                \r\n                \"В момента всички зеленчуци са станали. Дефицит няма. Вносът, който го има през март, април е в много малки количества\", посочи Ангелов.\r\nЦените на вносните продукти са по-ниски, а най-често внасяме от Гърция, Турция и Северна Македония, допълни той.\r\nМинистерството на земеделието настоява плодовете, зеленчуците и суровото мляко, произведени в България, да се облагат с нулева ставка на ДДС.\r\n\"Идеята е по този начин да останат средства в дребните производители, да реинвестират и да разширят бизнеса си. Може да има много положителен ефект, но нека я въведем и ще видим резултата\", обясни Ангелов пред .", "date": "2019.08.22", "title": "Домати, картофи... Защо скачат цените на зеленчуците?"}
{"url": "https://www.dnes.bg/notifikacii/2019/08/22/robotyt-fiodor-izletia-kym-kosmosa.420458", "text": "Ракета \"Союз-2.1а\" с кораба \"Союз МС-14\" беше изстреляна днес от космодрума в Байконур, предаде ТАСС. Този тип ракета носител за пръв път се използва за извеждане на пилотиран кораб в орбита.\n\r\nПолетът е без екипаж, но на борда се намират човекоподобният робот Фьодор (Skybot F-850) и товари за Международната космическа станция.\n\r\nОсновните задачи на робота Фьодор по време на полета ще са предаване на телеметрична информация, параметри на полета и отработване на бъдещи дейности в открития космос, предаде ТАСС, като цитира генералния директор на Роскосмос Дмитрий Рогозин.\n\r\n\"Фьодор има много задачи - предаване на телеметрични данни, определяне на всички параметри, свързани с безопасността на полета, извършване на експерименти, които ще са полезни за бъдещата му работа на външния борд на МКС\", каза Рогозин. \r\n                \r\n                \r\n                \r\nТой отбеляза, че роботът ще е като изкуствен космонавт, но Роскосмос не проявява особен интерес към работата му във вътрешността на кораба. \n\r\n\"Работното място за робота е свързано с извънкорабна дейност, когато по команда на космонавт моментално ще достига до дадена точка от станцията, въоръжен с набор от инструменти, за да извърши ремонтни работи - каза той. - Това е само началото на голяма дейност по използването на антропоморфни роботи в космоса.\"\n\r\nЧовекоподобният робот Фьодор е създаден от компанията \"Андроидна техника\" и Фонда за перспективни изследвания, пише БТА.\n\r\nОсвен това стана ясно, че плетена играчка, изобразяваща човек в скафандър с раница, ще стане индикатор за безтегловността за робота Фьодор. Това написа на страницата си във Facebook ръководителят на пресслужбата на Роскосмос Владимир Устименко.\n\r\n\"Кой казва, че Фьодор ще лети сам в космоса? Запознайте се с Маруся или просто Маша. Те ще има за какво да поговорят по време на старта и полета\", поясни Устименко.\r\n ", "date": "2019.08.22", "title": "Роботът Фьодор излетя към космоса"}
{"url": "https://www.dnes.bg/stranata/2019/08/22/pylen-absurd-iskat-vinetki-za-40-metra.420453", "text": "След въвеждането на новата система, която вече използва електронни стикери, .\r\nКметове искат да се разгледа обхватът на винетната система, за да могат гражданите им да карат по тях без винетка и да се избегнат подобни казуси, съобщи Монитор.\r\nТемата стана актуална след спора между столичното кметство и Агенция „Пътна инфраструктура“ дали трябва да се изисква стикер за преминаване през Северната скоростна тангента в рамките на София. Стигна се до намесата на премиера Бойко Борисов, който обяви, че жителите на северните столични квартали и близките села ще могат да ползват тангентата без винетка, но общината трябва да се погрижи за нейната поддръжка.\n\n\n\r\n                    \n                    \n                \r\n                \r\n                \r\n                Градовете Горна Оряховица и Лясковец са разделени от 40-метров тротоар. Въпреки това обаче, за да стигнат от единия до другия град, хората трябва да си купуват винетка, тъй като тези 40 метра са част от второкласен път.\r\nТова положение е много неудобно например и за живеещите в Лясковец, които работят във военния завод „Аркус”. В продължение на дълги години табелата за край на града беше изнесена чак след района на завода, който се намира на повече от километър след последните къщи на града. След това обаче табелата бе преместена на стотина метра от града. По този начин всички лясковчани, работещи в завода (а те са над 70-80%) сега са .\r\nВъв Велико Търново към този момент няма изменения на нормативната база, която урежда движението с винетка и заплащането на тол такса. В началото на 2019 г. хората от някои от най-близките до областния център населени места - Дебелец, Самоводене, Арбанаси, Леденик и Малък чифлик, поискаха да бъдат направени промени и жителите на тези населени места да не плащат винетка, въпреки че за да стигнат до града им се налага да се движат по републиканските първокласни пътища.\r\nМотивът, които тогава бе изтъкнат, е че преобладаващата част от живеещите в петте селища, работят в града и им се налага ежедневно поне по веднъж да изминават разстоянието в двете посоки за да отидат на работа и да се приберат. Освен това повечето семейства имат и деца, които учат в града, но живеят в селищата извън него. По тази причина те се обединиха и отправиха искане за тях да не важи задължението за винетки и тол такси за републиканските пътища.\r\n\r\nПодобна е ситуацията на пътуващите около 200 метра от пътя между Пловдив и близкото село Ягодово. Участъкът се намира в непосредствена близост до пътния възел „Скобелева майка” след табелата за край на Пловдив.\r\n„От АПИ бяха сложили пътен знак за винетка, но още същата нощ някой го махна. Махат го хората, защото не си струва за 200 метра държавно шосе да си купуват винетки”, коментираха живеещи в Ягодово.\r\nСпоред тях винетка до селото им е абсолютна безсмислица и защото до Катуница се движат автобуси по линия 22 от градския транспорт в община Пловдив. За околовръстния път на града под тепетата или шосето до Асеновград задължително се изисква винетен стикер. Околовръстното на втория по големина български град се намира на територията на две общини - „Родопи” и „Марица”, а пътят към Асеновград пресича територията на три общини: Куклен, Асеновград и „Родопи”. Специфичното за община Пловдив е, че тя е „заключена” в рамките на града, няма села на своя територия и че след табелата за изход на областния център започва друга община.", "date": "2019.08.22", "title": "Пълен абсурд: Искат винетки за 40 метра"}
{"url": "https://www.dnes.bg/blizak-iztok/2019/08/22/iran-otkazvaneto-ot-nashiia-petrol-shte-napravi-moretata-opasni.420445", "text": "Ако петролният износ на Иран бъде сведен до нула, международните водни пътища няма да бъдат толкова сигурни, както преди, каза вчера иранският президент Хасан Рохани на среща с върховния лидер аятолах Али Хаменей. Това съобщи официалният сайт на Хаменей, цитиран от Ройтерс.\n\n\n\r\n\"Световните сили знаят, че ако петролът бъде изцяло санкциониран и иранският петролен износ бъде сведен до нула, международните водни пътища няма да са сигурни като преди\", каза Рохани. \"Така че едностранен натиск срещу Иран няма да им бъде от полза и няма да гарантира сигурността им в региона и в света\", пише БТА. \n\r\nИранският външен министър Мохамад Джавад Зариф каза днес, че Техеран може да действа \"непредвидимо\" в отговор на \"непредвидимата\" политика на САЩ, водена от президента Доналд Тръмп.\n                    \n                    \n                \r\n                \r\n                \r\n                \r\n\"Взаимната непредвидимост ще доведе до хаос. Президентът Тръмп не може да очаква да бъде непредвидим, а останалите да бъдат предвидими. Непредвидимостта ще доведе до взаимна непредвидимост, а непредвидимостта е хаос\", каза Зариф в реч в стокхолмския Международен институт по проблемите на мира (SIPRI).\n\r\nСветовната търговия със стоки беше разтърсена през последните месеци след поредица от нападения срещу международни търговски съдове, за които САЩ обвиниха Иран, и задържането на британски танкер. Техеран отхвърля обвиненията.\n\r\nВашингтон, който разполага с най-големия западен военноморски контингент в Залива, призовава съюзниците си да се включат в операция по защита на търговските кораби в Ормузкия проток - ключов маршрут за световната петролна индустрия.\n\r\nЗариф каза, че \"Арабските държави в Залива не могат да постигнат сигурност в региона като харчат милиарди долари за покупка на западни оръжия. Никакъв обем чуждестранно военно присъствие в Залива не може да предотврати несигурността\", посочи иранският първи дипломат.\n\r\nЗариф допълни, че арабските държави в Залива не трябва да се опитват \"да си купят сигурност отвън\" и осъди изпращането на военноморски сили в Залива.\n\r\nДо момента Великобритания, Австралия и Бахрейн са се присъединили към водената от САЩ военноморска мисия за опазване на сигурността в Ормузкия проток.", "date": "2019.08.22", "title": "Иран: Отказването от нашия петрол ще направи моретата опасни "}
{"url": "https://www.dnes.bg/familen-dom/2019/08/22/cvetiata-v-doma-kyde-da-gi-postavim.419878", "text": "\n\r\nЛетните месеци, които са времето за почивка, но и за ремонт, постепенно се изтъркулват. Неусетно ще настъпи и есента и ако ни се иска да запазим свежестта на топлите сезони в дома ни, цветята ще ни помогнат.\n\r\nОбикновено растенията са последния акцент, който добавяме в дадено пространство, ако не са част от интериорния проект - като зелените стени например. И освен придържането към цветовия колорит на жилището, малкото правила за избора им се свързват основно със саксийните растения и това какви условия са необходими за развитието им.\r\nА стрък цвете или букет във ваза винаги ще освежат всеки интериор. Но все пак е добре да внимаваме с броя на вазите, големината и пропорциите им заедно с цветята в тях, спрямо габаритите на помещението. \n                    \n                    \n                \r\n                \r\n                \r\n                \r\nВ жилището цветята могат да бъдат поставени на много места – на трапезарната или холната маса, на острова в кухнята, на бюрото, на скрина в спалнята, дори и пред огледалото в банята. За терасата или балкона са подходящи сакъзче или мушкато, петуния, каскадна или градинска бегония, хибискус и много друти. Разбира се, растителната селекция е добре да е съобразена с изложението на балкона. За по-сенчести тераси удачен избор са папрат, хортензия или латинка например.\r\nЦветята са бърз, лесен и бюджетен начин да освежим дома и да променим настроението в него. С малко усилия чрез тях постигаме прекрасни резултати. Ефектът от присъствието им винаги ще е усмивка.\r\n", "date": "2019.08.22", "title": "Цветята в дома – къде да ги поставим? "}
{"url": "https://www.dnes.bg/stranata/2019/08/22/hiliadi-zaginali-u-nas-pri-ptp-ta-no-chiia-e-vinata.420455", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългария е на челно място в ЕС по брой загинали при катастрофи с леки автомобили на 1 милион жители. Това сочи анализ на Евростат за тенденцията със злополуки през 2017 г.\n\n\n\r\n456 души у нас са загинали при катастрофи с леки автомобили, а с пътнически автобуси - 5 души. Загиналите пешеходци са 118. .\r\n\"Винаги досега вината се е хвърляла върху човека, трябва да се промени пътната среда. Имаме примери за много пешеходни пътеки на недобре избрани места\", каза Иво Танев от Института за пътна безопасност.\r\n                    \n                    \n                \r\n                \r\n                \r\n                По думите му , дори след подаден сигнал. Според него доста хора са назначени да организират пътното движение без да разбират от него.\r\n\"Сякаш нямаме страх от законите, свикнали сме да дадем някой лев и да се оправи проблема. Нужни са крайни мерки, дори конфискация, за да минимизираме последиците, посочи той.\r\nКато една от основните грешки той посочи липсата на детски столчета при возенето на деца.\r\n\r\n\"Искаме не само на 15 септември\" \"Пътна полиция\" да проверява за това, а постоянно\", посочи Владимир Тодоров от Асоциацията на пострадалите и застрахованите при катастрофи.\r\nУ нас има 35 места с концентрация на тежки катастрофи, които се знаят от над 30 г., но никой не прави нищо за преодоляването на проблема, обясин той.\r\n\"Нещата са сложни и не очаквам до края на годината промяна в законодателството\", допълни Танев пред .\r\nКоефициентът на смъртност при ПТП показва доста отчетлива разлика в ЕС между страните с ниски и средни доходи, от една страна, и страните с висок доход. ", "date": "2019.08.22", "title": "Хиляди загинали у нас при ПТП-та, но чия е вината?"}
{"url": "https://www.dnes.bg/eu/2019/08/22/sled-grenlandiia-da-ne-se-podceniava-bezmilostniiat-trymp.420454", "text": "\"Интересът на Тръмп да купи Гренландия приличаше на шега. След това нещата станаха грозни\", гласи заглавие на в. \"Ню Йорк таймс\".\n\r\nЗапочна се със заглавие, което сякаш беше взето от сатиричния сайт \"Ониън\". След това се отприщи порой от шеги по телевизионните комедийни коментарни шоута и социалните медии. И накрая се стигна до сериозен дипломатически разрив между САЩ и един от отдавнашните им съюзници, пише американският ежедневник.\n\r\nКогато премиерката на Дания Мете Фредериксен ясно даде да се разбере, че Гренландия не е за продан, Тръмп анулира свое планирано за септември посещение в Дания. Макар и президентът на САЩ отначало да настоя, че визитата му не е имала за цел да обсъжда покупката на Гренландия, при отменянето й той каза, че всъщност е била точно за това.\n\n\n\n\r\n                    \n                    \n                \r\n                \r\n                \r\n                Вчера Тръмп разкритикува Фредериксен, като каза, че определението й за идеята за купуване на Гренландия от САЩ като \"абсурден разговор\" е неприятно и неуместно и че тя обижда не само него, но и САЩ. \"Тя не казва това на мен. Тя казва това на САЩ. Не може да се говори така на САЩ, поне не и докато аз съм техен президент\", заяви Тръмп.\n\r\n\"Това е поредният удар по авторитета на САЩ при управлението на президента Тръмп. Никой лидер, бил той приятел или противник, няма да приема Америка на сериозно. Не става дума само за немислимата идея да се купува и продава територия, сякаш говорим за някоя сграда или игрище за голф. Става дума и за неочакваното анулиране на държавна визита в резултат на напълно предвидимото отхвърляне на тази идея\", цитира \"Ню Йорк таймс\" думите на бившия постоянен представител на САЩ в НАТО при управлението на президента Барак Обама Иво Далдър.\n\r\nДатската премиерка Мете Фредериксен заяви, че е изненадана и разочарована от решението на Тръмп да анулира визитата си в Дания, защото тя не иска да му продаде Гренландия, пише в. \"Гардиън\", цитиран от БТА.\n\r\nВ същото време Фредериксен подчерта, че решението на президента на САЩ няма да засегне стратегическото, военно и търговско сътрудничество между двете страни, отбелязва британският ежедневник.\n\r\n\"Гардиън\" цитира думите на бившия датски външен министър Вили Сьоундал, че това решение потвърждава, че \"Доналд Тръмп е нарцистичен глупак\", който не е наясно с основните правила на дипломацията.\n\r\nВ. \"Хановерше алгемайне цайтунг\" пише в редакционна статия, че всеки, който подценява колко безмилостен може да е сегашният президент на САЩ, е неспасяем и че всички, които не го приемат на сериозно, ги чака изненада.\n\r\n\"Осъзнаването на това би било част от един европейски отговор. Иначе остава само да осъзнаем колко малки сме станали тук, в средата на този континент, след като големите държави вече нямат желание да играят по правилата на стария свят\", пише германският ежедневник, цитиран от ДПА.\r\n ", "date": "2019.08.22", "title": "След \"Гренландия\": Да не се подценява безмилостният Тръмп!"}
{"url": "https://www.dnes.bg/notifikacii/2019/08/22/djigit-se-vriaza-v-mantinela-dvama-berat-dusha-v-bolnica.420467", "text": "Двама млади мъже са в болница с опасност за живота, след като единият от тях е карал прекалено бързо и е катастрофирал на пътя между селата Камчия и Съединение, съобщиха от ОДМВР – Бургас.\r\n\r\nИнцидентът е станал около 03.50 часа. \r\n\r\nДжигитът, който е бил зад волана не е успял да вземе ляв завой, блъснал се е в крайпътната мантинела и бетонен фундамент на водостока. При удара колата се е запалила и е изгоряла напълно. \r\n\r\nШофьорът е 22-годишен мъж от Съединение, който е в настанен за лечение в отделение \"Реанимация\" на УМБАЛ - Бургас с диагноза \"политравматизъм\" и с опасност за живота. \r\n\r\nПострадали са и неговите двама спътници. \r\n\r\nЕдиният от тях е 20-годишен, който е бил на предната дясна седалка и също е в \"Реанимация\" с \"политравматизъм\" и с опасност за живота.\r\n\r\nДругият е 17-годишен. Той е настанен за лечение в отделение \"Неврохирургия\" със сътресение на мозъка, но без опасност за живота.", "date": "2019.08.22", "title": "Джигит се вряза в мантинела, двама берат душа в болница"}
{"url": "https://www.dnes.bg/obshtestvo/2019/08/22/prezidentyt-radev-na-koncheto-v-pirin.420468", "text": "Президентът Румен Радев е на преход в Пирин днес.\r\nЗаедно с планински водачи, спасители и доброволци, участвали във възстановяването на планинския заслон \"Кончето\", държавният глава ще премине през едноименната седловина. \r\n\r\nС участието си в прехода Румен Радев изпълнява поетия ангажимент пред Асоциацията на професионалните планински водачи сам да се увери как е възстановен заслонът.\r\nПоходът има за цел и да достави материали за заслона. Началото му е от хижа \"Яворов\" и ще завърши пред хижа \"Вихрен\" в късния следобед.\r\nАсоциацията на планинските водачи в България беше отличена от националния конкурс \"Доброволческа инициатива\" за 2018 година под патронажа на президента за проекта \"Обновяване на заслон \"Кончето\" в Пирин планина.", "date": "2019.08.22", "title": "Президентът Радев на \"Кончето\" в Пирин "}
{"url": "https://www.dnes.bg/sofia/2019/08/22/vandalizym-protest-zashto-myj-izkyrti-perkite-na-grafa.420457", "text": "\nАлександър Рогачев, мъжът, който изкърти \"перките\" на столичната улица \"Граф Игнатиев\", призна, че го е направил, за да изрази гражданската си позиция. \n\r\n\"Аз твърдо исках да заявя, че някой нещо трябва да направи, за да събуди това заспало българско общество\", каза той пред Нова тв. \n Рогачев допълни, че е направил това в момент на афект, но гневът му е предизвикан от факта, че непрекъснато пешеходци се спъват в тези \"перки\".\n\r\nТака е станало и в деня, в който той изкърти съоръженията и сложи два на релсите, като така спря движението на трамваите.\n                    \n                    \n                \r\n                \r\n                \r\n                \r\n\"Видях, че жена ми лежи, потънала в кръв. Брадичката й беше разцепена. Имаше рани по ръцете и колената й. Внесох я на ръце в магазина. Помолих комшията за един \"кози крак”, защото тези неща са трудни за пренасяне и ги избутах на трамвайната линия абсолютно умишлено\", обясни Рогачев, който стопанисва търговски обекти в района.\n\r\nПо думите му действията му са предизвикали разнопосочни реакции. \n\r\n\"Половината хора ми ръкопляскаха, а другата половина ме обвиняваха във всички земни грехове. Разбирам, че може би съм постъпил неправилно\", обясни мъжът. \n\r\nЗаради бунта си той прекара 24 часа в ареста в Първо районно управление.\n\r\n\"Още не знам в какво точно съм обвинен, на 4-ти ме викат на разпит и сигурно тогава ще ми кажат в какво ще съм обвинен, но в случая целта оправдава средствата и съм готов да понеса всяко наказание\", каза Рогачев.\n\r\nСпоред него на хората им е омръзнало от това всеки нещо да им обещава и нищо да не прави. \n\r\nА Експертният съвет към главния архитект взе решение да демонтира \"перките”. \n\r\nТе ще бъдат сменени с т.нар. боларди.", "date": "2019.08.22", "title": "Вандализъм, протест. Защо мъж изкърти \"перките\" на \"Графа\"? "}
{"url": "https://www.dnes.bg/sofia/2019/08/22/slagat-tabeli-te-izchezvat-filipovci-bez-pytni-znaci.420465", "text": "В столичния квартал \"Филиповци\" пътни знаци няма от години.\n\r\nОт януари до момента от Столичната община са възстановили над 20 табели, но те непрекъснато изчезват.\n\r\nСамо че липсата на пътни знаци  става причина за катастрофи. \r\n \r\nПоследната е само от преди ден. Потърпевш от нея е синът на Румен Балканджиев. \n\r\n\"Вчера сутринта стана пътно-транспортно произшествие. За радост без пострадали. Само материални щети. Автомобилът идваше от \"Люлин\" в посока центъра на \"Филиповци\". Той излиза от улица \"Крайречна\", а на моста имало кола. Шофьорката не я е видяла и е станал инцидентът\", обясни Балканджиев.\n                    \n                    \n                \r\n                \r\n                \r\n                \r\nТой допълни, че според полицията виновен е бил синът му. \n\r\nА цялата улица не е регулирана с пътни знаци.\n\r\n\"Тази улица не е реализирана нито по регулация, нито има габарит да изпълнява съответните функции. В момента тя е под формата на подход към крайпътни обекти – дворове и гаражи\", обясни инж. Димитър Петров от Столичната община. \n\r\nТой призна, че е наясно с проблема с липсата на знаци, но не знае къде изчезнат табелите непрекъснато. \r\n \r\n ", "date": "2019.08.22", "title": "Слагат табели, те изчезват: \"Филиповци\" без пътни знаци"}
{"url": "https://www.dnes.bg/obshtestvo/2019/08/22/seriiata-bombeni-zaplahi-opit-za-vsiavane-na-strah-i-panika.420456", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБомбените заплахи в страната от вчера са по-скоро психологическа атака, отколкото да са представлявали реална опасност. Около това мнение се обединиха в \"България сутрин\" експертът по антитероризъм Христо Смоленов и експертът по интернет безопасност Александър Ненов.\n\n\n\r\nСмоленов бе категоричен, че суматохата, предизвикана от заплахите, може да доведе до отпускане във властите, след като стана ясно, че те са били фалшиви.\n\r\n\"Този номер е бил извъртян и на други държави. След една подобна суматоха и прибързано облекчение обаче следва отпускане. Тогава хората не реагират категорично на заплаха от тероризъм. Затова може някой да се възползва от това отпускане. Това е психологическа атака\", обясни експертът.\n                    \n                    \n                \r\n                \r\n                \r\n                \r\nАлександър Ненов го подкрепи и заяви, че подобни заплахи се въртят от години в интернет пространството в цял свят.\n\r\n\"Безкрайната свобода, която интернет дава, ни поставя в робство над инструментите, които той е предоставил на абсолютно всеки. Подобен тип заплахи се въртят от години в цял свят. Винаги има начин да се достигне до извършителите. Вече е ясно, че съобщенията са изпратени от сървър в Швейцария. Най-вероятно ще се стигне до някоя африканска държава\", каза той пред \n\r\n ", "date": "2019.08.22", "title": "Серията бомбени заплахи: Опит за всяване на страх и паника"}
{"url": "https://www.dnes.bg/sport/2019/08/22/ivet-lalova-s-vtori-zlaten-medal-v-turciia.420463", "text": "Ивет Лалова спечели втори златен медал в Супер лигата на клубното първенство на Турция по лека атлетика в Бурса. В спринта на 200 м състезаващата се за ЕНКА българка финишира 23,02 сек (+1.0 м/сек), като изпревари конкурентките си с над секунда, съобщи БНР. \n\n\r\nВтори стана Мизгин Ай (Фенербахче) с 24.10 сек.\r\nИвет спечели и старта на 100 м в първия ден на състезанието, а щафетата на ЕНКА на 4 по 100 м с Лалова на последен пост бе декласирана.\r\nВ спринта на 200 м при мъжете се наложи световният и европейски шампион Рамил Гулиев (Фенербахче). Той изпревари само с 0.01 сек съперника си от ЕНКА Джак Али Харви – 20.91 сек срещу 20.92 сек.\r\nСъщо стотна раздели първите двама на 100 м, като Гулиев бе надбяган от другия ямаец, носещ екипа на Турция в редиците на ЕНКА - Енмре Зафер Бърнс, с 10.03 сек срещу 10.04 сек.\r\n ", "date": "2019.08.22", "title": "Ивет Лалова с втори златен медал в Турция"}
{"url": "https://www.dnes.bg/obshtestvo/2019/08/22/psihichno-bolna-tormozi-cial-blok-za-kmetstvoto-problem-niama.420477", "text": "Цял блок във Варна живее в омагьосания кръг на проблем с психично болна съседка.\n\r\nВъзрастната жена е на 72 години и живее в общинско жилище повече от 30 години. \n\r\nХората в блока разказват, че ги притеснява шума, на който са подложени, жената хвърляла предмети, плашила децата.\n\r\n\"Проблемите започнаха от 4 години. Аз живея над нея. Почти всяка вечер се чува блъскане, чукане, викане. Агресивна е, употребява алкохол\", заяви Димитър Николов пред Нова тв.\n\r\nМиналата година едва не подпалила жилището си. \n\r\n\"Събирахме подписка от входа, внесохме я в съда. Решението беше, че не е опасна за нас. Според нас обаче тя е опасна за живущите в блока и за околните. Много деца от входа са стресирани от нея. Няма реакция и от кметството\", заяви друга съседка.\n                    \n                    \n                \r\n                \r\n                \r\n                \r\nА за местните власти условието да продължи да живее в апартамента е да си плаща наема и сметките, нещо което тя правела. \n\r\n\"Действително и колежките се притесняват от поведението на госпожата. Затова много често при проверка на въпросното жилище, те търсят съдействие от синовете на въпросната госпожа. На нас ни трябват твърди, неопровержими доказателства, че въпросната жена е опасна и нарушава обществения ред. Предприели сме редица мерки, но се оказа, че има подаден един единствен сигнал миналата година от съсед\", обясни Николай Костадинов, кмет на район \"Владислав Варненчик\".\n\r\nОт прокуратурата твърдят, че жената не застрашава нито собствения си живот, нито този на околните.", "date": "2019.08.22", "title": "Психично болна тормози цял блок, за кметството - проблем няма"}
{"url": "https://www.dnes.bg/index/2019/08/22/pada-vyzrastovata-granica-v-mvf-iskat-si-kristalina-georgieva.420433", "text": "Международният валутен фонд (МВФ) съобщи вчера, че неговият Изпълнителен съвет е препоръчал да отпадне възрастовата граница за поста управляващ директор на фонда. Това е необходимо, за да може Кристалина Георгиева, която е номинирана от Европейския съюз за поста, да бъде одобрена, предаде Ройтерс.\n\n\r\n\n\r\n24-членният Изпълнителен съвет на МВФ препоръча промяната да бъде утвърдена от Управителния съвет на МВФ, включващ представители на всичките 189 страни членки на Фонда. Така МВФ ще последва примера на Групата на Световната банка, в която няма възрастово ограничение, пише БТА. \r\n                \r\n                \r\n                \r\nСега правилата на МВФ изискват управляващите директори да бъдат под 65 години, когато встъпят в длъжност и не могат да продължат да я заемат след като навършат 70 години. Георгиева, която си взе отпуск като главен изпълнителен директор на Световната банка, навърши 66 години миналата седмица, посочва Ройтерс.\n\r\nДиректорите на МВФ препоръчват също да се премахне правилото, според което след навършване на 70 години ръководителят на МВФ трябва да напусне поста си, предаде Франс прес\n\r\nГласуването на препоръките ще протече от 21 август до 4 септември и за приемането им ще е необходимо обикновено мнозинство.\n\r\nМВФ припомня в комюникето си, че кандидатурите за приемник на Кристин Лагард начело на фонда все още могат да бъдат депозирани до 6 септември. Избирането на новия шеф на МВФ ще се състои най-късно на 4 октомври.", "date": "2019.08.22", "title": "Пада възрастовата граница в МВФ – искат си Кристалина Георгиева "}
{"url": "https://www.dnes.bg/obshtestvo/2019/08/22/sreshtu-60-leva-stavate-policai-no-s-falshiva-znachka.420432", "text": "Само срещу 60лв. може да бъде закупена значка на Национална полиция в популярен сайт за онлайн търговия. Продавачите предлагат и фалшиви полицейски униформи, които всеки може да закупи, съобщава „Монитор“.\n\n\r\nИнтернет продавачите предлагат все по-разнообразна стока в своите онлайн магазини или профили в популярни сайтове за търговски обяви. Нерегулирано търговците обявяват за продажба различни отличителни знаци на Национална полиция.\n\r\nПритежанието на подобни фалшиви артикули би могло да застраши обществената сигурност, тъй като са достъпни за всеки потребител. Само с няколко „клика“ всеки може да закупи нужната екипировка, за да заприлича на полицейски служител – от значка до светещ буркан за автомобила, и да влезе в ролята на истински униформен.\n                    \n                    \n                \r\n                \r\n                \r\n                \r\nПродаването и използването на подобни униформи и отличителни знаци обаче е престъпление, което се наказва спрямо Наказателния кодекс. Текстовете предвиждат лишаване от свобода до три години или пробация на граждани, които държат или носят служебни знаци в нарушение на Закона за Министерството на вътрешните работи, Закона за отбраната и въоръжените сили на Република България, Закона за изпълнение на наказанията и задържането под стража или Закона за съдебната власт.", "date": "2019.08.22", "title": "Срещу 60 лева ставате полицай, но с фалшива значка "}
{"url": "https://www.dnes.bg/blizak-iztok/2019/08/22/izrael-strelia-po-sobstven-pytnicheski-samolet-misli-go-za-siriiski.420434", "text": "Израелските военни съобщиха вчера, че открили огън по израелски пътнически самолет над Голанските възвишения, след като го взели за сирийски, съобщи ТАСС, като се позовава на пресслужбата на израелската армия.\n\r\n\r\n\"Армейските сили на Голанските възвишения са засекли летателен апарат, който вероятно идваше откъм Сирия и би могъл да представлява реална заплаха, поради което откриха огън по него. Разбирайки, че това е израелски граждански самолет, те прекратиха стрелбата\", се посочва в комюникето, пише БТА. \r\n\r\n\"Това е сериозен инцидент, който се разследва\", добавили военните, които не уточнили типа на летателния апарат.", "date": "2019.08.22", "title": "Израел стреля по собствен пътнически самолет, мисли го за сирийски "}
{"url": "https://www.dnes.bg/obshtestvo/2019/08/22/nad-170-hiliadi-semeistva-se-nujdaiat-ot-pomosht-za-otoplenie.420435", "text": "Общият брой на подадените заявления - декларации в Агенцията за социално подпомагане /АСП/ за отпускане на целева помощ за отопление за отоплителния сезон 2019/2020 е 172 171 към 19 август. Издадените заповеди за отпускане са 112 369, съобщиха от Агенцията. До този момент са издадени 13 792 заповеди за отказ, пише БТА. \n\r\n\n\r\nСпрямо същия период на миналата година са подадени с 33 299 повече заявления за отопление, заповедите за отпускане на помощите към 20 август миналата година са били 86 956, а тези за отказ 10 335.\n                    \n                    \n                \r\n                \r\n                \r\n                \r\nДокументи за помощ за отопление се подават от 1 юли до 31 октомври. Нуждаещите се от този вид социална подкрепа могат да подават документи в дирекциите \"Социално подпомагане\" по настоящия си адрес. Заявлението-декларация за отпускането на целева помощ за отопление може да се получи от съответната дирекция \"Социално подпомагане\", по настоящ адрес или да се изтегли от интернет страницата на Агенцията за социално подпомагане - меню \"Социално подпомагане\", раздел 1 \"Социални помощи\", секция \"Документи\".\n\r\nВ средата на юли министърът на труда и социалната политика Бисер Петков издаде заповед за определяне на месечния размер на помощта за отопление на 93,18 лв., което е с 24,5 на сто повече в сравнение с миналия зимен сезон. Общата стойност на помощта, която се изплаща от Агенцията за социално подпомагане за периода 1 ноември - 31 март, се повиши с 91,75 лв. - от сегашните 374,15 лв. на 465,90 лв.\n\r\nНовите текстове в Наредбата за условията и реда за отпускане на целева помощ за отопление регламентират, че базата за определяне на размера на помощта нараства от 385 киловатчаса на 500 кВтч. Причина за увеличението на помощта са и определените от Комисията за енергийно и водно регулиране по-високи цени на електрическата енергия, които влязоха в сила от 1 юли.\n\r\nПредприети са и мерки, за да не се отпусне отпадане на хора от енергийно подпомагане поради увеличението на пенсиите от 1 юли с 5,7 на сто. С промените в нормативната уредба е разширен и обхватът на подпомаганите хора и семейства чрез увеличаване на индивидуалните коефициенти за достъп до целевата помощ. Най-голямо е увеличението за рисковите групи - възрастните хора и особено онези от тях, които живеят сами, хората с увреждания и родителите, отглеждащи сами децата си, включени в образователния процес. Прогнозите са, че това ще увеличи с около 45 000 подпомаганите семейства, като броят им ще достигне 255 000. През миналия отоплителен сезон (2018-2019 г.) с целева помощ за отопление са били подпомогнати 209 647 лица и семейства. Справката на АСП сочи, че за отоплителен сезон 2018/2019 общият брой подадени заявления е 250 160.\r\nДо момента най-много подадени заявления са регистрирани в областите Благоевград, Враца, Пловдив, Плевен и София-област, а най-малко в областите Добрич, Ямбол, Габрово, Силистра и Перник.\n\r\nНай-желани са помощите за твърдо гориво под формата на пари за покупката му. До момента са издадени 100 200 заповеди за отпускане, докато през същия период на миналата година те са били 78 380. Заповедите за отпускане на твърдо гориво в натура към 19 август са 2116, за ел.енергия - 8795, за топлоенергия - 1156. Най-слабо е търсенето на природен газ - 102 отпуснати заповеди.\n\r\nПричините за отказ за отпускане на помощи за отопление по нормативни основания са доход над диференцирания минимален доход за отопление; регистрация като ЕТ и като собственици на капитал на търговско дружество; притежание на недвижим източник на доходи; прехвърляне срещу заплащане на жилищен, вилен имот и/или идеални части от тях през последните 5 години; прехвърляне срещу заплащане на селскостопански, горски имот и/или идеални части от тях през последните 5 години; прехвърляне чрез договор за дарение собствеността върху жилищен, вилен имот и/или идеални части от тях през последните 5 години; прехвърляне чрез договор за дарение собствеността върху селскостопански, горски имот и/или идеални части от тях през последните 5 години; липса на необходимата регистрация в Дирекцията \"Бюро по труда\".", "date": "2019.08.22", "title": "Над 170 хиляди семейства се нуждаят от помощ за отопление "}
{"url": "https://www.dnes.bg/notifikacii/2019/08/22/indoneziia-spria-interneta-bori-se-s-protestite-v-stranata.420437", "text": "Индонезия спря вчера интернета в провинциите Папуа и Западна Папуа, в опит да попречи на разпространяването на протестите, предизвикани от малтретирането на папуаски студенти на остров Ява, съобщи ДПА.\n\r\nИнтернет връзките ще бъдат прекъснати докато ситуацията не се нормализира, заяви говорител на министерството на комуникациите и информационните технологии, пише БТА. \n\r\nИндонезийските власти изпратиха подкрепление от 1200 полицаи и 300 военни в Западна Папуа, където избухна най-голямото насилие тази седмица. Демонстранти опожариха традиционен пазар и правителствени сгради в град Факфак вчера, но ситуацията е под контрол, съобщи полицията. \n\r\nНяма сведения за жертви през трите дни на многохилядни протести. Те бяха в отговор на грубите действия на полицията срещу папуаски студенти в провинция Източна Ява, които миналия петък призоваха за независимост на родината им. Полицаи нахлуха в общежитие на папуаски студенти в Сурабая, втория по големина град в Индонезия, и за кратко задържаха десетки студенти по обвинение, че са осквернили индонезийския национален флаг.", "date": "2019.08.22", "title": "Индонезия спря интернета – бори се с протестите в страната "}
{"url": "https://www.dnes.bg/world/2019/08/22/silno-zemetresenie-v-indiiskiia-okean.420440", "text": "Земетресение с магнитуд 6 стана в южната част на Индийския океан, съобщи Геоложкият институт на САЩ, цитиран от ТАСС.\r\n\r\nЕпицентърът на труса бил на 1021 км югозападно от град Кингстън на австралийския остров Тасмания. Огнището е било на 10 км дълбочина, пише БТА. \r\n\r\nНяма постъпили сведения за жертви, разрушения или опасност от цунами.", "date": "2019.08.22", "title": "Силно земетресение в Индийския океан"}
{"url": "https://www.dnes.bg/stranata/2019/08/22/lovech-otbeliazva-142-godini-ot-osvobojdenieto-na-grada.420439", "text": "С панихида, гражданско поклонение, изложби и концерт днес в Ловеч ще отбележат 142 години от Освобождението на града от османско иго и установяване на местно управление.\n\r\nПрограмата ще започне в 16,30 часа с панихида за загиналите за Освобождението на Ловеч и благодарствен молебен в катедрален храм \"Света Троица\". Ще бъдат поднесени и цветя на паметника в двора на църквата.\n\r\nСлед това, от 17.00 часа едновременно ще бъдат поднесени венци и цветя на паметната плоча на Цачо Шишков, на Кървавия паметник в кв. \"Дръстене\", на паметника на Гложенеца в парк \"Стратеш\". Цветя ще бъдат поставени и на Черния паметник, както и на паметниците в Алеята на българо-руската дружба в парк \"Стратеш\".\n                    \n                    \n                \r\n                \r\n                \r\n                \r\nОт 16.00 часа в изложбена зала \"Вароша\" ще бъдат представени проектите на участниците в конкурса за концепция за преустройство на бившата казарма.\n\r\nЧестванията ще продължат в 17.30 часа с гражданско поклонение и тържествен военен ритуал по поднасяне на венци и цветя на Белия паметник в парк \"Стратеш\".\n\r\nВечерта от 18.15 часа в Янковата къща ще бъде открит националният пленер \"Дувари\", а след това е концертът на трио \"Тенорите\" на площад \"Тодор Кирков\". При лошо време концертът ще се състои в салона на Ловчанско читалище \"Наука -1870 г.\"", "date": "2019.08.22", "title": "Ловеч отбелязва 142 години от Освобождението на града"}
{"url": "https://www.dnes.bg/kino/2019/08/22/liatno-kino-shte-zaradva-jitelite-na-gabrovo.420441", "text": "Лятно кино на открито в Парка на смеха открива за трета поредна година Музеят на хумора и сатирата. Екранът ще е на фасадата на музея до скулптурите на Дон Кихот и Санчо Панса. Партньори на филмовата програма са Руският културно-информационен център и Чешкият център. Това съобщи Светлана Михайлова от музея, пише БТА. \n\n\n\r\nГабровци и гостите на града ще се насладят на четири, изпълнени с много смях и добро настроение комедийни вечери. Всяка от тях ще започва в 20,15 часа с един от незабравимите филми на великия комик Чарли Чаплин, а от 20,30 при свободен вход ще бъдат излъчени четирите филма, които са със субтитри.\n\r\nДнес ще бъде показана 86-минутната руска комедия от 2011 година \"На въдицата\". Режисьор е Наталия Углицких, музиката е на Глеб Матвейчук, Андрей Комисаров, Михаил Смирнов, а в ролите са Екатерина Вилкова, Константин Крюков, Марат Башаров, Игор Уголников, Максим Матвеев.\n                    \n                    \n                \r\n                \r\n                \r\n                \r\nНа 23 август е прожекцията на 88-минутната руска комедия \"Иван Василиевич сменя професията си\", която е по мотиви от пиесата на Михаил Булгаков - \"Иван Василиевич\". Режисьор е Леонид Гайдай, сценаристи са Владлен Бахнов и Леонид Гайдай, а в ролите участват Юрий Яковлев, Леонид Куравльов, Александър Демяненко, Наталия Селезньова.\n\r\nНа 29 август е прожекцията на филма \"Шегата\"/1968/ - с режисьор Яромир Иреш по сценарий на Милан Кундера и Яромир Иреш. Според анотацията това е един от последните филми на Чехословашката нова вълна, забранен за показване в течение на 20 години. Лентата разказва за проваления заради младежка шега живот на героя Лудвик Ян и гротескно завършилия му опит да си отмъсти. Екранизацията на едноименния роман от Милан Кундера майсторски пресъздава основните му теми за белязаните от комунистическите репресии човешки съдби, за унищожаването на селото и неговите традиции, за духовната и материалната нищета и разрушените човешки отношения. Проникновената картина на епохата е пронизана от вечния въпрос за правото на човека сам да въздава справедливост.\n\r\nПоследната прожекция - на 30 август, е на филма \"Аз, печалният бог\" /Чехословакия, 1969/. Режисьор е Антонин Кахлик, сценарият е на Милан Кундера и Антонин Кахлик, а в ролите участват Милош Копецки, Павел Ландовски, Хана Лелитова, Иржина Ираскова. ", "date": "2019.08.22", "title": "Лятно кино ще зарадва жителите на Габрово "}
{"url": "https://www.dnes.bg/notifikacii/2019/08/22/sasht-prodavat-66-iztrebitelia-na-taivan-kitai-gneven.420443", "text": "Китай осъди планираната продажба на 66 изтребителя Ф-16 от САЩ на Тайван за 8 милиарда долара и обеща да санкционира участващите в този договор американски фирми, предадоха Франс прес и ТАСС, цитирани от БТА.\r\n\r\n\"Китай ще вземе всички подходящи мерки за защита на интересите си, включително с налагане на санкции върху американските компании, които са замесени в тази продажба на оръжия на Тайван\", заяви говорителят на китайското външно министерство Гън Шуан.\n\r\n\"Искаме САЩ да се придържат към съвместните договорености и незабавно да анулират планираните доставки. В противен случай за всички последствия ще отговаря Вашингтон\", добави той.", "date": "2019.08.22", "title": "САЩ продават 66 изтребителя на Тайван, Китай гневен "}
{"url": "https://www.dnes.bg/eu/2019/08/22/trymp-napadna-datskiia-premier-iska-uvajenie-kym-sasht.420444", "text": "Датската министър-председателка Мете Фредериксен заяви, че не вижда необходимост да се впуска в словесна война с американския президент Доналд Тръмп, след като той окачестви начина, по който тя отхвърли идеята му да купи Гренландия, като \"неприятен\" и \"неуместен\" предаде ДПА.\n\r\n\"Няма нужда да влизам в словесна война с когото и да било, дори с президента на САЩ“, заяви Фредериксен по датската обществена телевизия. Тя отбеляза, че не е чувствала, че трябвало да използва други думи, когато отхвърлила идеята за купуването на автономната датска територия от САЩ като \"абсурден разговор\".\n\n\n\r\n                    \n                    \n                \r\n                \r\n                \r\n                По-рано вчера Тръмп нарече изявлението на Фредериксен \"неуместно\" и заяви, че Съединените щати заслужават повече уважение от Дания за това, че са предложили идея, която е възниквала в миналото. \"Това не беше добър начин да се каже нещо\", заяви президентът пред репортери в Белия дом. \"Те можеха просто да кажат не, предпочитаме да не го правим или предпочитаме да говорим за това\".\n\r\nСлед като узна за реакцията на Фредериксен, Тръмп обяви във вторник, че отлага планираната си за следващия месец визита в Копенхаген. Датската министър-председателка заяви, че е научила тази новина \"със съжаление и изненада\".\n\r\nНасрочената за 2-3 септември визита щеше да стане благоприятна възможност \"да честваме близките отношения на Дания със САЩ, които остават един от най-близките съюзници на Дания\", заяви Фредериксен пред журналисти в Копенхаген.\n\r\nДатският външен министър Йепе Кофод обсъди с американския държавен секретар Майк Помпейо въпроса за Гренландия и по-късно написа в Тwitter, че двамата са имали \"откровен, приятелски и конструктивен разговор\", който потвърдил силните връзки между двете страни, пише БТА.\n\r\n ", "date": "2019.08.22", "title": "Тръмп нападна датския премиер, иска уважение към САЩ"}
{"url": "https://www.dnes.bg/obshtestvo/2019/08/22/desi-radeva-pishete-me-otgovorna-za-vsichko-za-nap-za-apartamentgeit.420451", "text": "Съпругата на президента Румен Радев - Десислава, се засегна от публикации, в които се твърди, че шефът на НСО Данчо Дяков е подал оставка след натиск от нейна страна. \r\nПравителството вчера освободи Дяков от поста, който подаде оставка като посочи за това лични мотиви. \n Радева пък заяви иронично, че е \"виновна\" за всички трусове в държавата чрез пост в социалната мрежа Facebook.\n\r\n\"Приятели споделиха, че днес фактор.бг, оня сайт, обективният, достоверният, собственост на името-на-когото-не-бива-да-се-споменава, излязъл с дописка, че шефът на НСО подал оставка поради натиск от \"генерал Деси\". От мен, демек. Очаквам включване и от други подобни - обективни и достоверни сайтове\", пише тя.\n                    \n                    \n                \r\n                \r\n                \r\n                \r\n\"Хайде да се договорим с фактора и десетките производни нему. Пишете ме отговорна за всичко, с което не сте ок. И за НАП, и за свинската чума, и за търговския регистър, и за апартаментгейт, и за умиращите от студ старци по селата, и за опустяващите села, и за демографската криза, и за неспиращия поток заминаващи от Терминал 2, и за нефелните закони (имаме си даже закон за медиите). Ако щете и за \"Ало, Ваньо\", и за \"Ти си го избра\", и за ремонта на \"Графа\", и за чалганизираната ни нация (тук нямам предвид музикалните предпочитания). Накратко, пишете ме отговорна за каквото не ви оттърва. Не търсете виновни. Пишете мен! Поздравявам ви с нещо лежерно. Дишайте! Дишайте с пълни дробове! Дано помогне да преодолеете жлъчката, дето дъвчете!\", завършва първата дама.", "date": "2019.08.22", "title": "Деси Радева: Пишете ме отговорна за всичко - за НАП, за апартаментгейт "}
{"url": "https://www.dnes.bg/index/2019/08/22/receptata-dnes-kartofena-supa-s-mnogo-produkti.420340", "text": ":\r\n3 чаши обелени и нарязани картофи\r\n½ чаша нарязано селъри\r\n½ чаша нарязан кромид лук\r\n1 кубче пилешки бульон\r\n1 чаша вода\r\n1 чаена лъжица магданоз\r\n½ чаена лъжица сол\r\n1 щипка черен пипер\r\n2 чаени лъжици брашно\r\n1 и ½ чаши прясно мляко\r\n1 и ½ чаши настъргано сирене\r\n1 чаша нарязана шунка\r\n \r\n:\r\n \r\nВ голяма тенджера сложете картофите, целината (селъри), лука, бульона, водата и магданоза. Овкусете със сол и пипер. Варете, докато зеленчуците омекнат. В отделна купа смесете брашното с млякото и разбъркайте добре, за да не останат бучки. Добавете към супата, за да се сгъсти. Накрая добавете сиренето, шунката и изчакайте, докато сиренето се разтопи. Сервирайте.\r\n\r\n", "date": "2019.08.22", "title": "Рецептата Dnes: Картофена супа с много продукти "}
{"url": "https://www.dnes.bg/video-prognoza/2019/08/22/vremeto-dnes-goreshto-gradusite-stigat-37.420452", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nДнес ни очаква отново слънчево, дори горещо време. Преди обед ще има разкъсана облачност по Черноморието, а в следобедните часове в западните части на страната ще се появят облаци, но валежи не се очакват.\n\r\nМаксималните температури ще стигнат между 32 и 37 градуса в различните краища на страната, съобщи в \"България сутрин\" синоптикът Виолета Манчева.\n\r\nНад планините ще се развиват купести облаци. Максималната температура на 2500 метра ще е около 14 градуса, а на 1500 - около 20. \n\r\nПо Черноморието ще има краткотрайни мъгли и облаци, които ще се разсеят следобед. Температурите ще са между 28 и 30 градуса. Температурата на морската вода пък ще е между 25 и 27.\r\n                \r\n                \r\n                \r\nУтре над страната ще премине облачна вълна. Привечер в района на Силистра ще превали и прегърми. Температурите ще са между 31 и 36 градуса.\n\r\nВ събота и неделя повече облаци ще има в западните райони. В началото на следващата седмица ни очакват много слънчеви часове с температури между 30 и 36 градуса, каза още Манчева пред Bulgaria ON AIR.", "date": "2019.08.22", "title": "Времето днес: Горещо, градусите стигат 37"}
{"url": "https://www.dnes.bg/world/2019/08/22/svlachishta-v-kitai-vzeha-jertvi-35-dushi-sa-v-neizvestnost.420449", "text": "Най-малко девет души загинаха, а 35 са в неизвестност след свлачища, причинени от проливни дъждове, в югозападната китайска провинция Съчуан, съобщи държавната информационна агенция Синхуа.\r\n\r\nПороите са паднали във вторник.\r\n\r\nНад 100 000 души трябва да бъдат евакуирани и се нуждаят от помощ. \r\n\r\nДъждовете са причинили щети на пътища и мостове, 900 къщи, 20 големи и средни предприятия и две водохранилища. Те освен това са прекъснали водопроводи, нарушавайки водоснабдяването на над 58 000 души.\r\n\r\nСпасителните операции продължават.\r\n\r\nНад 260 души са загинали при наводнения в Китай през юли и август, сочат правителствени данни от вчера.\r\n ", "date": "2019.08.22", "title": "Свлачища в Китай взеха жертви, 35 души са в неизвестност "}
{"url": "https://www.dnes.bg/zvezdi/2019/08/22/operirat-dnes-aktiora-stefan-danailov.420447", "text": " на големия български актьор Стефан Данаилов.\n\n\n\r\nВ неделя той счупил тазобедрена става при падане в апартамента си в Приморско. Потърсил лекарска помощ едва на следващия ден, когато болките станали много силни.\r\nВъв вторник \r\nНазначени са допълнителни изследвания и консултации с водещи специалисти, предвид съпътстващите заболявания на Данаилов.", "date": "2019.08.22", "title": "Оперират днес актьора Стефан Данаилов"}
{"url": "https://www.dnes.bg/eu/2019/08/22/hiliadi-na-protest-v-praga-sreshtu-prezidenta-i-premiera.420446", "text": "Близо 5000 души участваха в Прага в протестна демонстрация срещу чешкия президент Милош Земан, обвиняван в симпатии към Русия и Китай, и срещу премиера популист Андрей Бабиш, обвиняван в сътрудничество с бившата тайна полиция преди 1989 г. и чието правителство на малцинството дойде на власт благодарение на подкрепата на комунистическата партия, предаде Франс прес.\n\r\nОрганизаторите на протеста избраха символичната дата 21 август, когато се навършват 51 години от интервенцията на войските на страните от Варшавския договор, смазали реформаторското движение \"Пражка пролет\", и 50-годишнината от жестокото потушаване от новия просъветски режим на масовите протестни демонстрации, избухнали спонтанно през август 1969 година.\n\r\n                    \n                    \n                \r\n                \r\n                \r\n                \"Ние имаме президент, които се ориентира към Москва и комунистически Китай, имаме премиер, който е сътрудничел на Държавна сигурност\", заяви пред събралите се на митинга 91-годишната Камила Моучкова, бивша телевизионна водеща, която в пряк ефир съобщавала през август 1968 г. за нахлуването на съветските войски.\n\r\n\"Трийсет години по-късно /след падането на комунистическия режим през 1989 г./ комунистите дават съвети на правителството. Те са навсякъде. Това е опасно\", каза Моучкова, аплодирана от демонстрантите.\n\r\nВчерашната демонстрация се състоя по призива на неправителствената организация \"Милион мигове за демокрацията\", която от април организира поредица от протести срещу Земан и Бабиш.\n\r\nНай-малко 137 души загинаха между август и декември 1968 г. в резултат на съветското нашествие в тогавашна Чехословакия, припомня агенцията, цитирана от БТА. През август 1969 г. най-малко петима чехи, сред които 14-годишен младеж, бяха убити от куршуми, а стотици други бяха ранени в Прага и Бърно от членове на \"Народната милиция\", съставена от верни на Москва комунисти.", "date": "2019.08.22", "title": "Хиляди на протест в Прага срещу президента и премиера"}
{"url": "https://www.dnes.bg/balkani/2019/08/22/zlatni-pensii-plashtali-v-gyrciia-po-24-000-na-mesec.420466", "text": "Гръцкото консервативното правителство на новия премиер Кириакос Мицотакис спря високите пенсии, които лявата СИРИЗА е отпускала на висши държавни служители. Бедните гръцки пенсионери са шокирани от липсата на социална справедливост, пише „Български новини“.\n\r\n„Златни пенсии са изплащани по време на СИРИЗА“, информираха на първа страница гръцките медии и поясняват, че рогът на изобилието е бил предназначен само за избрани хора – адвокати, директори на държавни компании и журналисти. \n\r\nДанни за тези случаи изнесе новият министър на труда Янис Вруцис.\n\r\n„Когато поех поста, заварих шокиращи данни. Заварих изчислени пенсии в размер от 10 хиляди евро до 20 и дори до 24 хиляди евро на месец! Поисках обяснения. Защото това означава, че на човек за десет години трябва да се изплатят 3 милиона евро“, каза той.\n                    \n                    \n                \r\n                \r\n                \r\n                \r\nПовече от година предишното правителство е било запознато със случая, но не реагирало, а дори подготвило документите за нова партида „златни пенсионери“.\n\r\nСъс заповед на министър Вруцис след гласуване в парламента се спира изплащането на тези пенсии, преизчисляват се, като се поставя таван от не повече от 4 хиляди евро пенсия на месец в редки случаи на осигуровки в изключително големи размери.\n\r\nОбикновените гръцки пенсионери, чиито пенсии по време на кризата бяха орязани точно 12 пъти, са шокирани след разкритията и го нарекоха „трагедия“.\n\r\nПремахва се и задължителната досега атестация на предишния работодател за причините за напускане на служителя.\r\n ", "date": "2019.08.22", "title": "\"Златни\" пенсии плащали в Гърция – по €24 000 на месец!"}
{"url": "https://www.dnes.bg/obshtestvo/2019/08/22/speshno-operiraha-myj-s-probodni-rani-v-syrceto.420471", "text": "Пациент с прободни рани в сърцето е опериран по спешност от екип на УМБАЛ \"Св. Екатерина\" съобщиха от здравното заведение. \r\nТой е постъпил от УМБАЛСМ \"Н. И. Пирогов\".\r\nПострадалият е бил с прободно нараняване на сърцето с масивно кървене и тампонада. При извършената незабавна оперативна интервенция са установени пет наранявания в лява гръдна половина, три от които проникват в гръдния кош.\r\nУстановява се също голямо количество кръв в перикарда и нараняване на лява сърдечна камера. Обработена е и прободна рана в левия бял дроб. След оперативните интервенции пациентът е настанен в реанимация.\r\nВ момента е на самостоятелно дишане, стабилен и без опасност за живота.", "date": "2019.08.22", "title": "Спешно оперираха мъж с прободни рани в сърцето"}
{"url": "https://www.dnes.bg/sofia/2019/08/22/trygnaha-pyrvite-e-skuteri-v-gradskiia-transport-na-sofiia.420473", "text": " Слуховете, че у нас ще имаме градска транспортна мрежа от елекрически скутери вече се превърнаха в реалност, като дори имаме и първия играч на пазара в лицето на американската компания Lime, научаваме от страницата на .\r\n„Започваме със 150 скутера из столичните улици. Броят им ще се увеличава с времето. Ще видим къде ги карат хората и според тяхното търсене ще предложим повече скутери. Цената на този етап е 1,50 лв. за отключване на скутера и по 30 ст. за всяка следваща минута“, коментира Тамаш Тот - оперативен директор за компанията.\r\nСкутерите ще бъдат налични целогодишно, макар и не в максималния си капацитет, тъй като при нормално поддържане на пътната обстановка в столицата не би било проблем тротинетките да се движат дори през зимата.\r\n                    \n                    \n                \r\n                \r\n                \r\n                В момента се работи по съставянето на регулация, която да наложи правила за движение на новия вид обществен транспорт. Все пак очакванията са в обозримо бъдеще все повече хора да предпочитат този метод на предвижване пред висенето в задръствания с автомобила си.\r\n", "date": "2019.08.22", "title": "Тръгнаха първите е-скутери в градския транспорт на София"}
{"url": "https://www.dnes.bg/notifikacii/2019/08/22/zastreliaha-mlad-myj-dokato-spial-podozirat-jena-mu.420487", "text": "Мъж на 29 години от село Гранит, община Братя Даскалови, е открит прострелян в дома му. \n\r\nСигналът е подаден в четвъртък от роднини на жената, с която живеел на семейни начала. \n\r\nОт ОД на МВР Стара Загора потвърдиха информацията, в хода на още незавършилия първоначален оглед се изяснило, че смъртта е в резултат от изстрел, произведен с ловна пушка от непосредствена близост.\n\r\nПри появата на униформените жената на убития разказала, че съпругът й се прибрал преди полунощ почерпен, двамата се скарали доста яростно и тя дори отнесла няколко шамара, но в последствие всичко утихнало и той си легнал да спи, пише \"Монитор\".\n\r\nВ просъницата жената чула как се отваря вратата на стаята, в тъмното проехтял един-единствен изстрел, след което спящия в кревата мъж само изхъркал и умрял.\r\n                \r\n                \r\n                \r\nСпоред жителите на Гранит убитият имал доста конфликтен характер, често пийвал и вдигал скандали на съпругата си, с която нямали формално сключен брак. \n\r\nВ същата къща живеели двете деца на жената от предходно й съжителство с друг ром.\n\r\nКриминалистите работят по различни версии, сред тях е и убийството да е извършено от битата съпруга. \n\r\nИздирва се оръжието, с което е извършено престъплението.\r\n ", "date": "2019.08.22", "title": "Застреляха млад мъж, докато спял, подозират жена му "}
{"url": "https://www.dnes.bg/stranata/2019/08/22/nad-70-hil-praseta-veche-sa-umyrtveni-v-rusensko.420485", "text": "Огнищата с африканска чума по дивите свине в област Русе вече са с три повече - край селата Просена, Мечка и Писанец. Така зоните, в които са открити заразени диви свине, са осем.\n\nТова съобщи д-р Николай Ненов от Областната дирекция по безопасност на храните в Русе на заседание на областната епизоотична комисия.\r\nТой съобщи още, че до момента в региона са умъртвени по хуманен начин 70 440  прасета. Предстои да бъдат евтаназирани още 4500 животни от  индустриална ферма край село Караманово. Умъртвяването по хуманен начин  там се извършва от вчера, предаде БТА.\r\nНенов каза още, че ръководството на свинекомплекса в Голямо Враново,  където също има огнище на болестта, е отправило запитване към  Министерството на земеделието и храните, като целта е да се запазят част  от животните във фермата.\r\n                    \n                    \n                \r\n                \r\n                \r\n                По думите му през седмицата двама експерти от Германия са били на посещение в региона. Целта им е да изготвят експертиза за всички засегнати индустриални ферми в Северна България. Идеята на епизоотичното проучване е да се проследи по какъв начин е влязъл вирусът в дадения свинекомплекс.\r\nНенов обясни, че това ще помогне на стопаните да се защитят по-добре при ново зареждане на фермите си със свине.\r\n ", "date": "2019.08.22", "title": "Над 70 хил. прасета вече са умъртвени в Русенско"}
{"url": "https://www.dnes.bg/akoshtete-vqrvaite/2019/08/22/kak-da-vpechatlite-myja-ot-zodiia-telec.420421", "text": "Той е тих, понякога труден за разгадаване и невинаги е инициативен. Мъжът Телец – ако имате интерес към него и очаквате той да действа, може да се наложи да почакате и то не защото не ви харесва. Не бърза в нищо.\r\nКак да привлечете вниманието му? Телецът се управлява от планетата на любовта Венера и за него е важно жената да бъде приятна за гледане. От друга страна, би искал визията ѝ да не е натрапчива или провокативна, но да е модерна, актуална.\r\nМоже би ви е направило впечатление, че мъжът Телец е малко по-сдържан към жените. Понякога дори му е трудно да направи първата крачка. За някои неща е и малко консервативен, затова не бъдете твърде настоятелна или агресивна към него, за да не го дистанцирате от себе си.\r\n                    \n                    \n                \r\n                \r\n                \r\n                Най-добрият подход е да започнете случаен разговор с него, без да показвате, че имате някакъв интерес към личността му. Говорете за работа, за храна, тъй като Телецът определено е знак, който обича хубавата храна и питиета.\r\nДруго, което е много важно, е да не бързате. Мъжете родени под този зодиакален знак не обичат промените, а новите връзки са вид промяна за него. Дайте му време и бъдете търпеливи.\r\nВеднъж щом сте привлекли вниманието му ще разберете, че мъжът Телец държи на секса и знае как да му се наслаждава.\r\nС какво може да го впечатлите? Хубавата храна! Пригответе му нещо вкусно, експериментирайте с вкусовете и създайте приятна обстановка. Естетиката е изключително важна за този знак. Ако не сте добра в готвенето, изберете добър ресторант, в който храната е на ниво, а обстановката подклажда любовното настроение.\r\n", "date": "2019.08.22", "title": "Как да впечатлите мъжа от зодия Телец? "}
{"url": "https://www.dnes.bg/stranata/2019/08/22/otnemat-licenza-na-firmata-koiato-podpali-struma.420484", "text": "Фирмата, която е струпала отпадъците под 62-ия километър на магистрала \"Струма\" край Дупница, които се подпалиха и повредиха пътното съоръжение, е в процедура по отнемане на лиценза, съобщават за  от Министерството на околната среда и водите. \n\r\nОказва се, че \"Феникс Дупница\" дори не е имала издадено разрешително за дейности за съхранение на отпадъци в този район, в други два - съвсем различни. \n\r\nПри проверка на терена на 23 май 2019 г. експертите от РИОСВ са установили незаконно депониране на отпадъци на мястото под виадукта на автомагистрала “Струма”, поради което е издаден констативен протокол и предписание те да бъдат преместени и почистени до 31 юли 2019 г.\n                    \n                    \n                \r\n                \r\n                \r\n                \r\nФирмата обаче не изпълнила предпосанието и са й съставени още два акта - за съхранение на неопасни отпадъци на неразрешено за това място и за неизпълнение на предписание по Закона за управление на отпадъците.\n\r\nЗаради нарушенията обаче \"Феникс Дупница\" ще се раздели и с разрешението си да складира боклуци в другите два района - РИОСВ Перник ще премине към процедура по отнемане на разрешението на дружеството за извършване на дейности с отпадъци след изтичане на законовия срок за обжалване на издадените актове и наказателни постановления.\n\r\n\"Засега в правомощията на РИОСВ Перник е само да издаде предписание за отстраняване на отпадъците към собствениците на терените. Това са община Дупница и АПИ и тези предписания вече са издадени\", казват пред изданието от МОСВ.\n\r\nТе трябва да отстранят намиращите се в тяхната собственост отпадъци. За АПИ срокът е до 2 септември 2019 г., а за общината - до 19 септември 2019 г. Самата конструкция е сериозно увредена от пожара, но резултатите от експертизата ще бъдат обявени в петък.\n\r\n\"Направени са тестове за устойчивост на носещите конструкции, за изместване на лагери и греди. В края на седмицата те ще бъдат обобщени и тогава ще знаем дали може от идната седмица примерно да пуснем движението само в по една лента в една посока\", казва професор Олег Асенов - член на управителния съвет на пътната агенция. \n\r\nСпоред него имало индикации, че носещата конструкция на северното платно е по-увредена и вероятно там пускането на движението ще се забави.", "date": "2019.08.22", "title": "Отнемат лиценза на фирмата, която подпали \"Струма\""}
{"url": "https://www.dnes.bg/stranata/2019/08/22/vyzrastno-semeistvo-zagina-blysnaha-se-chelno-v-dyrvo.420481", "text": "Възрастно семейство е загинало, след като край Златарица в сряда, съобщиха от МВР - Велико Търново.\r\nИнцидентът станал сутринта на пътя от общинския център към село Росно. 85-годишният Димитър от Габрово и съпругата му Цанка (80 г.) пътували с лек автомобил „ВАЗ“.\r\nВодачът на автомобила изгубил управление, колата напуснала пътното платно и се забила в крайпътно дърво.\r\n Наложило се пожарникари от Елена да оказват съдействие, за да бъде изваден от деформираното купе пострадалия водач, който починал от раните в болницата си по-късно.\r\nПо случая се води разследване в полицията в Елена.", "date": "2019.08.22", "title": "Възрастно семейство загина, блъснаха се челно в дърво  "}
{"url": "https://www.dnes.bg/sofia/2019/08/22/elektricheskite-skuteri-trygnaha-v-sofiia-no-po-djoba-li-sa-ni.420492", "text": "От днес в София тръгва услугата за споделени електрически скутери Lime. Но дали тя ще е по джоба на българина?\r\nНа пръв поглед, цената изглежда нормална – 1,50 за отключване на скутера и по 30 стотинки за всяка минута от ползването му. Когато пресметнеш крайната сума обаче излиза, че да наемеш малката машинка е по-скъпо, отколкото да си вземеш такси или да си наемеш Spark. Електрическата кола под наем е 0,29 стотинки на минута, като първите 12 минути струват 3,48 лева. \n\r\nЗа около километър и половина, които изминаваш за около 10 минути, цената на скутера излиза на 4,50 лева.\r\nПо света цената на Lime е подобна. В Букурещ е малко по-евтино, като цената за отключване е 3 леи, което означава 1,24 лв., а за всяка минута се плаща 25 стотинки.\r\n                    \n                    \n                \r\n                \r\n                \r\n                В Атина пък е малко по-скъпо. Там отключваш скутера срещу 1 евро и се возиш за 16 евроцента на минута.\r\n\n\r\nЗа сега Lime е единствената фирма, която предлага подобна услуга на българският пазар, а София е първата източноевропейска столица, която може да се похвали със споделени електрически скутери. Очаква се обаче да се появи конкуренция, която, може би, ще свали цените на услугата. Или пък ще ги повиши?\r\nПред електрическите скутери стои и друг въпрос – ще успеят ли да се справят със зимата и снега, които могат да изтощят батериите им за няколко минути.\r\nОстава открит въпроса и дали столицата ни е готова да поеме този нов поток от придвижващи се, достатъчни ли са велоалеите и ще има ли конфликт с пешеходците.", "date": "2019.08.22", "title": "Електрическите скутери тръгнаха в София, но по джоба ли са ни?"}
{"url": "https://www.dnes.bg/balkani/2019/08/22/parlamentyt-na-kosovo-se-razpusna-shte-ima-izbori.420494", "text": "Косовските депутати гласуваха за разпускане на парламента, което дава възможност за предсрочни избори след оставката на премиера Рамуш Харадинай, предаде Ройтерс.\n\n\r\nОбщо 88 депутати гласуваха \"за\" разпускане на 120-местния парламент. \r\n\r\nИзборите трябва да бъдат насрочени най-късно след 45 дни.\r\n\r\nХарадинай подаде оставка на 19 юли, след като бе извикан на изслушване в Специалният съд в Хага в качеството на заподозрян за военни престъпления, припомня БТА.\r\n ", "date": "2019.08.22", "title": "Парламентът на Косово се разпусна, ще има избори"}
{"url": "https://www.dnes.bg/obshtestvo/2019/08/22/pytuvame-poveche-vakanciiata-v-chujbina-ni-struva-sredno-kym-660-lv-na-chovek.420479", "text": "Средният разход при пътуване с лична цел е 198.34 лв. в страната и 658.74 лв. в чужбина през второто тримесечие на 2019 г. , по данни на НСИ.\r\nСъщевременно разходите на едно лице за професионално пътуване са средно 168.82 лв. в страната и 1 198.35 лв. в чужбина.\r\nС най-голям относителен дял в страната са разходите за храна - 37.8%, докато в чужбина са разходите за транспорт - 29.0%.\r\nВ периода април-юни 1 219.8 хил. българи са осъществили туристически пътувания.\r\nПреобладаващата част от тях - 75.7%, са пътували само в страната, 19.1% - само в чужбина, а 5.2% са пътували както в страната, така и в чужбина. В сравнение със същото тримесечие на 2018 г. общият брой на пътувалите на възраст 15 и повече навършени години нараства с 12.4%.\r\n                    \n                    \n                \r\n                \r\n                \r\n                През второто тримесечие на 2019 г. най-много са пътували българите на възраст 25 - 44 години - 548.0 хил., или 44.9% от всички пътували лица.\r\nВъв всички възрастови групи преобладава относителният дял на пътуванията в страната, като най-висок е при хората на възраст 65 и повече навършени години - 78% от пътувалите в тази възрастова група.\r\nЗа чужбина най-често заминават българите между 25 - 44 години - 19.9% от пътувалите в тази възрастова група.\r\nПо-голяма част от туристическите пътувания както в страната (46.2%), така и в чужбина (78.4%) са били с цел почивка и екскурзия.\r\n ", "date": "2019.08.22", "title": "Пътуваме повече, ваканцията в чужбина ни струва средно към 660 лв. на човек"}
{"url": "https://www.dnes.bg/eu/2019/08/22/nomer-edno-sme-stranata-s-nai-mrysniia-vyzduh-v-es.420460", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nБългария поведе още една класация сред държавите в Европейския съюз. Страната ни е с най-мръсния въздух и с най-много смъртни случаи, причинени от този факт. Основната причина е високото ниво на фините прахови частици.\r\n, според международно изследване.\r\n\"Вървим в обратната посока. Продължава да се говори за изключения от нови правила за емисиите за въглищни централи, даване на отсрочки - с цел да се запази икономиката, но плащаме други суми за здравни разходи\", коментира Меглена Антонова от \"Грийнпийс\".\r\nПо думи на Петър Киров от AirBG.info няма последователност във вземането на решенията за справянето на екологичните проблеми в България. Той коментира, че страната ни ще бъде съдена и за замърсяването със серен диоксид.\r\n                    \n                    \n                \r\n                \r\n                \r\n                \"При серния диоксид имаме много ясен източник на тези емисии - изгаряне на въглища или нефтени продукти. При него проблемът е, че той може да засили вече съществуващи състояния, свързани със сърдечни и белодробни проблеми\", обясни Антонова пред .\r\n\r\n\"Става въпрос за управление на енергетиката на държавно ниво - трябва да има ясна последователна позиция какви мерки да бъдат вземани. Взимат се решения, които са в ущърб на справянето с екологичните проблеми\", смята Петър Киров.", "date": "2019.08.22", "title": "Номер едно сме – страната с най-мръсния въздух в ЕС"}
{"url": "https://www.dnes.bg/temida/2019/08/22/miniu-staikov-ostava-v-aresta-nae-si-advokata-na-platini.420500", "text": "За пореден път спецапелативният съд отказа да пусне от ареста бизнесмена Миню Стайков, предава БТА. Той иска да бъде освободен, за да се лекува.\n\n\n\n\r\n\"След психиатрично изследване на Стайков станало ясно, че той се влошава\", каза адвокатката му и поиска специална експертиза, която да установи дали той може са продължи да стои там, защото е задържан повече от година.\n\r\nТова довело до симптоми на депресия и мисли на безнадеждност. Съдът обаче й отказа.\n\r\nПрокуратурата твърди, че Стайков правел опити да натиска свидетели да не говорят по разследването. Той пък обясни, че го изнудвали за цигари, за да кажат истината, че е зле здравословно.\n                    \n                    \n                \r\n                \r\n                \r\n                \r\n\"Искам да бъда освободен, защото ми трябва рехабилитация. И тъй като става дума за счетоводство и експертизи, които са направени, няма с какво да попреча\", каза Стайков.\n\r\nВ съдебната зала стана ясно, че разследването срещу него е удължено с още два месеца - до средата на септември. В същото време, вчера на Стайков били предявени по-прецизни обвинения, имало и нови разпити.\n\r\nСтайков ползва за защитник адвоката на бившия шеф на УЕФА Мишел Платини - Винсент Солари. Той обаче не се яви в съдебната зала днес.\r\n \r\nРешението на съда, според което Стайков може да извърши ново престъпление, е окончателно.", "date": "2019.08.22", "title": "Миню Стайков остава в ареста, нае си адвоката на Платини"}
{"url": "https://www.dnes.bg/stranata/2019/08/22/puf-paf-s-retro-lokomotiv-na-praznichniia-6-septemvri.420515", "text": "Пътуване с парен локомотив между Септември и Велинград организира БДЖ на 6 септември по повод Деня на Съединението на България.\r\nСпециалното пътуване ще се осъществи за всички клиенти на националния жп превозвач, които проявяват интерес към ретро подвижния състав и живописния маршрут. В празничния ден пътническата композиция ще бъде теглена от теснопътния парен локомотив № 609.76, доставен у нас точно преди 70 години, съобщиха от БДЖ.\n\r\nАтракционният влак ще замине от гара Септември в 10:35 ч., като при пристигането му във Велинград ще бъде организирано посрещaне от местната община. В обратното направление композицията с ретро локомотива ще потегли от гара Велинград в 16:15 ч.\n                    \n                    \n                \r\n                \r\n                \r\n                \r\nРетро влакът ще бъде украсен от сдружението \"За теснолинейката\", които ще се погрижат и за доброто настроение на пътниците. Композицията ще се движи в състав от шест пътнически вагона.\n\r\nЦената на билета за влака с парния локомотив № 609.76 между Септември и Велинград ще бъде 25.50 лв. за пътуване в двете посоки (с включени запазени места). Децата до 7-годишна възраст ще пътуват безплатно, без да ползват отделно седящо място, като при закупуване на билети е необходим документ, удостоверяващ тяхната възраст.\n\r\nНационалният железопътен превозвач напомня, че децата на възраст до 10 години задължително пътуват с придружител.\n\r\nПродажбата на билети и резервацията на запазени места за пътуване с атракционните влакове ще започне от петък (23-и август). Билети могат да бъдат закупени от железопътните бюра в столицата, както и от гарите София, Пловдив, Пазарджик и Септември.\r\n       ", "date": "2019.08.22", "title": "Пуф-паф с ретро локомотив на празничния 6 септември "}
{"url": "https://www.dnes.bg/obshtestvo/2019/08/22/falshivite-meili-za-postaveni-bombi-detska-shegichka.420522", "text": "Летището във Ванкувър, Канада, както и няколко канадски медии са станали жертва на фалшивите имейли с бомбена заплаха, съобщи главен инспектор Михаил Драгоданов, началник на сектор от отдел \"Киберпрестъпност\" в ГДБОП на брифинг по темата. \n\r\nСъобщенията са били изпратени от два различни имейла - от Швейцария и Сейшелите.\r\nДрагоданов обясни, че  е използван същият имейл провайдър - fok.li. Писмата в другите държави в Европа са били разпратени ден преди българските, каза зам.-директорът на ГДБОП Стоян Темелакиев.\r\nТой не изключва изпращачи на писмата да са и деца. \r\n\r\nВластите в Европа ще съдействат за разкриване на подателите.", "date": "2019.08.22", "title": "Фалшивите мейли за поставени бомби – детска шегичка? "}
{"url": "https://www.dnes.bg/obrazovanie/2019/08/22/orlin-aleksiev-za-evoliuciiata-na-obrazovatelnata-sistema.420528", "text": "През годините образователните модели се променяха в крак с развитието на обществото, адаптирайки се към обстоятелствата и нуждите на всяка епоха. Логично, днешната образователна реалност няма нищо общо с тази преди векове. Днес Столична община разчита на различни механизми за финансиране на инфраструктурните промени, поясни Орлин Алексиев, председател на Съвета за управление на Специализирания общински приватизационен фонд.\n\r\nАко се върнем към праисторията, образователният модел, ако можем да го наречем така, зависи главно от фигурата на майката. Жените отговарят за почти цялото образование, докато бащината фигура се съсредоточава предимно върху препитанието, лова и оцеляването. Това е много примитивна система, благодарение на която децата придобиват от родителите си, съществени знания, необходими за посрещане на основните нужди.\n                    \n                    \n                \r\n                \r\n                \r\n                \r\nПървата голяма промяна, или дори революция, се е случила в Шумер, Месопотамия, през 2000 година пр. Хр., когато се появяват първите училища, съсредоточени главно върху преподаването на писмени текстове. Основно те се отличават поради факта, че прекрачват прага и отиват стъпка отвъд ежедневните нужди. Хората, които се възползват от този нов модел обаче са ограничени до привилегированата класа.\n\r\nГърция и Рим\n\r\nКонцепцията за училището, каквато я разбираме днес – като институция, която допълва семейното образование, играе важна роля в Древна Гърция. Точно в този момент училищата за пръв път прехвърлят връзките си с религиозните институции, присъстващи още от древността, като отстъпват място на една по-глобална концепция и се стремят да култивират духа.\n\r\nОбразованието в Гърция, а впоследствие и в древен Рим, се старае да осигури на учениците цялостно образование. Чрез „инструктаж“ за всички необходими знания, учениците могат да бъдат напълно интегрирани в обществото. Преподавани са различни дисциплини като аритметика, музика и физическо възпитание. А в Гърция вече съществува това, което ние днес разбираме под университетско образование, основано на знания, преподавани от велики уважавани учители. Трябва да се отбележи обаче, че училищата в Гърция са частни и не са отворени за цялото население, а в Рим образованието е ограничено и до социалния елит.\n\r\n18-ти век\n\r\nКлючова и повратна точка настъпва през 1787-а година, когато Фридрих Уилям II от Прусия издава стипендиантски кодекс, с който освобождава духовенството от отговорността за образованието и го възлага на специализирано министерство. По този начин държавата е отговорна за училищата чрез координирана академична система. Този кодекс се отличава с изискването всички деца да посещават начално училище, с цел предлагане на основно образование на всички тях, като същевременно се предвижда изключването на учениците, които проявяват лошо поведение.\n\r\nОттогава основното образование продължава да бъде задължително за всички деца, но и днес този стремеж е далеч от реалността. По данни на ЮНЕСКО днес в света има около 57 милиона необразовани деца, като половината от тях живеят в страни, засегнати от конфликти.\n\r\nНаши дни\n\r\nНашата собствена епоха също заслужава да бъде отбелязана в историята на развитието на образователната система. Защото технологичните промени и интегрирането на тези иновации в класните стаи създават много повече възможности пред днешните ученици. Благодарение на технологиите имаме достъп до по-специализирано образование, благодарение на което се отговаря на специфичните нужди на всеки един ученик. Освен това технологиите имат потенциала да трансформират училищната система в много по-гъвкав и ефективен механизъм.\n\r\nНо не само технологиите са от значение за днешната образователна система. Всъщност средата, в която децата придобиват своите знания, има съществено влияние за възприемането на информацията и за начина, по който се чувстват самите ученици.\n\r\nПоради тази причина вече повече от 15 години със средства от Специализирания общински приватизационен фонд (СОПФ), Столична община финансира значителна част от изграждането на нови, както и разширението, ремонтите и реконструкциите на съществуващите училища и детски градини.\n\r\nПо данни на председателя на Съвета за управление на СОПФ Орлин Алексиев, за период 2015-2019 година, Фондът е отпуснал 48,7 млн. лева за инфраструктурата на образователната система. От тях за ново строителство и разширения на сградния фонд на училища и детски заведения са дадени 23,5 млн. лв. С тези средства са построени 7 нови детски градини и пристройки съм други градини и училища, като при училищата акцентът е за изграждане на отопляеми физкултурни салони, столови и допълнителни класни стаи.\n\r\nСлед земетресението през февруари 2012 г. се извърши пълно конструктивно обследване на ползвания от училищата и детските заведения сграден фонд. Дадоха се конкретни предписания за конструктивно укрепване на сгради. В резултат на което се разходваха 6,5 млн. лева за  строителни дейности в 81 сгради във всички райони на столицата, допълни още общинският съветник и председател на СУ СОПФ Орлин Алексиев.", "date": "2019.08.22", "title": "Орлин Алексиев за еволюцията на образователната система "}
{"url": "https://www.dnes.bg/balkani/2019/08/22/vlak-pregazi-migrant-zaspal-na-relsite-krai-aleksandrupolis.420517", "text": "Влак е блъснал и убил мигрант край град Александруполис, Северна Гърция, вчера сутринта. Това съобщи днес телевизия Скай, като се позовава на местни медии.\r\n\r\nВлакът се е движил по линията Александруполис - Орменио (на българо-гръцката граница - б.ред.). \r\n\r\nЗагиналият мигрант е бил заспал върху железопътната линия, когато се е случил нещастният случай. Негов приятел е успял да се махне от релсите, преди да бъде ударен и той.\r\n\r\nПо първоначални данни загиналият е гражданин на Ирак.\r\n\r\nЗаедно със своя спътник той е влязъл в Гърция (от Турция - б.ред.) през река Марица (Еврос) и се е насочил към вътрешността на страната, като е следвал железопътната линия.\r\n\r\nЛокомотивният машинист е бил задържан, след което освободен по нареждане на прокуратурата, пише БТА.", "date": "2019.08.22", "title": "Влак прегази мигрант, заспал на релсите край Александруполис"}
{"url": "https://www.dnes.bg/akoshtete-vqrvaite/2019/08/22/za-otslabvane-top-6-nai-efektivni-uprajneniia-na-otkrito.420506", "text": "Лятото е най-подходящият сезон за тренировки на открито. Чистият въздух в парковете и горите действа добре на организма, така че възползвайте се максимално от тези възможности, преди отново да е дошло студеното време и да се затворите във фитнеса. Ето и кои са най-ефективните упражнения за тренировка на открито.\r\n \r\n\r\nАко живеете на място, което е близо до планини и природни паркове, преходите през тях ще подействат доста добре на организма ви. Планинското ходене по 3-4 часа на ден може да изгори повече калории от тичането за 30-40 минути. Няма да се чувствате толкова натоварени, колкото след крос, а и ще се наслаждавате на красиви гледки.\r\n \r\n\r\nРазбира се, тичането е сред най-ефективните кардио тренировки. Кросове в квартала или близкия парк ще тонизират организма и ще изгорят около 600-700 калории за час. Но, ако сте начинаещи, е по-добре да не тичате толкова време, без почивка. По-добре правете интервали - 5 минути тичане, 7-8 минути бързо ходене.\r\n \r\n\r\nС един курщум два заека - едновременно ще се разхладите от летните горещини и ще тренирате. Плуването е сред най-полезните спортове. То заздравява мускулите, кара сърцето да работи по-бързо и да изпомпва повече кръв. Доказано е, че намалява стреса и подобрява мозъчната дейност.\r\n \r\n", "date": "2019.08.22", "title": "За отслабване: Топ 6 най-ефективни упражнения на открито"}
{"url": "https://www.dnes.bg/mestni-izbori-19/2019/08/22/bsp-ne-moje-da-vzeme-sofiia-no-moje-li-maia-manolova.420516", "text": "Една загуба на ГЕРБ в София и Пловдив, което не е невъзможно, но не е и сигурно, би променила картата на България и обратно - победата би утвърдила властта им. Това каза пред БНР социологът и политически анализатор Андрей Райчев по повод предстоящите през есента местни избори в страната. \n\r\nПо думите му, партиите се готвят отдавна за вота и всички са в добра форма, така че \"устремът на всички ще бъде много голям\".\n\n\n\n\r\nВъпреки това обаче, социологът заяви, че не очаква управляващата партия да повтори успеха си от предните кметски избори и да спечели 26 от 31 областни града. \n\r\n\"Няма как да не отстъпи от това постижение, но ако вземат например половината градове, това ще бъде реален голям успех\", коментира той. \n                    \n                    \n                \r\n                \r\n                \r\n                \r\nРайчев предположи, че в ГЕРБ текат промени след оттеглянето на втория човек в партията Цветан Цветанов от ръководните постове.\n\r\n\"Да воюваш и да преустрояваш войската си, което именно се случва на Борисов, не е лесно. Може да окаже, че наистина пророчество на г-н Цветанов ще се сбъдне и те ще загубят. Не смея да гадая\", изтъкна той.\n\r\nСпоред него, успехът на европейските избори без Цветанов не гарантира победа и на тези. \n\r\n\"Не беше без него. Бяха му казали: „Ще има прошка, ако спечелиш“, спечелиха и нямаше грешка - това стана. Освен това стана с изключителната активност на Борисов. Ако отидем на футболна аналогия – той излезе във второто полувреме, като губеха с 0:2 и вкара три гола\", метафорично поясни експертът. \n\r\nРайчев прогнозира „фактическа“ избирателна активност от 50% през ноември. Той окачестви София като „цитаделата“ и „мястото на генезиса“ на ГЕРБ:\n\r\n\"БСП просто не може да спечели София, но Мая Манолова може. Критичността към г-жа Фандъкова е голяма и отляво, и отдясно. Алтернативата ѝ обаче е бивш червен, какъвто е Манолова\", убеден е той.\n\r\nАндрей Райчев се съгласи с повечето коментатори, които смятат, че София не може да бъде спечелена без гласовете на \"класическия десен избирател\".\n\r\n\"Този човек трябва да каже: „Въпреки всичко Фандъкова, защото Мая е комунист“ или „Въпреки всичко Мая, независимо че е била такава, защото Фандъкова не се понася повече“. Кое ще надделее в душата му, е много трудно се каже\", обясни тезата си социологът.\n\r\nТой оцени като „дребен скандал“ и назначението на вицепремиера по икономическата и демографската политика Марияна Николова като председател на Съвета по киберсигурността. Според него тя е демонстрирала „вопиюща некомпетентност в областта, за която току-що е назначена да отговаря“ и нарече това „нов вид калинка“.\n\r\nАндрей Райчев коментира и очаквания нов политически играч в страната - Слави Трифонов и неговата, засега само обявена, партия \"Няма такава държава\". Социологът смята, че шоуменът има сили да събере повече от 15% при един парламентарен вот, което е около един милион гласа. \n\r\n\"Напълно възможно е. Той (бел.ред. - Слави Трифонов) се явява пряк конкурент на Борисов и ВМРО\", каза Райчев. \n\r\nТой обясни и че останалите партии в коалицията \"Обединени патриоти\" може засега да са заедно, но е убеден, че това ще бъде временно.\n\r\n\"Каракачанов има на ревера си 6% от самостоятелно явяване, а г-н Симеонов не можа да набере гласове колкото кметицата на „Младост“. Това е факт! Тоест, техният съюз е временен\", аргументира се Райчев.\n\r\nНакрая социологът коментира и номинацията на Иван Гешев за нов главен прокурор. Според него, първата идея на управляващите е била Пламен Георгиев, но след като той попадна в центъра на скандала \"Апартаментгейт\", е отпаднал. Следващата номинация била другият заместник на Цацаров - Борислав Сарафов, но след като и той беше замесен в скандали, \"се прибегна към още един заместник\".\n\r\n\"Аналитично следва нещо много просто – той въобще не е любимецът на управлението, а вероятно е предложение на Цацаров\", завърши Андрей Райчев.", "date": "2019.08.22", "title": "БСП не може да вземе София, но може ли Мая Манолова?"}
{"url": "https://www.dnes.bg/stranata/2019/08/22/ogneborci-spasiha-17-godishna-ot-goriasht-apartament.420521", "text": "17-годишно момиче е било спасено от горящ апартамент в Русе. Сигналът за огъня е подаден тази сутрин в 7.00 часа на тел. 112, съобщи МВР.\r\nПожарът възникнал в една от стаите на апартамент на 5-ти етаж. На адреса веднага са изпратени екипи на пожарната и полицията.\r\nПри пристигането пожарникарите установили, че в жилището има момиче на 17 години. То е изведено от огнеборците невредимо.\r\nЕкип на спешна помощ е прегледал на място възрастна жена, а 17-годишната е отведена за преглед в болницата.\r\nПожарът е потушен и предстои изясняване на причините за възникването му.", "date": "2019.08.22", "title": "Огнеборци спасиха 17-годишна от горящ апартамент"}
{"url": "https://www.dnes.bg/stranata/2019/08/22/dobre-doshli-arestyt-v-sliven-spored-evrostandartite.420514", "text": "Новият арест в Сливен е с условия според евроизискванията. Той беше открит от зам.-министъра на правосъдието проф. Николай Проданов.\r\nСградата се намира на територията на затвора в града, била е построена през 1987 година и е била котелно помещение. Арестните помещения са общо 20, като сред тях има такива за жени и непълнолетни. Капацитетът им е до 40 задържани лица.\r\nНачалникът на сливенския женски затвор старши комисар Йордан Данев обясни, че са спазени стандартите за минимална жилищна площ от 4 кв. м на задържано лице, има вентилация и отопление, внедрени са били последните иновации в охранителните системи. В сградата са вложени 1.1 млн. лв.\r\nПодобряването на местата за лишаване от свобода не завършва, посочи зам.-министър Проданов. Министерството работи по амбициозна програма, свързана с реконструкция и модернизация на други места, сред които арести, както и нов обучителен център за служители на министерството в дупнишкото село Самораново, предаде БТА.\r\n                    \n                    \n                \r\n                \r\n                \r\n                Проф. Проданов определи като разумна идеята за законодателна промяна за отпадането на възможността за  съкратеното съдебно следствие и последващото от това намаляване на присъдата с 1/3. Коментарът му бе в отговор на журналистически въпрос, свързан с убийството на 7-годишното дете в с. Сотиря.\r\n\"Имам увереност, че тази идея ще бъде приета\", каза той, като допълни, че не трябва общественото внимание да се фокусира само към съдебната фаза. Дошъл е моментът за вземане на по-решителни мерки, бе категоричен Проданов.", "date": "2019.08.22", "title": "Добре дошли! Арестът в Сливен според евростандартите"}
{"url": "https://www.dnes.bg/stranata/2019/08/22/sedmicata-si-otiva-s-mnogo-slyce-i-temperaturi-do-37-c.420498", "text": "През нощта ще бъде ясно и в повечето райони тихо. Утре ще е слънчево, след обяд, главно над планинските райони - с незначителна купеста облачност. \n\r\nЩе духа слаб, в източната половина от страната и в Дунавската равнина до умерен североизточен вятър. \n\r\nМаксималните температури ще бъдат 32-37 градуса, прогнозират синоптиците от НИМХ.\n\r\nНад Черноморието ще е слънчево. Ще духа предимно умерен североизточен вятър. Максималните температури на въздуха ще бъдат 29-33 градуса. Температурата на морската вода ще бъде 26-27 градуса. Вълнението на морето ще бъде 3-4 бала.\n\r\nНад планините ще е слънчево, след обяд с незначителна купеста облачност. Само на отделни места в Рила е възможен краткотраен валеж. Ще духа слаб до умерен североизточен вятър. \n                    \n                    \n                \r\n                \r\n                \r\n                \r\nМаксималната температура на височина 1200 м ще бъде около 26 градуса, на 2000 м - около 16 градуса.\n\r\nПрез почивните дни ще остане предимно слънчево, около и след пладне в низините - горещо.\n\r\nПреобладаващите максимални температури ще бъдат между 32 и 37 градуса.\n\r\nЩе духа слаб, в Северна и Източна България умерен вятър от изток-североизток. \n\r\nВ следобедните часове над планините и планинските райони ще има временни увеличения на облачността, но вероятността за валежи е много малка.", "date": "2019.08.22", "title": "Седмицата си отива с много слъце и температури до 37°C"}
{"url": "https://www.dnes.bg/politika/2019/08/22/bez-dds-za-bylgarskite-proizvoditeli-na-zelenchuci.420461", "text": "Може ли да се въведе нулева ставка ДДС за българските прозводители на плодове и зеленчуци? Идеята е на министерството на земеделието и цели да стимулира производството в този традиционен отрасъл за страната ни. Кой обаче ще плати сметката?\n\n\n\n\r\n\"Не става  въпрос за нулева ставка на ДДС. Става дума за обратно начисляване. Разликата е, че в крайна сметка дължимият данък се запазва на 20%, но в случая не се затормозяват земеделските производители да го плащат. Ще ги плати търговецът\", каза пред Нова заместник-министърът Чавдар Малинов.\n\r\nСпоред него тази промяна ще подобри събираемостта на данъците. А подобно нещо вече било въведено за житените и техническите култури. А от НАП дали положителна оценка на това.\n                    \n                    \n                \r\n                \r\n                \r\n                \r\nОчаквано, идеята допада и на самите производители. Според Ивайло Иванов от Горна Оряховица, мярката ще облекчи зеленчупроизводството и ще направи българските производители много по-конкурентни. Той отглежда домати, краставици и зелена салата. \n\r\n\"Цял живот се занимавам с това нещо. Така тръгнах от Австрия да работя. Понеже съм носталгичен човек се прибрах тук и започнах да развивам този бизнес. Зеленчукопроизводството е възможно най-доброто нещо за момента. Първо – аз плащам доста ДДС. Второ – не съм конкурентен. Ставка ДДС няма в целия ЕС. Ако падне ДДС-то българския земеделски производител ще стане малко по-конкурентноспособен\", коментира Иванов.\n\r\nЗеленчукопроизводителят уточни, че плаща 2-3 хил. лева ДДС месечно. Продава продукция в супермаркет и има 4-5 сезонни работници. Ако отпадне задължението му за заплащане на ставката той ще може да инвестира в семена, заплати на служители и други.", "date": "2019.08.22", "title": "Без ДДС за българските производители на зеленчуци? "}
{"url": "https://www.dnes.bg/sofia/2019/08/22/prochetete-kniga-na-otkrito-sys-zelenata-biblioteka-v-sofiia.420472", "text": "При голям интерес преминава инициативата на Столична библиотека „Зелени библиотеки“. За последните четири години около 5 хиляди читатели са записани в Библиотеката на София от зелените инициативи, които са с над 12 хиляди посетители. За първите три съботи тази година записаните читатели са 550, а посетителите – над 2500.\n\n\r\n\n\r\nНа 24 август 2019 г. „Зелените библиотеки“ отново ще бъдат разположени на две места – в Борисовата градина и в парка „Младост 3“.\n                    \n                    \n                \r\n                \r\n                \r\n                \r\nЗа пета поредна година в Борисовата градина любителите на поезията ще могат да чуят стиховете на Виолета Кунева, а малчуганите ще могат да пеят заедно с детския поет и музикант Боби Мирчев.\n\r\nВ парка „Младост 3“ – нова локация – свои стихове ще чете поетесата Теодора Тотева, а издателство „Клевър Бук“ ще занимава децата с образователни игри и книжки. Ще бъде и мобилната библиотека – Библиобус, от която всички желаещи могат да получат безплатна едногодишна читателска карта и да заемат книги от фонда на Столична библиотека.\r\nСтанете наш читател, прочетете хубава книга сред природата и оцветявайте книжки с децата си.\n\r\nПродължава инициативата „Споделени книги“ – „Вземи, прочети, върни“. Посетителите ще могат да вземат интересна нова или да оставят вече прочетена книга на специално поставените места в парковете.\n\r\nИнициативата ще се проведе в двата парка от 10:00 до 14:00 ч.\n\r\nБиблиотеката на София работи с всички свои центрове и сектори от понеделник до петък от 8:30 до 19:45 ч. и в събота от 9:00 до 14:45 ч., като предлага най-новите заглавия от художествената, научната, научнопопулярната и детската литература.", "date": "2019.08.22", "title": "Прочетете книга на открито със \"Зелената библиотека\" в София"}
{"url": "https://www.dnes.bg/sofia/2019/08/22/perkite-na-grafa-v-istoriiata-ostavat-kato-simvol-na-loshiia-remont.420502", "text": "\nСлед доста инциденти, спъвания и потрошени глави най-накрая Столичната община демонтира предпазните съоръжения, които станаха популярни като \"перки на акула” и дори \"перки на смъртта\". \n\r\nВ четвъртък следобед работници започнаха подмяната им с колчета. \n\r\nТ. нар. боларди също отделят трамвайните релси от тротоарите, но поне са безопасни.\r\n\n\n\r\nНовите ограничители са чугунени колчета, високи 60 см и са платени от общината.\n\r\nПодмяната на \"перките\" с колчетата няма да стане веднага. \n\r\nПървоначално ще бъде поставена бетонова основа, на която ще се закрепят и колчетата. Самите \"перки\" пък няма да бъдат премахнати веднага, а постепенно, за да не остава улицата без ограничители. \n                    \n                    \n                \r\n                \r\n                \r\n                \r\nКазусът с перките започна още през 2018 г., когато бяха разположени \"големи перки\".\n\r\nТе бяха сменени с по-малки през декември миналата година.\n\r\nВ началото на март вече имаше немалко пострадали и недоволни, така че столичната кметица Йорданка Фандъкова заяви, че те ще бъдат премахнати.\n\r\nНа 18 юли тя обяви, че вече са готови новите ограничители. \n\r\nОказа се обаче, че месеци наред \"перките\" не могат да бъдат премахнати заради поредица от административни пречки и забавяния.\n\r\nПромяната на ограничителите е липсвала от списъка със забележки в получения на 21 май Акт 15 за ремонта, а до получаването на Акт 16 можело да се работи само по въпросния списък. Общината пък забавила искането за финалния акт. \n\r\nТака се стигна и до инцидента преди два дни, при който жена се спъна в \"перка\", падна и се нарани. \n\r\nСъпругът й Александър Рогачев в пристъп на ярост взе един \"кози крак\", изкърти три перки и постави две на трамвайните релси. \n\r\nЗаради това беше задържан и прекара 24 часа в ареста, като очаква да му бъде повдигнато обвинение за разрушаване на чужда собственост.", "date": "2019.08.22", "title": "\"Перките\" на \"Графа\"  - в историята, остават като символ на лошия ремонт"}
