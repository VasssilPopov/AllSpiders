{"url": "https://www.dnes.bg/mestni-izbori-19/2019/09/12/kmetyt-na-iambol-shte-se-kandidatira-kato-nezavisim.422659", "text": "Кметът на Ямбол Георги Славов ще се кандидатира за четвърти мандат, но като независим кандидат. \n\r\nПричина за решението му е фактът, че Изпълнителната комисия на ГЕРБ в крайна сметка посочи друг кандидат за кмет на Ямбол – Димитър Иванов. \n\n Георги Славов обяви  решението си късно снощи в личния си профил във Facebook.\n\r\n\"Преди няколко часа на заседание на Изпълнителната комисия на ПП ГЕРБ ми бе съобщено, че партията ще издигне друга кандидатура за кмет на Ямбол. Не зная какви са мотивите за тази рокада, случваща се в последния момент. По време на срещата ни не бяха представени логични аргументи. Въпреки това уважавам партийното решение. С утрешна дата ще депозирам оставката си като областен координатор на ГЕРБ\", написа Славов.\n                    \n                    \n                \n                \n                \n                \r\nТой благодари на управляващата партия за дългогодишната подкрепа към него и посочи, че ще се кандидатира отново за поста, но като независим кандидат.\n\r\n\"Не живея с мисълта, че съм незаменим, нито, че на всяка цена трябва да остана във властта. Имам обаче своите аргументи, които ми дават увереност отново да поискам доверието ви\", написа още Георги Славов към своите съграждани.\r\n ", "date": "2019.09.12", "title": "Кметът на Ямбол ще се кандидатира като независим"}
{"url": "https://www.dnes.bg/rusia/2019/09/12/sveshtenik-bori-alkohola-sys-svetena-voda-ot-samolet.422653", "text": "Необикновен начин за борбата с алкохолизма измисли свещеник в руския град Твер. Отец Александър Горячев, заедно с едно излекувано семейство, успяха да излеят от борда на самолет 70 литра свещена вода над пропития с грехове руски град, пише Tvernews. \n\n\r\n\n\r\nАкцията се осъществява от 2006 година, припомня изданието. Според свещеника при вида на самолета множество жители са започнали да се замислят как да се борят с греховната зависимост. Освен светената вода, на борда на самолета пътува и икона на Света Богородица „Неупеваема чаша“, която е официално призната за помощник на хората срещу алкохолизма. \n                    \n                    \n                \n                \n                \n                \r\nАкцията предизвиква смях сред не малко граждани, но свещеникът отговаря твърдо на неверниците: „Смейте се – смехът удължава живота. Но на какво точно се смеете? На това, че ние се опитваме да помогнем на болни хора? На това, че ние пропагандираме отказа от употреба на алкохол, наркотици и всякакви блудски действия, това ли предизвиква смеха ви? Нека да се смеят, ние ще продължаваме нашето добро дело“, категоричен е отец Александър.\r\n", "date": "2019.09.12", "title": "Свещеник бори алкохола със светена вода от самолет"}
{"url": "https://www.dnes.bg/index/2019/09/12/moskva-shpionskiiat-skandal-sys-smolenkov-e-propaganda-sreshtu-trymp.422676", "text": "Шпионският скандал с набеденият за информатор на американското разузнаване Евгений Смоленков, е класическа пропаганда срещу президента на САЩ Доналд Тръмп в началото на предизборната кампания, заяви говорителят на руското външно министерство Мария Захарова, цитирана от РИА Новости.\r\n\"Това е класическа пропаганда. Първо целта е поставена, след това информацията се коригира спрямо нея“, заяви тя.\r\nЦелта е вътрешнополитическа, защото САЩ започнаха предизборна кампания. В този случай телевизионният канал се опита да \"стреля\" по настоящия президент на САЩ.\", каза още Захарова.\r\nПо-рано американската телевизия CNN, позовавайки се на източници в администрацията на САЩ, заяви, че американските разузнавателни агенции са извели своя информатор, близък до руските власти, от Руската федерация. Според канала информаторът е бил \"един от най-старшите информатори под прикритие, работещи вътре в руското ръководство\". В същото време президентът на САЩ Доналд Тръмп заяви, че не знае нищо за тази история.\r\n                \n                \n                Прессекретарят на президента на Руската федерация Дмитрий Песков потвърди, че Смоленков е работил в президентската администрация на Русия, но е бил уволнен. Работата му, според Песков, не е преждала контакти с президента Владимир Путин.", "date": "2019.09.12", "title": "Москва: Шпионският скандал със Смоленков е пропаганда срещу Тръмп"}
{"url": "https://www.dnes.bg/notifikacii/2019/09/12/arestuvaha-britanskiia-pastor-za-bludstvo-s-deca-v-sliven.422683", "text": "Английски гражданин е задържан днес за блудство с деца от ромската махала в Сливен, заяви за БТА говорителят на Окръжна прокуратура - Сливен Ваня Белева. \nМъжът е на 44 години с инициали Д.Х. и живее в квартал \"Надежда\" в Сливен. Както Dnes.bg съобщи, в британските медии по-рано днес се появи информация, че осъденият за педофилия англичанин Даниел Ериксон - Хъл се е спасил от британското правосъдие, като е станал пастор в ромската махала в града на стоте войводи.\n\r\nПребиваването му в страната обаче е законно. По думите на прокурор Белева, той е познат на прокуратурата, тъй като през 2016 година е била получена европейска заповед за арест от Великобритания за предаването му във връзка с разследване за сексуални престъпления. След излежаване на присъдата си, лицето се е върнало отново в България.\n                \n                \n                \r\nВ Сливен мъжът имал регистрирано сдружение, като се занимавал с проповедническа дейност.\n\r\nСрещу него е образувано досъдебно производство под надзора на Окръжна прокуратура - Сливен за извършени блудствени действия с повече от две малолетни лица. Мъжът е задържан за 24 часа, предстои да му бъдат повдигнати обвинения, като ще бъде поискана мярка за задържането му под стража за 72 часа.\r\n ", "date": "2019.09.12", "title": "Арестуваха британския пастор за блудство с деца в Сливен"}
{"url": "https://www.dnes.bg/obrazovanie/2019/09/12/pyrviiat-zvynec-shte-udari-na-16-septemvri-za-60-hil-pyrvolaci.422664", "text": "Новата учебна година ще започне в над 2400 училища, с над 700 000 ученици и с близо 60 000 първокласници.\n\r\nВ между 50 и 60 училища в страната ремонтните дейности ще продължат и след началото на учебната година, съобщи просветният министър Красимир Вълчев. \n\r\nСедем училища ще започнат учебната година в други сгради заради продължаващи ремонти. През тази година в над 1000 училища в страната се извършват основни или текущи ремонти със средства от оперативните програми, от държавния, общинските или от училищните бюджети, информира министърът.\r\nТой съобщи, че всички безплатни учебници от първи до седми клас за учениците са доставени в училищата, предаде БТА.\r\nВълчев каза още, че през тази година между 4000 и 4500 учители от общо 90 000 учители в страната навлизат в пенсионна възраст, но увери, че няма да има криза за учители. Традиционно има недостиг на преподаватели по информационни технологии и по английски език, но най-много места има за начални учители и за възпитатели.\r\n                    \n                    \n                \n                \n                \n                Най-трудно се попълват работните места на учителите по математика, физика и химия, има недостиг и на учители по професионална подготовка и на ресурсни учители, информира образователният министър. Той отбеляза, че в университетите малко студенти се обучават за учители по математика и физика.\r\nУтре ще бъде открито ново училище в град Бяла, област Русе, на откриването на което се очаква да присъства министър-председателят Бойко Борисов, съобщи Вълчев.\r\nТой коментира, че нашата система на образование се справя относително добре с базовата грамотност на учениците, но трябва да се подобрят резултатите им по функционалната грамотност. Затова двете основни предизвикателства пред образованието ни са свързани с функционалната грамотност на учениците и с мотивирането им да посещават редовно училище, обясни министър Вълчев.\r\nТой изведе като приоритет на МОН и подобряването на възпитателната работа, на дисциплината и на реда в училищата. Заедно със социалните партньори ще предложим да има споразумение с родителите за правилата и реда в училище, каза министърът.", "date": "2019.09.12", "title": "Първият звънец ще удари на 16 септември за 60 хил. първолаци"}
{"url": "https://www.dnes.bg/zvezdi/2019/09/12/amanda-bains-si-boiadisa-kosata-v-rozovo.422615", "text": "Аманда Байнс си направи профил в социалната мрежа Instagram. Тя публикува първата си снимка там във вторник и показа новата си прическа. Косата на звездата вече е розова, а Аманда си е сложила и пиърсинг на носа.\r\nВпоследствие тя публикува и селфи от фризьорския салон, докато още е руса - преди да се сдобие с розовата си грива. Постнала е и фото от дипломирането си, което се състоя в края на месец юни.\r\n \r\nАманда завърши модния колеж \"Fashion Institute of Design and Merchandising\" в Лос Анджелис. Актрисата от \"Тя е пич\" беше приета в психиатрична клиника  в началото на тази година. \r\n \r\nТя има проблеми с наркотиците и алкохола още от тийнейджърска възраст и дори в последните години изостави актьорската си кариера и изчезна от публичното пространство, за да се погрижи за здравето си.\r\n \r\nНо в края на юни е била освободена за един ден от клиниката, за да може да присъства на дипломирането, съобщиха от \"Entertainment Tonight\".\r\n \r\n", "date": "2019.09.12", "title": "Аманда Байнс си боядиса косата в розово"}
{"url": "https://www.dnes.bg/index/2019/09/12/prosto-no-tolkova-genialno-utreht-i-istinski-zelenite-spirki.422507", "text": "\r\nРаботата на Ролф ван Лере е да се грижи за добрия вид на спирките на градския транспорт в Утрехт. Това вече включва и поддръжка на растения. \n\r\nНа площ от 6 кв. м. е засадена т. нар дебела мара - устойчиви растения, които лятото държат дълго време без вода, а зимата са устойчиви и на минусови температури. \n\r\nПоддръжката на една нормална спирка по принцип струва на общината около 2000 евро на година, а зеленината добавя към тази сметка още 200 евро отгоре. \n                \n                \n                \r\n\"Растенията асимилират праховите частици, а понеже цъфтят от април до септември служат за храна на пчелите и други насекоми\", обяснява пред  Ролф. \n\r\n316 са тези спирки в холандския град. А хората в Утрехт са възхитени от идеята и я одобряват. Може би тъкмо затова има идея озеленяването да не се ограничи само с покривите на автобусните спирки.\r\n   ", "date": "2019.09.12", "title": "Просто, но толкова гениално: Утрехт и истински зелените спирки "}
{"url": "https://www.dnes.bg/temida/2019/09/12/shefyt-na-tad-grup-s-novo-obvinenie.422687", "text": "Прокуратурата повдигна ново обвинение за ръководство на организирана престъпна група с користна цел на обвинения за хакерската атака срещу НАП собственик на \"Тад Груп\" Иван Тодоров. \n\n\nТова стана ясно днес по време на заседание в Апелативния спецсъд, на което трябваше да се реши дали ще бъде изменена мярката на Тодоров от постоянен арест в по-лека. \r\n\r\nСъдът обаче отложи за утре сутрин произнасянето си по мярката на Тодоров. \r\n\r\nГеорги Янков и Кристиян Бойков също са с обвинения за участие в организирана престъпна група. \r\n\r\nДнес от защитата посочиха, че нито един от разпитаните свидетели не твърди, че е изнудван или принуждаван да плати.\r\n ", "date": "2019.09.12", "title": "Шефът на \"ТАД груп\" с ново обвинение"}
{"url": "https://www.dnes.bg/televizia/2019/09/12/mesec-predi-izborite-zashto-desnite-otnovo-se-razcepiha.422658", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n\r\n\r\nДипломатическо напрежение. Ще се разрасне ли шпионският скандал?\r\n\r\nМесец преди изборите. Защо ''десните'' отново се разцепиха? Говори Найден Зеленогорски\r\n\r\nВълна от кибератаки. Как ни хакват? Симулираме НА ЖИВО реален хакерски пробив\r\n\r\nПреди първия звънец. Погват търговците на учебни пособия\r\n\r\nНА ЖИВО: ''Квартал Фестивал'' превзема центъра на София\r\n\r\n''Просто Спас'' се завръща без филтър. Какво е замислил този път най-киселият заек?", "date": "2019.09.12", "title": "Месец преди изборите. Защо ''десните'' отново се разцепиха? "}
{"url": "https://www.dnes.bg/obshtestvo/2019/09/12/bylgarinyt-antikomunist-pravoslaven-ne-iska-bejanci-i-ne-haresva-trymp.422637", "text": "Обществото ни споделя по-скоро консервативен инстинкт. По-скоро традиционалистки и консервативно у нас звучат и леви, и десни, и привързани към Запада, и привързани към незападни модели, според изводите от първата дискусия на Института по социология \"Иван Хаджийски\" по повод 30-годишнината от началото на демократичните промени у нас.\r\n\r\n70% от запитаните се съгласяват, че православието трябва да бъде съхранявано като част от идентичността ни, 81% се чувстват по-скоро българи, а 90% споделят, че се гордеят с българските фолклорни традиции и обичаи. В същото време обществото ни не стига до крайности, например еднополови бракове не се одобряват, но обществото няма нищо против различната сексуална ориентация.\r\n                    \n                    \n                \n                \n                \n                В по-голямата си част българите са и негативно  настроени към приемането на мюсюлмански бежанци, защото смятат, че са заплаха за  България. Това вероятно се дължи на страх от възможен цивилизационен и  религиозен сблъсък. Малко под една четвърт смятат, че страната ни е  длъжна да осигури убежище на всеки застрашен човек – сред тях са основно  хора от малцинствените групи.\r\nПо отношение на вярата в Бог – 63% декларират, че вярват, а 23%, че не   вярват, 14% - не могат да се определят по този индикатор. Младите хора,   респ. тези от столицата и т.н. са и по-малко вярващите.\r\n \n\r\nОказва се, че 30% се възприемат по-скоро като комунисти. 67% казват \"по-скоро антикомунист\", което според социолозите е и предпочитан отговор по престижни съображения. \n\r\nПо линия ляво-дясно, българинът се определя по-скоро като десен – 58% са отговорили така, срещу 38%, които се смятат за по-скоро леви. И тук продължава да личи стигмата върху етикета \"ляв\", която стои в последните десетилетия.\n\r\nВъпросът република или монархия към този етап не стои. Близо 90% подкрепят републиката като форма на управление срещу 9%, подкрепящи монархията.\n\r\nПо-младите се възприемат като десни, либерални и антикомунисти. Обратно, по-възрастните възприемат леви възгледи, по-консервативни настроени са и са по-скоро с комунистически възгледи.  \r\n     \n\r\nВ мнозинството си българските граждани виждат брака като акт само между мъж и жена, а малко над 10% приемат, че трябва да се легализират и еднополовите бракове.\r\nПо отношение на това какво представлява хомосексуализмът - болест или личен избор - интервюираните са разделени почти по равно - 49% срещу 48%. Съзнателно крайната форма на задаване на въпроса позволява ясно да се долови, че нивата на отрицание към тези теми у нас са високи. В същото време до крайности не се стига.                \n\r\nСред най-младите и хората с висше образование хомосексуалността не се възприема толкова негативно, колкото сред по-възрастните и хората с по-ниско образование. Но в крайна сметка очевидно преобладават негативните схващания. \n\r\n \n\r\nПоловината от интервюираните смятат, че домакинската работа е отговорност и за двете страни в едно домакинство, а 49% смятат, че това е работа само на жената. По отношение на парите – 59% смятат, че и двамата партньори имат еднаква отговорност, а 41% – само отговорност на мъжа. \n\r\nИдеята за равнопоставеност на половете в домакинството среща по-висока подкрепа сред по-младите, хората с висше образование и т.н. Онези, които смятат, че например отговорност на жената е домакинската работа, са по-скоро възрастните и по-ниско образованите. Сходна е структурата на отговорите и по индикатора \"кой трябва да носи доходите\" - по-възрастните и онези с по-ниско образование смятат, че това е работа на мъжа. \n\r\nЛюбопитно е, че жените се по-малко склонни да приемат стереотипни предписания, докато мъжете с по-голяма охота се съгласяват, че именно тяхна работа е печеленето на пари. Едното очевидно се възприема като в по-голяма степен угнетяващо, а другото – като по-скоро престижно. \n\r\nТвърдението, че \"правото на аборт е достижение за жената, защото само тя има право да се разпорежда с тялото си\", се подкрепя с мнозинство от 60%. Тези, които смятат, че е \"зло, към което трябва да се прибягва само в много  краен случай\", са 39%. \n\r\nТезата, че абортът е зло се възприема от старите и ниско образованите, а обратното твърдение се подкрепя от младите и хората в активна възраст и високо образованите. Данните, като че ли сочат по-скоро положително отношение към възможността за аборт. \r\n  \r\n \n\r\nПриоритетно чувство на принадлежност към българската нация се изразява в 81% от случаите, а граждани на света се чувстват 18%. Сред по-възрастните и тези със средно образование, например, чувството за национална принадлежност закономерно е по-развито, а сред младите и по-образовани, обратно като че ли съществува повече космополитизъм. \n\r\n68% се съгласяват, че българите са велик народ, срещу 32%, които смятат, че българите са като всички останали. Гордост от българските обичаи и традиции споделят 90% от българските граждани, а 9% смятат, че те са отживелица. \n\r\nС твърдението \"в случай на нападение срещу България бих воювал за нея\" обаче се съгласяват точно толкова, колкото и с твърдението \"държавата няма право да рискува живота на гражданите си дори при война\". Най-младите, например, не са в такава степен съгласни да воюват, ромите също и т.н. Сред висшистите има най-голям дял готовност за защита на родината.    \n\r\nДанните отново показват характерната за българското общество своеобразна нагласа на здравия разум – без крайности, с привързаност към обичайните ценности, в същото време, без екзалтация и екстремуми. \n\r\nНегативно е отношението сред българите към легализирането на леки наркотици. Повече от три четвърти са против, а една пета е на обратното мнение. Останалите нямат мнение. Демографските показатели сочат, че легализацията се подкрепя от по-младите, а обратното мнение заемат по-възрастните.\n\r\n51% от интервюираните подкрепят твърдението, че \"за да просперира една държава, трябва да се управлява със здрава ръка\", а 48% - \"за да просперира една държава, трябва да се гарантира плурализмът, правата и свободите на гражданите\". Останалите нямат мнение. \n\r\nПоложително е мнението на респондентите към международни лидери като Виктор Орбан – 40% положително срещу 21% отрицателно, 39% няма мнение, или пък Владимир Путин – 53% му симпатизират, 26% не го харесват, а 21% не знаят. Към Еманюел Макрон, например, негативното мнение е по-високо от положителното – 45% срещу 26%, а останалите нямат мнение. \n\r\nАнализирани в този порядък, данните сочат ясно, че българите показват афинитет към по-авторитарни, консервативни в методите и идеологията си управленски стилове. В същото време обаче, интересен факт е, че бившият президент на САЩ Барак Обама, например, има по-голямо одобрение от настоящия президент Доналд Тръмп. Прекалено резкият стил очевидно тревожи обществото и на този фон умереният стил на Обама се харесва повече. \n\r\nПрезидентът Путин пък събира и „бонус“ от традиционните за българите проруски сантименти. Така се оказва, че отношението към политически лидери не минава само през регистъра консервативно-прогресивно, а са налице и множество нюанси.  \n\r\nАвторитарната, носталгичната и по-скоро традиционалистка нагласа на „здравия разум“ личи и в отношението към фигури от историята. Въпреки всякакви съмнения и противоречивост, масовото съзнание у нас дава одобрение на фигури като Цар Борис III и – в малко по-ниска степен – за Тодор Живков. Ясно личи, че разликите в отношението не са толкова идеологически, колкото времеви – отдалечеността във времето благоприятства подкрепата. Вторият фактор, който очевидно влияе, е популисткият стил в народната памет.", "date": "2019.09.12", "title": "Българинът - антикомунист, православен, не иска бежанци и не харесва Тръмп"}
{"url": "https://www.dnes.bg/muzika/2019/09/12/d2-i-100-kila-s-video-kym-hita-divi-i-shtastlivi.422685", "text": "Рокаджиите от D2 и рапърът 100 Кила направиха ефектна премиера на съвместното си парче \"Диви и щастливи\". \n\r\nКлипът беше представен първо на голям екран във VIP зала на известно столично кино, където присъстващите се насладиха на перфектното качество на картина и звук. Парчето е част от саундтрака към филма \"Диви и щастливи\" с участието на Яна Маринова, Луиза Григорова-Макариев, Александър Сано, Дария Симеонова и международната звезда Базил Айденбенц, който зрителите ще гледат от 29 ноември във всички кина в страната.\n\r\nМузикалните фенове вече могат да видят експлозивното видео в официалния youtube канал на 100 Кила, както и в профилите в социалните мрежи на изпълнителите.\n                    \n                    \n                \n                \n                \n                \r\n Сингълът е с препратки към осемдесетарския \"синт-поп\" и \"олд-скул\" хип-хоп, което през последните години се налага като тенденция в музиката, киното, дрехите, дори ежедневието на хората. Клипът към песента включва кадри от филма „Диви и щастливи“, както и близки сцени с музикантите, които стоят върху стари автомобили в пламъци.\n\r\n\"Музиката е неизменна част от един филм, тя е похлупакът на добрата история. В „Диви и щастливи” има много скрити послания. Голяма част от тях са в музиката. Това е за хора, които могат да видят нещо повече от основната история, ако гледат и слушат внимателно\", казва режисьорът на филма Мартин Макариев.\n\r\nИменно той се обръща първо към Димитър Кърнев от D2, за да запишат парче към новата романтична екшън комедия, след което всички са единодушни, че 100 Кила е най-подходящият артист за съвместния сингъл.\n\r\n\"След нашата покана, той с готовност прие да участва в песента. Партиите му паснаха идеално и вече знаехме, че сме на прав път. Килата е уникален по своята същност артист и сме щастливи, че имахме възможността да работим заедно\", добави Димитър Кърнев.\n\r\nСингълът \"Диви и щастливи\" е по музика на Димитър Кърнев и Александър Обретенов, а текстът е на D2 и 100 Кила. Режисьор на видеото е Мартин Макариев, оператор Андрей Андреев и монтажист Никола Миленов.\n\r\nВидеото вече е качено онлайн, а филмът \"Диви и щастливи\" излиза на 29 ноември във всички кина в страната.", "date": "2019.09.12", "title": "D2 и 100 Кила с видео към хита \"Диви и щастливи\""}
{"url": "https://www.dnes.bg/index/2019/09/12/gniav-kak-go-pokazva-vsiaka-zodiia-1-chast.422680", "text": "Изборът на шампоан е от голямо значение за грижата за косата през различните сезони. Има хора, които са с по-сух скалп, пърхот, прекомерно омазняване или други проблеми. Те внимават за продуктите, които използват и никога не купуват нищо случайно. Но голям процент от нас си взимат шампоан на промоция или се насочват към марка, която им е препоръчана. После се чудят защо имат сърбеж.\r\nБезспорно е, че представителите на отделните зодии имат свой характер и го показват по различен начин. Едни са по-сдържани и не обичат конфликтите, но други са изключително непоносими, когато нещо ги ядоса.\r\n \r\nГневът е една от 8-те основни емоции, която можем да изразим както чрез мимики и жестове, така и вербално. Когато човек е гневен, той не може да вземе правилно решение и казва неща, за които по-късно може да съжалява.\r\n\r\n\r\n \r\n\r\n \r\nЗа родените под този знак се знае, че имат труден характер и трудно може да се спори с тях. Овните се палят от най-малкото нещо и ги държи за дълго време. Изпитват ли гняв към вас, ще излеят цялата негативна емоция, която притежават. Най-често минават към вербална агресия, ако не се държат подобаващо с тях.\r\n \r\n\r\n \r\nКакто една крава може да застане на пътя и не желае да помръдне, така и Телците проявяват инатливост и характер. Те държат на своето и го защитават със зъби и нокти. Ядосат ли се, нямат спирачка. Освен това са доста обидчиви. Ако сте ги разсърдили, очаквайте да не ви говорят и да ви игнорират с месеци.\r\n \r\n\r\n \r\nТе са малко по-странни, когато са гневни. Тъй като в тях „живеят“ две отделни личности, това ги прави несигурни и те невинаги знаят как да покажат яда си.\r\n \r\n", "date": "2019.09.12", "title": "Гняв - как го показва всяка зодия? (1 част)"}
{"url": "https://www.dnes.bg/art/2019/09/12/otkrivat-izlojbata-vlast-i-erotika-v-risunka-i-komiks-na-anri-kulev.422692", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИзложбата \"Власт и еротика в рисунка и комикс\" на художника карикатурист Анри Кулев ще се открие тази вечер в галерия Графит във Варна. Експозицията е част от съпътстващата програма на световния фестивал на анимационния филм, който се провежда в морската столица. \r\n\r\nЕкспозицията включва около 250 творби, рисувани през последните 25 години и е във връзка със 70-годишния юбилей на твореца. \r\n\r\nГоляма част от рисунките, включени в изложбата, са публикувани в пресата през 90-те години на миналия век. Експозицията носи провокативното заглавие \"Власт и еротика в рисунка и комикс\". \r\n\r\nИзложбата ще може да се разгледа до 25 септември, ", "date": "2019.09.12", "title": "Откриват изложбата \"Власт и еротика в рисунка и комикс\" на Анри Кулев "}
{"url": "https://www.dnes.bg/stranata/2019/09/12/policai-otkriha-jena-prekarala-dve-denonoshtiia-v-gora.422693", "text": "Полицаи от районното управление в Троян са открили 79-годишна жена, прекарала повече от две денонощия в гора. \r\n\r\nЖената е настанена в болница, с опасност за живота, съобщават от областната дирекция на МВР в Ловеч.\r\n\r\nОттам уточняват, че на 11 септември около 19.00 часа в районното управление в Троян е получен сигнал от кмета на село Шипково, че от 9 септември самотно живеещата жена от селото е напуснала дома си и оттогава е в неизвестност.\r\n\r\nЖената е била обявена за местно издирване и незабавно са били сформирани екипи от служители на РУ Троян, които са започнали търсенето й.\r\n\r\nСлед щателното претърсване на гориста местност край село Шипково, на 12 септември по обяд жената е открита жива, но поради здравословни проблеми в безпомощно състояние.\r\n\r\nПотърпевшата е откарана незабавно за лечение в болница.", "date": "2019.09.12", "title": "Полицаи откриха жена, прекарала две денонощия в гора"}
{"url": "https://www.dnes.bg/world/2019/09/12/petdeset-jertvi-pri-derailirane-na-vlak-v-dr-kongo.422660", "text": "Петдесет души са загинали при дерайлирането на влак в югоизточната част на Демократична република Конго, съобщи министърът по хуманитарните въпроси Стив Мбикаи, цитиран от Франс прес.\r\n\r\n\"Още една катастрофа. Дерайлиране в 3 ч. сутринта в Танганайка, близо до местността Маибариди. Равносметка дотук: 50 мъртви и няколко ранени\", написа в Тwitter министърът на африканската държава.\r\n\r\nМбикаи съобщи, че се провежда среща за уточняване на действията, които ще бъдат предприети и изказа съболезнования на близките на жертвите, предаде Ройтерс.\r\n\r\nПричината за катастрофата засега не е известна, съобщи ДПА, цитирана от БТА.\r\n ", "date": "2019.09.12", "title": "Петдесет жертви при дерайлиране на влак в ДР Конго"}
{"url": "https://www.dnes.bg/sofia/2019/09/12/ot-sredata-na-oktomvri-otvaria-vrati-parkinga-pri-st-vasil-levski.422661", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВ средата на октомври месец се очаква да бъде готов подземният паркинг при метростанция \"Стадион Васил Левски\" и ще може да се използва от хората по системата \"Паркирай и пътувай\". Това съобщиха от пресцентъра на Столична община.\n\r\nТой е за 193 места за паркиране и при пътуване с метрото паркирането е безплатно. Това каза днес кметът на София Йорданка Фандъкова при проверка на довършителните работи по обекта.\n\r\n\"Център за градска мобилност\" (ЦГМ) има задачата да довърши паркинга.\n\r\nВ средата на месец октомври се очаква да може вече да се ползва подземния паркинг по системата \"Паркирай и пътувай\", по която паркирането е безплатно, ако се пътува с метрото.\r\nЦелта на буферните паркинги е да стимулираме хората да ползват метрото, каза Фандъкова.\n                    \n                    \n                \n                \n                \n                \r\nДо този момент пет са буферните паркинги към метрото и разполагат с общо над 2200 места. Средната им годишна запълняемост е над 60%, като този на бизнес парк София достига 100%.\n\r\nВ програмата на ЦГМ е предвидено да се довършат и изградят още три паркинга за 492 места. Те се намират на бул.\"Сливница\", при \"Централна гара\" и в кв.\"Надежда 1\".\r\nВ момента със строителството на третата линия на метрото се изграждат още 3 паркинга в район \"Овча купел\" за около 700 места.", "date": "2019.09.12", "title": "От средата на октомври: Отваря врати паркинга при ст. \"Васил Левски\""}
{"url": "https://www.dnes.bg/obshtestvo/2019/09/12/za-nacionalnata-ni-sigurnost-centyr-za-upravlenie-na-krizi.422646", "text": "Народното събрание прие Доклада за състоянието на националната сигурност за 2018 г. В документа се посочва, че през 2020 година е необходимо да се създаде регистър на всички обекти от критичната инфраструктура на страната, да се подобри комуникацията между институциите и да се изгради Национален ситуационен център за управление при кризи.\r\nСпоред заключенията в него финансовата стабилност и темповете на икономическо развитие са в основата на оправданите очаквания в непосредствена перспектива страната да се присъедини към Европейския валутен механизъм, а след това да стане член на еврозоната, предаде БТА.\r\nОтчита се, че с предприетите през 2018 г. мерки в насока развитие на стратегически проекти в сферата на енергетиката е станало възможно през първата половина на 2019 г. да започне осъществяването на дълго отлагани енергийни инфраструктурни проекти, които имат стратегическо значение както за България, така и за региона на Югоизточна Европа и за ЕС като цяло.\r\n                    \n                    \n                \n                \n                \n                Посочва се, че основен приоритет за България е гарантирането на сигурността на газовите доставки чрез диверсификация на източниците и маршрутите.\r\nВ хода на дискусията от \"БСП за България\" разкритикуваха доклада. \"Самият доклад е едно най-общо отчетничество, в което има много информация, но липсата на препоръки го прави в голяма степен безсмислен\", коментира Кристиан Вигенин. Според Вигенин един от ключовите въпроси, който не е осветен достатъчно ясно, е задълбочаващото се социално разделение в страната, която вместо да се затваря в годините на членство, в България се задълбочава. Той отчете като недостатък в доклада липсата на анализ по отношение на задълбочаващите се регионални дисбаланси и обезлюдяването на цели села.\r\nВалентин Радев, бивш вътрешен министър и депутат от ГЕРБ, отговори на упреците, като посочи, че експертите и специалистите, които подготвят доклада, са едни и същи и няма как опозицията да представят различен доклад. \r\nКолегата му Красимир Ципов заяви, че са постигнати значителните успехи по отношение на противодействие на контрабандата. Той отчете успех и по отношение на мерките, които българското правителство е предприело за укрепване на капацитета на МВР. По думите му сериозно завишаване се отчита на разкритите престъпления срещу личността. Ципов посочи, че докладът е реалистичен и дава реална оценка за състоянието на националната сигурност.\r\n ", "date": "2019.09.12", "title": "За националната ни сигурност - център за управление на кризи"}
{"url": "https://www.dnes.bg/notifikacii/2019/09/12/petima-v-aresta-za-sbivane-v-plovdivsko-zavedenie.422651", "text": "Задържаха петима мъже за пиянско сбиване в пловдивско заведение, съобщиха от полицията.\r\n\r\nИнцидентът е станал на 11 септември, около 23.30 часа. Полицаи са реагирали на сигнал за конфликт в ресторант, в район „Южен“. \r\n\r\nСпоред първоначалната информация, петима употребили алкохол клиенти нанесли побой на двама мъже от съседна маса, които им отправили забележка, и си тръгнали в неизвестна посока.\r\n\r\nПри прерасналата физическа саморазправа, е била ударена и 31-годишна посетителка, на която е оказана медицинска помощ.\r\n\r\nВ хода на проверката, са снети обяснения от персонала на заведението и очевидци на случилото се. Уведомен е дежурен районен прокурор и са предприети действия за издирване на извършителите.\r\n\r\nВ рамките на вчерашния ден, са задържани пловдивчани на 39 и 43 години, двама жители на Куклен на 32 и 50 години и 47-годишен свиленградчанин.\r\n\r\nПод наблюдение на Районна прокуратура-Пловдив, работата по случая продължава.", "date": "2019.09.12", "title": "Петима в ареста за сбиване в пловдивско заведение"}
{"url": "https://www.dnes.bg/index/2019/09/12/mondialyt-za-bezdomni-rajda-lideri-za-viarata-s-16-godishniia-aleks.422626", "text": "\n\r\n\"Хубава си, моя горо\" звучи от съблекалнята на българския национален тим броени минути преди да се изправи за втори път в мач срещу силния отбор на Бразилия в рамките на Световното първенство по футбол за бездомни хора. \r\nМладежите от \"Отбор на надеждата\" са израснали в ромски квартали или в институции и от малки са познали колко суров може да бъде животът, пеят вдъхновени, а гласовете им постепенно нарастват с преливащата вяра в сърцата им. \n\r\nУвеличава се от емоцията, която изпитват изпълнявайки една от най-красивите български песни. Усещането за нея е посято от мениджъра на тима Виктор Кирков, треньора Борислав Фердинандов и писателя Иво Иванов, който трогна до сълзи момчетата с видео послание малко преди да заминат за Уелс, където се проведе Мондиала със социална цел тази година.\n                \n                \n                \r\n\"Тогава, в съблекалнята, г-н Борислав Фердинандов ни каза никога да не се предаваме и дори и да паднем, да излезем с усмивки. Когато изпяхме \"Хубава си, моя горо\", а после и българския химн на терена… Това ни даде хъс да играем за нашата държава и за самите нас, за отбора\", споделя Алекси Кирилов за минутите преди историческата победа на българския тим с 8:7 срещу отбора на Бразилия. \n\r\nТой е на 16 години и е израснал в столичния квартал \"Факултета\". Алекси е в 9 клас в спортното училище. Повтарял е 7 клас, защото прекарал година в Англия с родителите си, които потърсили препитание на Острова. Там усъвършенствал английския си език и посещавал \"Корели Колеж\". \r\nДнес Алекси съвместява успешно образованието с футбола, защото е мотивиран да постигне мечтите си. Всъщност не мечти, а цели. \n\r\n\"Г-н Виктор Кирков ни научи да мечтаем по-малко и повече да си поставяме цели. Когато си поставиш цел и даваш всичко от себе си, е по-възможно да постигнеш това, което искаш. А когато мечтаеш, е сякаш чакаш някой да дойде и да реализира мечтата ти. Трябва сам да си поставиш цел, за да си реализираш мечтата\". Целите на Алекси са да натрупа опит във футбола, да стане колкото се може по-добър и да играе в големи отбори.\r\n\"Например, на 20 години вече да съм в Реал Мадрид. Това, че бихме Бразилия ми даде стимул да си повярвам, че мога и в Реал да играя\", казва Алекси, който днес играе в отбора на \"Септември\" и преди дни допринесе с два гола за победата с 5:3 срещу \"Бароко\". \n\r\nС два гола Алекси допринесе и за крайния резултат 8:7 в полза на България в мача с Бразилия. А само четири дни по-рано \"Отбор на надеждата\" се изправи за първи път срещу тима на Бразилия и загуби след равенство 5:5 и изпълнение на дузпи. Тази загуба не сломи националния ни тим. Напротив, превърна се в един от факторите, които мотивираха младежите. \r\n\"Първият мач срещу Бразилия се получи доста добре, защото играхме със сърце и желание. Това ни показа, че може и да ги бием. Ако ние сме много изморени, те също са. А и имат същия брой мачове като нас. Както е за нас, така е и за тях. Повярвахме си, това е цялата истина\", споделя Алекси с усмивка. \n\r\nПобедата над латиноамериканците е важна за него и съотборниците му, защото е прецедент във футболната история на България. За момчетата от \"Отбор на надеждата 2019\" това е и личен триумф над всички съмнения, които са имали и може би ще се появят в бъдеще. \n\r\n\"Отбор на надеждата\" и участието в Световното първенство по футбол за бездомни хора ми помогна да добия лидерски качества и да бъда пример за момчетата от \"Септември\", че ако искаш да постигнеш нещо, можеш. Стига да си повярваме и да дадем всичко от себе си на тренировките и в мачовете\", казва Алекси. \n\r\nТой споделя, че след Мондиала със социална цел се усеща много по-различен. Забелязал е, че когато се подхожда сериозно и отговорно към подготовката, това се отразява на резултата. \r\n\"Аз се убедих, че както се държахме на тренировките, така бяхме и в мачовете. Например, 40 дни тренирахме усилено и изведохме България до 12-то място\", споделя Алекси. Той е научил много за играта от Борислав Фердинандов, но и за живота. Алекси е превърнал в своя житейска максима думите на селекционера преди всеки мач от Световното - \"да не се предават никога\". \n\r\n\"От г-н Виктор Кирков научихме винаги да си вярваме и да не се отказваме от целите, които си поставяме. Когато си вярваме, можем да постигнем всяка цел. Научихме се да бъдем мъже и да сме точни. Например, да не закъсняваме за тренировка. Защото ако закъсняваме за тренировки, не се държим сериозно по време на подготовката, по-късно и в работата, в която и професия да изберем, също няма да сме такива\", казва Алекси. \n\r\nКато свой голям учител 16-годишният младеж приема и Методи Здравков, който беше национален селекционер на \"Отбор на надеждата“ през 2012 и 2013 г., а миналото лято бе начело на българския тим, извел България на трето място на Световното първенство SATUC. Шампионатът беше за деца в неравностойно положение до 17-годишна възраст, а участниците в него получиха медалите си от принцесата на Катар Шейкха Ал Тани и световноизвестни футболисти. \r\n\"Спомням си добре Нуно Гомеш. Той ми връчи моя медал. Това е уникално чувство! Все пак Нуно Гомеш е един от най-добрите национални състезатели на Португалия за всички времена\", припомня си вълнението Алекси и бърза да изтъкне, че класирането на българския тим се дължи най-вече на треньора Методи Здравков. Той научил младежите от отбора на тактики, заучени положения, казва Алекси и обобщава, че когато се следват указанията на треньора, няма как да не се достигне до по-добро място в класирането. \n\r\n\"Все пак знанията на треньора са много повече от нашите. А пък ако някой футболист има качества да импровизира и му се получава, това е друг въпрос. На голям терен имам свободата да следвам тактика или да импровизирам. Понякога го правя, защото съм на халфова позиция и имам повече пространство и мога да изнасям топката, както искам. Наистина е риск и то голям, особено във формата, в който играхме на Световното в Уелс, защото за една стотна от секундата могат да ти вкарат гол\", казва Алекси.\n\r\nДнес, като играч на \"Септември\" той понякога импровизира, с премерен риск, и все пак със самочувствие, благодарение на опита, придобит при работата с Методи Здравков и Борислав Фердинандов. Уверен е в следването на целите си, защото мотивиращите думи на двамата треньори преди всеки мач от двете световни първенства, както и тези на Виктор Кирков и писателят Иво Иванов, все още прозвучават в съзнанието му във важни моменти. \r\n\"Когато гледахме видео обръщението на Иво Иванов, с отбора бяхме на лагер в \"Драгалевци\". В сърцата ни той сложи такъв хъс, когато каза, че можем да достигнем до много високо ниво. Това ме накара още повече да си повярвам и още по-усилено да тренирам, да следвам целите си и да не се отказвам\", спомня си Алекс. \n\r\nTой и съотборниците му от \"Отбор на надеждата 2019\" винаги ще помнят посланията на тези важни учители в живота си. Ще си ги припомнят преди изпитания и след триумфи, както ще усещат и в бъдеще емоцията от световните първенства, в които са участвали. Футболът е магия и променя съдби, сигурни са момчетата от \"Отбор на надеждата\". Футболът е страст, но може и да е житейски ментор. И за любовта към популярната игра няма граници. \n\r\n\"Създадохме много приятелства. С момчето, което беше нашият Team guide на световното, станахме много добри приятели. С момчетата от другите отбори също се разбирахме прекрасно. С бразилците пък станахме най-близки и разменихме фланелки с тях. Събирахме се, играехме пинг-понг, слушахме музика, забавлявахме се. Разбирахме се, въпреки че не говореха много добре английски език. Футболът ни свързва. Те имат респект към нас, защото за първи път България бие Бразилия. А и направихме някои от най-добрите мачове на световното първенство. Показахме как се играе футбол\", горд е Алекси.", "date": "2019.09.12", "title": "Мондиалът за бездомни ражда лидери. За вярата с 16-годишния Алекс"}
{"url": "https://www.dnes.bg/notifikacii/2019/09/12/bylgariia-otnese-gyrciia-s-3-0-na-starta-na-evro-2019.422678", "text": "България започна с победа участието си на европейското първенство по волейбол при мъжете. Във френския град Монпелие в първата си среща от група \"А\" на турнира \"трикольорите\" победиха с 3:0 (25:22, 25:16, 25:20) състава на Гърция.\n\r\nБългарският тим контролираше изцяло събитията на полето и не допусна никаква изненада срещу \"елините\". В първата част България поведе с 19:14, след което поведе в двубоя след 25:22 и успешна атака на Мартин Атанасов.\n\r\nВъв втория гейм \"лъвовете\" имаха аванс от 21:12, за да победят с 25:16. В третия гейм Гърция направи четири поредни точки при 24:16 в полза на българския тим, а \"трикольорите\" затвориха мача за 78 минути с 25:20 след успешно нападение на Светослав Гоцев.\n                \n                \n                \r\nНай-резултатен за българския успех на френска земя беше Цветан Соколов със 17 точки. С по 10 точки се отличиха Светослав Гоцев и Тодор Скримов. Никос Зопани реализира 8 точки в полза на Гърция.\n\r\nВ петък воденият от селекционера Силвано Пранди тим ще играе срещу Румъния.\n\r\nПо-късно тази вечер Португалия среща Италия, докато домакинът Франция излиза срещу Румъния в другите мачове от група \"А\" на Евро 2019.\r\n ", "date": "2019.09.12", "title": "България отнесе Гърция с 3:0 на старта на Евро 2019"}
{"url": "https://www.dnes.bg/notifikacii/2019/09/12/baba-pomogna-na-policiiata-s-4200-lv-i-zlato-pod-konteinera.422594", "text": "Шейсет и седем годишна жена от Дулово е станала жертва на телефонни измамници вчера, съобщиха от Областната дирекция на МВР в Силистра. Тя е ощетена с 4360 лева и златни накити.\n\n\r\n\r\n\r\nПо \"класическата\" схема за участие в полицейска акция се доверила на телефонно обаждане от мъж, представящ се за служител на реда и окачила на портата на дома си торбичка със 160 лева и златни бижута.\r\n\r\nСледвайки дадените й указания, жената отпътувала за областния град, изтеглила от банковата си сметка сумата от 4200 лева, които оставила под контейнер за смет в централната част на града. След като се прибрала, се свързала с местното полицейско управление, за да се осведоми за случая и тогава разбрала, че е измамена.\r\n\r\nОбразувано е досъдебно производство.", "date": "2019.09.12", "title": "Баба \"помогна на полицията\" с 4200 лв. и злато под контейнера"}
{"url": "https://www.dnes.bg/eu/2019/09/12/kogato-avtomobilyt-v-germaniia-se-zakashlia-ikonomikata-hvashta-hrema.422614", "text": "Стълб на германската промишленост от десетилетия, автомобилният сектор вече започва да прилича на Ахилесова пета, уязвима заради търговските конфликти и зле подготвена за бъдещето. Всичко това крие риск от тежки социални последици.\n\r\nЗдравето на \"автомобилния сектор е по-зле от очакваното\", отбеляза Марк Фьорстерман, експерт в компанията EY, в началото на Франкфуртското автомобилно изложение, което продължава до 22 септември. \"Технологичните предизвикателства са огромни\".\n\r\nПрез първите осем месеца на година производството на автомобили е спаднало с 11% на годишна основа, според данните на федерацията на германските автомобилопроизводители VDA, пише Франс прес.\n                    \n                    \n                \n                \n                \n                \r\nПричините: търговската война, забавянето на конюнктурата и несигурността около Brexit-а в момент, когато компаниите от сектора трябва масирано да инвестират в производството на електрически коли.\n\r\n\"Въздействието върху доставчиците е много голямо, вече започват да се очертават свръхмощности\", поясни пред АФП Щефан Брацел, директор в Центъра за автомобилен мениджмънт.\n\r\nНеотдавнашен пример - семейната компания Eisenmann, основана през 1951 година и специализирана в производството на машини за лакиране на коли, обяви в края на юли неплатежоспособност, заплашвайки прехраната на близо 3000 служители.\n\r\nПрез второто тримесечие оперативната печалба на три германски автомобилни групи спадна с 38%, което е много повече в сравнение със средното понижение в сектора на световното равнище от 18%, отбеляза EY.\n\r\nАвтомобилостроенето в Германия представлява една пета от промишлеността и близо 5% от брутния вътрешен продукт. В него са заети над 800 000 души.\n\r\n\n\r\nВ същото време обаче - от химическия сектор до машиностроенето - редица клонове хвърлят индиректно вината върху автомобилостроенето за техните понижени тримесечни резултати, подклаждайки опасенията от рецесия на най-голямата европейска икономика.\n\r\nОбщо \"поръчките за промишлените компании средно са се свивали с 1% всеки месец от началото на годината\", пресмята Карстен Бжески, икономист от ING.\n\r\nСред най-засегнатите е \"Mittelstand\" (\"Мителщанд\"), тази мрежа от малки и средни предприятия, които работят активно за износ, \"скритите шампиони\", възприемани от десетки години като ключа за германския успех.\n\r\nБарометърът за доверието на предприемачите от \"Мителщанд\" премина в отрицателната територия през август за първи път от над четири години, според изследване на банката KfW и института Ifo. Редица от тези предприятия обявиха неотдавна закриване на работни места или затваряне на цели заводи.\r\nСамо че тяхното безпокойство далеч не се ограничава със забавянето на конюнктурата.\n\r\nМного преди протекционистките заплахи на Вашингтон Volkswagen нанесе през 2015 година първия тежък удар на сектора като призна, че е оборудвал 11 милиона от дизеловите си коли със софтуери, които могат да фалшифицират данните за равнищата на емисиите с парников ефект.\n\r\nОттогава дизелът губи популярност, там където бе създаден: заплашен от забрани за движение в редица градове, той е заменян с бензин и все повече от електрически двигател, който много по-лесно се произвежда.\n\r\n\n\r\nОбщо електрифицирането би могло да струва на Германия 75 000 работни места според проучване на института Frauenhofer, което бе публикувано през лятото на миналата година.\n\r\nГигантът Bosch оправда закриването на 600 позиции годишно със спада в сектора на дизела и обяви нови съкращения. \"Компанията не е застрашена, защото има редица дейности\", отбелязва Брацел, но за сметка на това \"Мителщанд\" често изпитва недостиг на пари, за да се адаптира\".\n\r\n\"Това е източник на безпокойство за много малки и средни предприятия, които са били силни в старите сектори като двигателите с гориво\", допълва експертът.\n\r\nВ края на юни в Берлин десетки хиляди демонстранти настояха, по призива на синдиката IG Metall, за дигитални и екологични промени, които да бъдат \"справедливи\" за трудещите се.\n\r\nБъдещето на дизела е толкова деликатна тема както за работниците, така и за компаниите, че почти цялата политическа класа се опита да спре забраните за движение на старите дизели, наложени от съдилищата.\n\r\nИ най-вече партията на крайната десница \"Алтернатива за Германия\" превърна защитата на тези автомобили в един от бойните си коне, а този ход получи забележителен отклик сред работническите комитети в автомобилния сектор.\n\r\nСамо че дори в един от бастионите на \"Алтернатива за Германия\" - Цвикау, в провинция Саксония, Volkswagen обяви завой към електрическите коли: производството на първия модел \"нула емисии\" на концерна ще започне там през ноември.\n\r\nПри инвестиции за близо 1,2 милиард евро Цвикау ще стане \"най-големият завод за електрически автомобили в Европа\" според Volkswagen, а следователно и най-голям залог за успеха на това возило. \r\n \r\n/БТА/\r\n ", "date": "2019.09.12", "title": "Когато автомобилът в Германия се закашля, икономиката хваща хрема"}
{"url": "https://www.dnes.bg/world/2019/09/12/boris-djonsyn-uveriava-ne-sym-izlygal-kralicata.422672", "text": "Министър-председателят на Великобритания Борис Джонсън отрече обвиненията, че е излъгал кралица Елизабет II във връзка с прекратяването на заседанията на парламента, като ги нарече \"абсолютно неверни\", пише вестник The Independent, цитиран от агенция \"Фокус\"\r\nПремиерът се намира под огромен натиск да поднови заседанията в камарата, след като разсекретените документи, показващи възможните сценарии за страната при осъществяването на Брекзит без сделка разкриха \"безпрецедентни\" проблеми, с които Великобритания може да се сблъска ако това се случи.\r\nЛейбъристката партия заяви, че документите разкриват наближаваща \"катастрофа\".\r\nПопитан дали е излъгал Кралицата на Великобритания, за да получи разрешение за преустановяването на дейността на парламента за пет седмици, Джонсън отговори категорично, че не е лъгал.\r\n                    \n                    \n                \n                \n                \n                \"Абсолютно не. Висшият съд на Англия е съгласен с нас, но Върховният съд ще трябва да реши\", заяви той.\r\n\"Парламентът ще има време преди и след срещите от високо равнище на 17 и 18 октомври, за да дебатира сделката за Брекзит\", добави още премиерът. \"Много се надявам, че ще постигнем сделка, както казах, на тази важна среща. Работи много здраво, обиколих европейските столици за да разговарям с нашите приятели\", каза още Джонсън.\r\nПредставителят на Лейбъристката партия в Камарата на общините Джон Макдонъл призова отново за подновяване на парламентарните заседания, като добави, че сега това е дори по-важно с оглед на разкритията на документите за последствията от Брекзит.\r\n\"Попитахме за връщането на парламентарните заседания. Правителството вече загуби едно съдебно дело тази седмица, а Върховният съд може да вземе това предвид в делото следващата седмица“, заяви той.\r\n„Сериозните последици от Брекзит без сделка бяха разкрити от документитие. Парламентът трябва да заседава сега“, заяви още Макдонъл.\r\nБившият член на Консервативната партия Доминик Грийв обвини правителството в противоконституционни действия и нарече нивото на щети върху Великобритания, цитирано от документите за последствията от Брекзит \"безпрецедентно\".\r\n\"Това е правителство, което в мирно време е съгласно да причини щети на британците, както е написано в документите\", заяви Грийв.\r\n\"Нивото на щети е безпрецедентно. Не мога да си спомня за случай, в който съм виждал нещо подобно преди. Дори и ако сме готови за Брекзит без сделка, той ще бъде вреден и скъп\", добави още той.", "date": "2019.09.12", "title": "Борис Джонсън уверява: Не съм излъгал кралицата! "}
{"url": "https://www.dnes.bg/obshtestvo/2019/09/12/i-predposledniiat-leten-petyk-slynchev-i-topyl.422691", "text": "Топъл и слънчев ще бъде и предпоследният петък от това лято, показва прогнозата на НИМХ.\n\r\nАтмосферното налягане ще се задържи по-високо от средното за месеца. През нощта облачността ще е разкъсана, над западните райони ще намалее до незначителна. Ще духа слаб до умерен север-североизточен вятър. \n\r\nПрез деня в петък ще бъде слънчево, след обяд с временни увеличения на облачността над Източна България. Ще духа слаб, в югоизточната половина от страната умерен североизточен вятър. Максималните температури ще бъдат между 26 и 31 градуса.\n\r\nНад планините ще бъде предимно слънчево. Ще духа умерен до силен североизточен вятър. Максимална температура на височина 1200 метра - около 20 градуса, на 2000 метра - около 12.\n                    \n                    \n                \n                \n                \n                \r\nПо Черноморието ще бъде също предимно слънчево. Ще духа умерен североизточен вятър. Максимални температури на въздуха 26-27 градуса, температурата на морската вода е 24-25 градуса. Вълнението на морето ще бъде 3-4 бала.\n\r\nНа 13 септември слънцето ще изгрее в 7:04 ч. и ще залезе в 19:41 ч. Продължителността на деня е 12:37 ч.", "date": "2019.09.12", "title": "И предпоследният летен петък слънчев и топъл"}
{"url": "https://www.dnes.bg/zvezdi/2019/09/12/da-kyrmish-na-cherveniia-kilim.422677", "text": "Тя е известна азиатска актриса, но името ѝ става все по-популярно, след като получава най-голямата роля в своя живот – тази на майка. Сачико Фукумото е една от малкото звезди, която не крие снимките на детето си, напротив, показва го постоянно и често публикциите й в социалните мрежи са свързани с него и отговорното родителство.\r\n37-годишната актриса разби стереотипите, като се появи с бебе на ръце на Филмовия фестивал във Венеция. Минавайки по червения килим тя изуми всички с това, че спря, за да накърми невръстната си дъщеря, при това пред обективите на фотографите.\r\n \r\n\"Моето малко момиченце е обсебено от кърменето... Иска ми се да можех да вървя по червения килим кърмейки\", написа Фукумото в своя профил във Facebook и сподели снимки от събитието. Тя поясни, че дъщеря ѝ иска да суче по различно време и не се интересува от това дали майка ѝ има ангажимент или говори с нейния режисьор.\r\n \r\nПо думите на Сачико, много е забавно да отидеш с пеленаче на такъв грандиозен фестивал и в това, че тя е решила да не лишава дъщеря си от кърма няма нищо лошо.\r\n \r\nАзиатката, която присъства на премиерата на филма „Жена“, се появи със страхотна рокля с принтове на птици – същата като на дъщеря ѝ.\r\n \r\n„Уоу, прекрасно. Твоето сладко малко момиченце е голяма късметлийка с такава майка. Господ да ви благослови“, поздрави я почитателка на актрисата в социалната мрежа.\r\n \r\n„Всичко, което искаше тя, е мляко и трябваше да отида на червения килим с моята дъщеря, закачена за мен“, обяснява в поста си Сачико.\r\n \r\nПубликувайки кадрите, 37-годишната актриса дава пример на хиляди майки, че кърменето на обществени места не е табу.\r\n \r\nВ много от публикациите си във Facebook и Instagram актрисата говори за кърменето и вниманието, което всяка майка трябва да отдели на детето си през първите месеци от неговото израстване. Тя дори снима клип, в който гримьор я подготвя за участие, а тя е свалила връхната си дреха и кърми момиченцето.\r\n\r\n", "date": "2019.09.12", "title": "Да кърмиш на... червения килим"}
{"url": "https://www.dnes.bg/mestni-izbori-19/2019/09/12/predizborna-treska-za-sofiia-koi-s-fandykova-koi-s-manolova.422690", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n59 партии и 7 коалиции ще участват в изборите за местен вот през октомври. До започването на предизборната кампания има близо 2 седмици, но е ясно, че битката за София се очертава особено оспорвана и гореща. \n\n\n\nЗаради подкрепата за Мая Манолова, четирима от ръководство на движение България на гражданите напускат партията днес. Освен Движение \"България на гражданите\" (ДБГ), зад кандидатурата на Мая Манолова за кмет на София застанаха АБВ и \"Движение 21\". \n\r\nА вчера градската организация на БСП реши също да засвидетелства подкрепа си за бившия омбудсман при определени условия. \n                    \n                    \n                \n                \n                \n                \r\n\"Атака\" пък обяви, че ще подкрепи кандидатурата на Йорданка Фандъкова за кмет на столицата. \n\r\nСпоред анализатори настоящият кмет и бившият омбудсман имат равни шансове в кметската надпвара.\n\r\nДали е така? Вижте повече в репортажа на телевизия Bulgaria ON AIR", "date": "2019.09.12", "title": "Предизборна треска за София: Кой с Фандъкова, кой с Манолова"}
{"url": "https://www.dnes.bg/stranata/2019/09/12/stena-ruhna-sled-izkopni-raboti-v-burgas.422696", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nСтена жилищна сграда рухна след изкопни работи в Бургас, .\r\nЗаради инцидента е евакуиран 70-годишен мъж. Няма пострадали.\r\nИнцидентът е станал тази сутрин. Пострадалата сграда е общинска собственост. \r\n\r\nАпартаментите в нея са използвани като социални жилища – до миналата събота, когато от общината съобщили на живеещите там четири семейства, че трябва да бъдат изведени и настанени в други общински апартаменти. \r\n\r\nСградата отказал да напусне само възрастен мъж, който от години обитавал част от втория етаж. \r\n\r\nЖивущи в кооперацията разкриха, че проблемите започнали още с началото на изкопните дейности за новия строеж на калкан. \r\n\r\nЗаради инцидента строителната фирма ще бъде глобена.", "date": "2019.09.12", "title": "Стена рухна след изкопни работи в Бургас"}
{"url": "https://www.dnes.bg/index/2019/09/12/radost-v-drehi-reviuto-za-prolet-liato-na-carolina-herrera.422668", "text": "Още при първите новини за назначаването на Уес Гордън като креативен директор на Carolina Herrera възникна един сериозен въпрос – ще преобрази ли той модната къща?\r\nУес Гордън дава отговор с колекцията за пролет-лято 2020 и той е еднозначен. Този сезон креативният директор е верен на наследството и архивите повече от всякога.\r\nСамият той сподели, че е поставил фокус върху „повече форми и конструиране“ на силуетите, а резултатът е демонстрация на увереност и финес.\r\nОще в началото на ревюто се открои вдъхновението – обемната бяла риза, която е емблематична за Carolina Herrera, е поставена като контрапункт на дълга флорална пола.\r\nОгромните цветя като елементи и принт са „уловени“ от ретро вдъхновението за обемни колани на кръста. Саката са с обемни ръкави, а ясен контраст на тази цветна градина се явяват райетата и черно-белите полка точки.\r\n                \n                \n                А ако трябва да опишем с две думи ревюто за пролет-лято 2020 на Carolina Herrera, то те ще бъдат ясни – радост в дрехи. \r\n \r\n ", "date": "2019.09.12", "title": "Радост в дрехи -  ревюто за пролет-лято на Carolina Herrera"}
{"url": "https://www.dnes.bg/eu/2019/09/12/borbata-s-raka-e-cel-nomer-1-za-bydeshtiia-zdraven-komisar-na-es.422650", "text": "Разработването на Европейска стратегия за борба с рака, която да помогне на държавите-членки на ЕС да подобрят превенцията и грижите за онкоболните, е сред най-важните цели, които си поставя предложената за нов европейски комисар по здравеопазването Стела Кириакидис от Кипър, предаде БНР. \n\n\r\nЗдравеопазването е приоритет за новата Европейска комисия, „за да можем наистина да постигнем най-високите нива на безопасност и здраве на европейските граждани“, посочи Стела Кириакидис в първото си изявление след обявяването на предложенията за нов състав на Европейската комисия.\n\r\nАнгажиментът за представяне на Европейска стратегия за борба с рака бе високо оценен от европейски здравни институции и неправителствени организации. Изпълнителният директор на Европейската агенция за борба с рака (ECCO) Майк Мориси заяви, че „това е послание, което всички европейски граждани ще се радват да чуят“.\n                    \n                    \n                \n                \n                \n                \r\nПървите реакции приветстват и избора именно Стела Кириакидис да поеме този портфейл като едно от разпознаваемите лица в европейски мащаб в областта на здравеопазването, с много активна роля в профилактиката на рака в Кипър и Европа.", "date": "2019.09.12", "title": "Борбата с рака е цел номер 1 за бъдещия здравен комисар на ЕС"}
{"url": "https://www.dnes.bg/art/2019/09/12/festivalyt-aniventure-comic-con-za-14-a-godina-u-nas.422620", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nЗа 14 поредна година поп-културата и японските традиции се срещат в София. Хиляди фенове очакват с нетърпение фестивала \"Aniventure Comic Con 2019\" този уикенд и.\r\n\"Казаха ми, че много хора ще дойдат да ме видят. Ще подписвам книжки за фенове, ще рисувам малко, ще съм там през целия ден. Ще има паненели, в които професионалистите, които рисуват, ще говорят, както и ще направя презентация\", сподели .\r\n                    \n                    \n                \n                \n                \n                Той обясни, че всички ще имат възможност да отидат и да говорят с него. Най-често получавал въпроси за това колко време му отнема да нарисува някоя страница.\r\nПо думите му любовта към комиксите идва от филмите.\r\n\"Правя това вече 30 години, а обожавам комикси, откакто бях дете. Като дете му казвах \"да избягаш от обикновения си ден\" чрез героите\", каза художникът пред.\r\nToй сподели, че не знае много за България, но ще има няколко дни да я разгледа.", "date": "2019.09.12", "title": "Фестивалът \"Aniventure Comic Con\" за 14-а година у нас"}
{"url": "https://www.dnes.bg/obshtestvo/2019/09/12/svatbari-zaradvaha-mechkite-v-belica-s-iabylki.422630", "text": "Младоженци поискаха от гостите на сватбеното им тържество да донесат ябълки вместо цветя.\r\nПлодовете те дарили на Парка за танцуващи мечки в Белица.\r\nЛюба и Николай се спрели на ябълките след консултация с гледачите, разказа Величка Тричкова от Парка за танцуващи мечки пред БТА.\r\nСватбата е била в региона. След тържеството, заедно с група приятели, младоженците посетили Белица и донесли събраните около 150 килограма плодове. Идеята е интересна и ни зарадва, досега не сме имали такъв случай, каза Тричкова.\r\nВ момента в парка има 23-ма обитатели. Интересът към мястото нараства, като това лято броят на посетителите се е увеличил няколко пъти.", "date": "2019.09.12", "title": "Сватбари зарадваха мечките в Белица с ябълки "}
{"url": "https://www.dnes.bg/notifikacii/2019/09/12/biznesyt-alarmira-krizata-v-industriiata-doide.422595", "text": "Кризата в индустрията дойде, според председателя на Асоциацията на индустриалния капитал Васил Велев.\r\n\"За юни статистиката отчете спад на износа с 6,4%. За юни и юли отчете спад на индустриалното производство. Стопанската конюнктура за август е 3,1%. За пръв път от много време несигурността изпреварва проблема с човешките ресурси\", обясни Велев пред БНР.\r\nПо думите му в редица отрасли като машиностроенето, електротехниката, в текстил и облекло, в производството на мебели, на метали има спад в продажбите от месеци.\r\n\"Очакваме за цялото трето тримесечие спад на индустриалното производство в страната\", добави още Велев.\n\r\nСпоред него има два начина на поведение - да се правим, че нищо не се случва, за да не се свива допълнително потреблението и оттам да не се усилва допълнително кризата, и да се каже честно на хората да бъдат по-разумни.\r\n                \n                \n                На въпрос дали ще се стигне до рецесия в България, Васил Велев отговори: \"Когато индустрията тръгне надолу, икономиката е инертна, процесите се развиват бавно, но посоката е тази\".\n\r\nСлед големия харч за изтребители може да се окаже в един момент, че ERM II ще се отдалечи поради голям дефицит, ако не се вземат своевременно мерки, смята председателят на Асоциацията на индустриалния капитал.\n\r\nОт МТСП е поискана подкрепа за експортно ориентираните компании, при които има проблем.\n\r\nВреме е да се действа, няма какво да чакаме, категоричен е Велев. По думите му очакваната помощ от държавата е за десетки хиляди работни места:\n\r\n\"Не са огромни средства и те безалтернативно трябва да се намерят. Не трябва да допускаме грешката от миналата криза, когато не подкрепихме предприятията. Надяваме се тази да не е нито толкова дълбока, нито толкова дълга – няма такива предпоставки\", посочи той.  \n\r\n ", "date": "2019.09.12", "title": "Бизнесът алармира: Кризата в индустрията дойде!"}
{"url": "https://www.dnes.bg/rusia/2019/09/12/obiskirat-privyrjenici-na-navalni-iz-ciala-rusiia.422631", "text": "Руската полиция е извършила днес из цяла Русия най-малко 150 обиска в жилища и канцеларии на привърженици на критика на Кремъл Алексей Навални, съобщи в социални мрежи Леонид Волков, изтъкнат привърженик на опозиционния лидер, предаде Ройтерс.\n\r\nПо думите на Волков обиските са в 39 града, от Владивосток на Тихия океан до югозападния Краснодар. В операцията са участвали не по-малко от хиляди служители от правоохранителните органи. Сред претърсените е и жилището на привърженик на Навални, класирал се на второ място на кметските избори в Новосибирск в неделя, каза Волков.\n\r\nТази кампания срещу опозиционни дейци става четири дни след като пропрезидентската партия \"Единна Русия\" изгуби една трета от местата си в градския парламент в Москва. На местните избори в неделя партията претърпя загуби и в други населени места, но запази доминиращата си позиция в страната, припомня Асошиейтед прес, цитирана от БТА.\n\r\n                    \n                    \n                \n                \n                \n                Преди вота Навални призова съмишлениците си да гласуват тактически в опит да бъдат намалени шансовете на кандидатите, издигнати от Кремъл. Тази стратегия донесе известен успех, отбелязва Ройтерс.\n\r\nТАСС цитира изявление пред журналисти на ръководителя на правозащитната организация \"Агора\" Павел Чиков, според когото операцията на служители от Следствения комитет е по разпореждане от 4 септември на съд в московски съд. \n\r\nПо думите на Чиков, чиято организация оказва правна помощ на обискираните, засега е известно, че следствени действия се извършват в градовете Балаково, Белгород, Владивосток, Воронеж, Екатеринбург, Ижевск, Иркутск, Казан, Кемерово, Краснодар, Красноярск, Курган, Липецк, Мурманск, Нижни Новгород, Новосибирск, Пенза, Перм, Омск, Оренбург, Санкт Петербург, Саратов, Ставропол, Тамбов, Томск, Тюмен, Хабаровск, Чебоксари, Челябинск.\n\r\nШефът на \"Агора\" добави, че обиски се извършват не само в щабовете на Навални и на активисти от неговата Фондация за борба с корупцията, а и на активисти от движението за защита на избирателните права \"Голос\".\r\n ", "date": "2019.09.12", "title": "Обискират привърженици на Навални из цяла Русия"}
{"url": "https://www.dnes.bg/stranata/2019/09/12/sydyt-reshi-radostin-radev-ostava-kmet-na-kostenec.422632", "text": "Аплативният специализиран съд . Той беше с две дела и обвинения – за длъжностно присвояване и за подкуп.\n\n\n\r\nМагистратите мотивираха решението си с факта, че той наистина е взел 22 хил. лв. от общинско дружество, но парите са възстановени.\r\nРадев обясни, че не е взел парите за лично ползване, а за да финансира пътуването на деца от Костенец в спортно състезание, предаде bTV.\r\nТой допълни, че няма да се кандидатира за кмет на предстоящите местни избори, но остава в листата за общински съветници. ", "date": "2019.09.12", "title": "Съдът реши: Радостин Радев остава кмет на Костенец"}
{"url": "https://www.dnes.bg/notifikacii/2019/09/12/policai-zastreliaha-myj-izdirvan-za-ubiistvo-v-polsha.422636", "text": "Германската полиция съобщи, че е застреляла мъж, който извадил оръжие, след като автомобилът му бил спрян от органите на реда на път край Берлин, предаде Асошиейтед прес, цитирана от БТА.\r\n\r\nМъжът бил избягал от Полша, където е издирван по подозрение за убийство на жена.\r\n\r\nПолицията каза, че регистрационният номер на колата му съвпадал с предоставения от полските власти.\r\n\r\nМъжът насочил огнестрелно оръжие срещу полицаите, след като те спрели автомобила му \"Мазда\" на околовръстния път А-10 край Берлин. Служителите на реда стреляли по него няколко пъти, ранявайки го смъртоносно, заяви полицията.\r\n\r\nМъжът бил заподозрян в Полша за убийството на 26-годишна украинка според местни медии.\r\n ", "date": "2019.09.12", "title": "Полицаи застреляха мъж, издирван за убийство в Полша "}
{"url": "https://www.dnes.bg/obshtestvo/2019/09/12/bchk-i-pojarnikari-spasiha-postradali-sled-bedstviia.422624", "text": "\nБЧК и пожарникари демонстрираха спасяване на множество пострадали след бедствия.\r\nНационалното учение за близо 160 души от доброволните екипи на БЧК за действие при бедствия и кризи (ДЕРБАК) се провежда от 10 до 14 септември в района на НУЛЦ на БЧК, полигона на ГД \"Пожарна безопасност и защита на населението“, с Лозен и яз. Панчарево.\r\nЦелта е да бъде тествана и надградена способността им за работа на терен при нарастващо напрежение и да се подобри координацията и процедурите, използвани в рамките на ЕСС при бедствие от голям мащаб.\r\n\r\nДЕРБАК на БЧК преминават ежегодно тренировъчни учения с цел повишаване на капацитета и готовността за незабавна и адекватна реакция по оказване на помощ на пострадали в бедствена/кризисна ситуация.", "date": "2019.09.12", "title": "БЧК и пожарникари \"спасиха\" пострадали след бедствия"}
{"url": "https://www.dnes.bg/sofia/2019/09/12/protestyt-na-medsestrite-stava-bezsrochen.422639", "text": "\n\r\n. Те ще посрещат депутатите с палатков лагер, обяви Мая Илиева - един от основните организатори на протестите по време на вчерашния, който беше шести по ред.\n\n\n\r\nСестрите настояват за стартова заплата в размер на две минимални, да бъдат върнати медицинските стандарти, да се промени категорията на труд на практикуващите в тази професия, да бъде подписан Колективен трудов договор на национално ниво, както и да се регламентира самостоятелната сестринска практика.\r\nНа протест вчера излязоха и  и от синдикалната федерация на служителите в МВР, съобщи .\r\n                    \n                    \n                \n                \n                \n                Повечето от присъстващите носеха ленти с призив \"Не на страха\" и развяваха лозунги \"Здравеопазването не е търговия\" и \"Пациентите не са банкомати\".\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.09.12", "title": "Протестът на медсестрите става безсрочен"}
{"url": "https://www.dnes.bg/stranata/2019/09/12/pernichani-shte-imat-topla-voda-tazi-vecher.422590", "text": "Топлата вода на перничани ще потече довечера след 20 часа, увериха от Топлофикация Перник. Предписанията на РИОСВ са изпълнени и неразрешената биомаса се изнася от дружеството, съобщи Анелия Дренска, началник на отдел в РИОСВ.Още по темата Спират два от генераторите на \"Топлофикация-Перник\" Перничани протестират: Местният ТЕЦ им трови въздуха Сламата, която дружеството държеше на склад, е закарана в ТЕЦ-а в Сливен, където имат разрешение за горенето й. Пускането на 4-и парогенератор на пернишката ТЕЦ Република е започнало, съобщи изълнителният директор Любомир Спасов. До края на седмицата ще бъде пусната и основната мощност на централата - 5-и парогенератор, който осигурява парното на перничани, предаде БТА. Топлофикация разполага с достатъчно въглища на склад, за да гарантира отоплителния сезон, увери Спасов. РИОСВ ще провежда 24-часов мониторинг на процеса на горене на централата, за да гарантира чистотата на въздуха на перничани.По публикацията работи: Веселина Йорданова ", "date": "2019.09.12", "title": "Перничани ще имат топла вода тази вечер"}
{"url": "https://www.dnes.bg/world/2019/09/12/zelenite-v-germaniia-iskat-zabrana-na-balonite.422602", "text": "\"Зелените\" във федералната германска провинция Долна Саксония искат забрана на... балоните. Ала Министреството на околната среда отхвърли желанието на партията.\r\nСпоред \"Зелените\" попадането на толкова голямо количество отпадъци на пластмасова основа не са полезни за природата, отбелязват в редакцията на германския национален ежедневник Die Welt.\r\n\"Птици и други животни изяждат меките останки от балоните и след това не могат да се хранят нормално, обикновено гладуват до смърт с пълен стомах“, подчерта местният лидер на \"Зелените“ Анне Кура.\r\nБалоните, изработени от естествен латекс, също не са алтернатива. Решение да се избягва употребата на балони с хелий бе прието в град Гютерсло в съседната на Долна Саксония провинция Северен Рейн-Вестфалия. То бе прието в понеделник, а аргументите за налагането му отново са свързани с опазването на околната среда. Засегнати са всички общински мероприятия, включително детски градини и училища.\r\n                    \n                    \n                \n                \n                \n                В Нидерландия също все по-често забраняват балоните. В 17 процента от общините в страната има действаща разпоредба, показва проучване на екологичната организация De Noordzee.\r\n\"От едната страна е мимолетната красива картина на цветни балони във въздуха, от другата - мъртвите птици\", подчерта Кура. Но Министерството на околната среда в Долна Саксония отхвърли изискването на „Зелени“ за налагане на забрана.\r\n\"Издигащите се в небето балони винаги са били свързвали с мечти и надежди“, заяви говорителят на регионалния министър на околната среда Олаф Лиез (ГСДП). \"Забраната на балоните със сигурност няма да спаси света“, допълни той.", "date": "2019.09.12", "title": "\"Зелените\" в Германия искат забрана на... балоните "}
{"url": "https://www.dnes.bg/eu/2019/09/12/evropeiskiiat-nachin-na-jivot-shto-za-resor-i-komisiia.422577", "text": "Европейският начин на живот разгневи критиците... Или поне тези на Урсула фон дер Лайен. Според мнозина името на ресора на вицепредседателя на Европейската комисия е недопустимо. \n\r\nВ сряда новоизбраният председател на ЕК Урсула фон дер Лайен бе поставена под силен натиск да промени името на ресора, който предложи за новия си заместник, който отговаря за миграционната политика, след вълна от критики от европейски депутати, смятащи, че това е дълбоко обидно и предполага, че мигрантите и бежанците са заплаха за европейския начин на живот.\n\n\n\r\nНякои от най-яростните критици твърдят, че името на позицията, заемана от гърка Маргаритис Схинас, е \"свирка за кучета\", по-подходяща за крайно-десни екстремисти, отколкото за Комисията, която трябва да бъде защитник на либералните ценности и образец за приобщаване, многообразие и многостранност, пише европейската редакция на Politico.\n                    \n                    \n                \n                \n                \n                \r\nКарима Дели, френски евродепутат и председател на комисията по транспорт, написа в Twitter, че мнозинство от членовете на ЕП са се съгласили на среща на високопоставени евродепутати да изпратят писмо до Фон дер Лайен с молба да промени името на портфолиото на Схинас, предава \"Фокус\".\n\r\n\"Парламентът няма да допусне тази обида към европейските ценности да мине\", написа тя.\n\r\nФон дер Лайен обяви своя списък от предложени комисари във вторник, заедно с някои странни и подробни заглавия на портфолиото. Те включват не само вицепредседателя за защита на европейския начин на живот, но и вицепредседател за икономика, която работи за хората.\n\r\nПредложението за миграция обаче беше онова, което се оказа най-противоречиво. И някои лидери в парламента предупредиха Фон дер Лайен в сряда, че тя трябва да промени името или да даде възможност на парламента да го направи вместо нея. (Всички кандидати на Комисията подлежат на потвърждение от парламента).\n\r\n\"Ние мислим за всички аргументи, но със сигурност няма бързо решение\", заяви говорителят на председателя на ЕК.\n\r\nТой отбеляза, че бъдещите комисари са се събрали в сряда вечерта извън Брюксел за семинар за бъдещето на ЕС, където са засегнати \"включително смели теми като изменението на климата, цифровизацията, силната Европа в света и т.н.\"\r\n ", "date": "2019.09.12", "title": "Европейският начин на живот... Що за ресор и комисия?"}
{"url": "https://www.dnes.bg/crime/2019/09/12/pojar-izpepeli-50-dka-rezene-v-silistrensko.422601", "text": "Петдесет декара резене са изгорели при пожар в района на село Цар Самуил вчера, съобщиха от Областната дирекция на МВР в Силистра.\r\nОгънят започнал около 18.30 часа от запалено царевично стърнище и се прехвърлил върху блока с посевите. Екип на РСПБЗН-Тутракан потушил пожара, спасен е кайсиев масив в съседство.", "date": "2019.09.12", "title": "Пожар изпепели 50 дка резене в Силистренско"}
{"url": "https://www.dnes.bg/notifikacii/2019/09/12/novite-kameri-na-iphone-11-otkliuchvali-tripofobiia.422617", "text": "Дебютът на iPhone 11 Pro тази седмица остави някои хора във възторг от новата система от 3 камери, но пък други потръпнаха, пише Digital Trends.\r\niPhone 11 Pro и iPhone 11 Pro Max идват с камера с 3 обектива, която може да прави широкоъглни и супер широкоъгълни снимки. Обаче нямаше и 2 дни и първият негатив излезе наяве - трипофобията при някои хора започва да се обажда.\r\nТрипофобията се определя като \"страх или отвращение от струпването на дупки на едно място\". Този страх все още не е признат за официална фобия,  но много учени и психолози потвърждават наличието ѝ.\r\nНай-често срещаните неща, които отключват този страх са пчелнтие пити, струпване на очи по картини, корали, ягоди, пипалата на октоподи, а явно вече и съвсем новият iPhone 11 Pro.\r\n                \n                \n                Хората с трипофобия се оплакват от настръхване, некомфортно усещане, че нещо пълзи по кожата им, потене, дори паник атаки.\r\nАко оставим настрана външния им вид, новите камери на iPhone 11 Pro са съществено подобрение. Те ще имат и функцията Deep Fusion, която прави анализ пиксел по пиксел, за да прецизира снимките до кристално чисти детайли. Ще може да се увеличава фокуса на снимките с 0.5x, 1x, 2x и дори 10x пъти.\r\nХората, които все пак изпитват този дискомфорт могат да се насочат към iPhone 11, който има само две камери.\r\n ", "date": "2019.09.12", "title": "Новите камери на iPhone 11 отключвали трипофобия"}
{"url": "https://www.dnes.bg/eu/2019/09/12/ep-glasuva-na-23-oktomvri-systava-na-novata-ek.422647", "text": "Европейският парламент ще изслуша предложените за нови еврокомисари от 30 септември до 2 октомври. Това съобщи на пресконференция председателят на ЕП Давид Сасоли. \n\r\nТой добави, че евродепутатите ще гласуват състава на новата ЕК на 23 октомври.\n\n\n\r\nСасоли уточни, че на днешната среща на председателите на парламентарните групи е било изразено несъгласие с наименованието на някои от задачите на бъдещите еврокомисари. \n\r\nСледващата седмица ръководството на ЕП ще се срещне в Страсбург с новоизбрания председател на ЕК Урсула фон дер Лайен, за да обсъдят този въпрос.\n\r\nПредседателят на ЕП съобщи, че евродепутатите ще приемат резолюция, свързана с оттеглянето на Великобритания от ЕС. В документа ще се посочва, че ЕС остава твърд и единен в преговорната си позиция. ЕП ще изрази готовност да бъде дадена нова отсрочка до напускането на Великобритания, за да се избегне раздяла без сделка.\n                    \n                    \n                \n                \n                \n                \r\nЕП е готов да обсъди всяко работещо предложение за намирането на изход в преговорите, заяви Сасоли. По неговите думи е добре преговарящите да се върнат към първоначалното предложение - споразумението между Лондон и ЕС да предвижда предпазна мярка по границата на остров Ирландия, касаеща само Северна Ирландия. Ако Великобритания напусне ЕС без сделка, отговорността ще бъде единствено на Лондон, коментира Сасоли, цитиран от БТА. \n\r\n ", "date": "2019.09.12", "title": "ЕП гласува на 23 октомври състава на новата ЕК"}
{"url": "https://www.dnes.bg/top-novini/2019/09/12/prokuraturata-pusna-dokladi-na-malinov-do-rusnacite.422648", "text": "Прокуратурата публикува част от докладите и документите, които е правил обвинения в шпионаж председател на \"Русофили\" Николай Малинов. \n\r\nЗаличена е само информацията, която засяга права и интереси, както и лични данни на трети лица, съобщават от държавното обвинение. \n\r\n\"На опитите за компрометиране на действията на правоохранителните органи, прокуратурата ще отговаря с публичност и прозрачност, при спазване на презумпцията за невиновност и законовите права на гражданите\", съобщават от прокуратурата.\n\r\nТе се разпространяват с разрешението на наблюдаващия прокурор.\n\r\nДокументите са на руски език. От тях става ясно, че \"Русофили\" са съсредоточили своята дейност в няколко основни направления, с които да се противодейства на прозападното влияние у нас - създаване и поддържане на сайтове, създаване на влиятелен аналитичен център, създаване на собствен телевизионен канал и прерастването на \"Национално движение Русофили\" в партия. Достигането на целите можело да стане само със силни медии, чрез които да прокарват идеите си.\n                \n                \n                \r\nМалинов призовава за помощ, тъй като движението няма да се справи само със собствени сили. Той описва целите и постиженията на \"Национално движение Русофили\", сред които личат възобновяване на изучаването на руски език в детски градини, изграждане на паметници на руски исторически личности, подпомагане на студенти да следват в Русия и др.\r\n", "date": "2019.09.12", "title": "Прокуратурата пусна доклади на Малинов до руснаците"}
{"url": "https://www.dnes.bg/mestni-izbori-19/2019/09/12/59-partii-i-7-koalicii-sa-registrirani-za-mestnite-izbori.422643", "text": ", бяха подадени заявления от общо 64 партии и 8 коалиции, съобщи говорителят на ЦИК Александър Андреев на редовен брифинг във връзка с подготовката и провеждането на изборите за общински съветници и кметове на 27 октомври, предаде Фокус. \n\r\n„, тъй като представените документи не съответстваха на тези, които са предвидени. По отношение на Национално движение „Единство и партия „Солидарност“ броят на подкрепящите ги избиратели е по-малък от предвидения, тоест по-малко от 2 500“, добави още Андреев.", "date": "2019.09.12", "title": "59 партии и 7 коалиции са регистрирани за местните избори"}
{"url": "https://www.dnes.bg/cars/2019/09/12/kak-redkite-dmc-delorean-se-spasiha-ot-uragana-dorian.422613", "text": "Рядкост е да видиш дори и един DMC DeLorean на живо. Всъщност, дори е  странно. Но заради урагана Дориан, поне 20 от тях бяха събрани в склад, за да бъдат предпазени от ужасяващите ветрове. А това навярно е било зрелище. \n\r\nВъв Флорида се намира един от сервизите на The DeLorean Motor Company, които осигуряват поддръжката на редките коли. В щата, също така, живея и няколко собственика на легендарния автомобил от \"Завръщане в бъдещето\".\r\nСлед като било наредено хората да се евакуират, взимайки само най-ценното със себе си, повечето собственици започнали да търсят безопасно място за любимите си автомобили. Складът на  The DeLorean Motor Company отворил вратите  си за тях.\r\nСлед като ураганът премина, компанията съобщи във Facebook, че не са били засегнати тежко от вятъра и колите са оцелели.\r\n ", "date": "2019.09.12", "title": "Как редките DMC DeLorean се спасиха от урагана Дориан? "}
{"url": "https://www.dnes.bg/sport/2019/09/12/kamp-nou-e-nai-poseshtavaniiat-futbolen-stadion.422629", "text": "1,445 милиона зрители са посетили \"Камп Ноу\" по време на 19-те срещи от  европейските футболни първенства.Това прави домакинските мачове на испанския гранд Барселона са най-посещаваните през миналия сезон, а \"Камп Ноу\" най-посещаваният стадион, съобщават от агенция \"Фокус\".\r\nНа второ място е Манчестър Юнайтед с 1.415 милиона в 19 мача на отбора на \"Олд Трафорд\" във Висшата лига, а трети е Борусия Дортмунд с 1.374 милиона, но от 17 домакинства. Байерн Мюнхен и Реал Мадрид са четвърти и пети.\r\nПо средна посещаемост лидер е Борусия Дортмунд с 80841 зрители на мач на \"Сигнал Идуна Парк\" в Бундеслигата, следван от Барселона и Байерн Мюнхен.", "date": "2019.09.12", "title": "\"Камп Ноу\" е най-посещаваният футболен стадион "}
{"url": "https://www.dnes.bg/obshtestvo/2019/09/12/malinovoto-vino-rozi-liudmil-i-desi-ot-ostrova-do-podbalkana.422581", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Малиновото вино и родният Сопот - това кара Людмил и Десислава да се върнат у дома. И двамата са родом от Подбалкана и гледат рози, лавандула, шипки и малини.\r\nТяхната история разкзва Петя Кертикова в предаването \"Завърналите се\".\n\r\nБлизо 10 години те живеят и работят във Великобритания, но се връщат у нас и искат да останат. Казват, че работата на полето е трудна и понякога неблагодарна, но обичат земята и тя им връща със същото. \n\r\nЛятото техният ден започва в  4 сутринта и приключва късно. Гледат малини - осъществената мечта на Людмил. Правят вино, което наричат еликсир. \n\r\n\"Решили сме виното да не го обременяваме, а нещата около него да се случват бавно и без проблеми,\" разказва Десислава, която отговаря за промотирането на крайния продукт. \n                    \n                    \n                \n                \n                \n                \r\nМиналата година вадят първото си вино. Преди да гледат обаче малини, започват с рози. За целта заминават за Великобритания преди България да влезе в ЕС, за да изкарат пари и да стартират нещо свое, след като са работили какво ли не. Трудностите покрай изкарването на бизнес визите по онова време не ги отказват.\n\r\nСлед 4 години събрали пари за 50 дка рози. Людмил, Десислава и дъщеричката им решават да се приберат и да започнат да се занимават с розите. \n\r\n\"Дойдохме си с много идеи и си мислехме, че с розите ще можем да си докарваме приличен стандарт на живот. Нещата не се случиха точно така обаче. Трудностите бяха повече и разходите доста по-големи,\" разказва Десислава пред . \n\r\nТака събраните пари свършват и се налага двамата с Людмил да заминат отново - този път една идея по-лесно и с предварително уредена работа. Прибират се окончателно през 2015 година, когато засаждат и малините. \n\r\n\"Тук е нашето място, ние сме българи. Всеки българин трябва да живее тук, но все пак препоръчваме да иде в чужбина, да види как се работи там и да се върне и да го приложи тук в България, а не да чака и да си мисли, че някой ще му свърши нещата отгоре. Искаме да покажем, че нещата и тук могат да се случват, стига да имаш желание,\" казват Десислава и Людмил - отбор както на полето, така и в живота.", "date": "2019.09.12", "title": "Малиновото вино, рози... Людмил и Деси от Острова до Подбалкана "}
{"url": "https://www.dnes.bg/zvezdi/2019/09/12/orlin-goranov-hodish-obkryjen-s-gorili-zashto.422584", "text": "Поп легендата Орлин Горанов остана очарован от посрещането в отбора на чорбаджиите във \"Фермата: Нов свят\". Той получи така жадуваното кафе в комбинация с пресни плодове и сериозен разговор за смисъла на разделението между бедни и богати. \n\r\n\"Защо да не седнете на една маса с водопроводчика, с месаря? Сега всеки гледа да се изолира в някакъв извънземен квартал или ходи обграден с някакви горили до него. От какво се пазиш, бе, човек? Седни с тези хора, защото ще дойде момента, в който ще имаш нужда от тях. Богатият ако няма приказка с онзи, който му върти бизнеса, какво правим? Най-голямата битка е с онзи в огледалото, с егото. Тя продължава цял живот!\", заключи философски певецът. \n                    \n                    \n                \n                \n                \n                \r\nВ сезон пет на шоуто Орлин Горанов влиза със специалния статут на Мъдреца. \n\r\nТой единствен ще има право да минава от двете страни на стената, разделяща стопанствата на сиромасите и чорбаджиите. Изпълнителят на \"Светът е за двама\" си тръгна вдъхновен и от посещението при бедните, които въпреки липсата на храна и покрив над главата, показаха бодър дух и сплотеност.", "date": "2019.09.12", "title": "Орлин Горанов: Ходиш обкръжен с \"горили\", защо?"}
{"url": "https://www.dnes.bg/mestni-izbori-19/2019/09/12/gerb-obedini-manolova-i-bsp-kakva-shte-e-smetkata-na-tozi-brak.422582", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nВчера стана ясно, че  за кмет на София.\r\n\"Проблемът на БСП е, че влиза с желанието да получи част от популярността на Мая Манолова за листата си. След това със сигурност ще има доста разправии за разпределението на гласовете, ако случайно тя стане кмет на София\", посочи политологът Георги Киряков.\n\n\n\r\nот влизането в такива спорове, обясни той. Най-вероятно ще има някакво намаляване на гласовете за БСП за листата.\r\n\"Тази шарена подкрепа показва, че Мая Манолова се използва, за да се свали дългогодишното управление на ГЕРБ в София\", каза политологът Стойчо Стойчев.\r\n                    \n                    \n                \n                \n                \n                По думите му макар , все пак са хора, които досега не са могли да се разбират помежду си.\r\n\"Те не дават обяснение какво ще правят на втория ден след изборите, по какъв начин ще управлява Мая Манолова този град. Такива неясни мнозинства в общинския съвет са изключително проблематични от гледна точка на отговорността\", допълни още Стойчо Стойчев пред .\r\nСпоред Киряков .\r\n„Най-вероятно на втори тур Йорданка Фандъкова ще спечели изборите, въпреки че трябва да имаме едно на ум, защото кандидатурата на Мая Манолова е доста популярна\", заключи политологът.", "date": "2019.09.12", "title": "ГЕРБ обедини Манолова и БСП, каква ще е сметката на този брак? "}
{"url": "https://www.dnes.bg/crime/2019/09/12/shte-dovede-li-do-diplomaticheska-kriza-shpionskiiat-skandal.422585", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n След като в понеделник беше повдигнато обвинение в шпионаж на председателя на Движение \"Русофили\" Николай Малинов, вчера в парламента по темата бяха изслушани председателят на ДАНС и министърът на вътрешните работи.\n\n\n\r\nОт опозицията пък настояха за шпионската афера да говори лично премиера Борисов, който обаче отказа коментар с аргумента, че няма отношение и въпросът касае службите за сигурност и прокуратурата.\r\nКато, председател на УС на БРОД за България.\r\n                    \n                    \n                \n                \n                \n                \"Почти 10 години издаваме списание \"Сигурност\", в него Малинов го привличаме като експерт. Службите имат право и техен ангажимент е да докажат онова, за което говорят\", каза Мурджев.\r\nВъпросът е как идват средствата, но шпионството е друга материя, коментира той и допълни, че не се притеснява от нищо, това бил абсолютно измислен формат.\r\n\"Считам, че \", посочи той пред .", "date": "2019.09.12", "title": "Ще доведе ли до дипломатическа криза шпионският скандал?"}
{"url": "https://www.dnes.bg/obshtestvo/2019/09/12/britanski-osyden-pedofil-jivee-u-nas-sred-deca.422580", "text": "Британски престъпник е засечен от журналист от Острова да живее сред деца в България, след като излежава 15-месечна присъда за педофилия и напуска нелегално Острова.\n\r\nВърху Даниел Ериксон-Хъл има все още действаща забрана за общуване с малолетни.\n\r\nПо следите на криминално проявения беглец попада разследващият журналист Пол Кениън от Би Би Си 4.\n\r\nДаниел Хъл от лондонския квартал Плейстоу е осъден и излежава ефективна 15-месечна присъда за педофилия през 2017 г. Действащият пастор е осъден за съхраняване на стотици порнографски снимки с деца на компютъра си.\n\r\nРепортерът на Би Би Си 4 открива пастора педофил в Сливен, където той живее на свобода в ромската махала.\n                    \n                    \n                \n                \n                \n                \r\nВ излъчения по британската телевизия филм се вижда как журналистът поставя на тясно издирваното лице и му задава неудобни въпроси. Пред камерата Хъл отрича да е „педофил-беглец”, след което демонстративно обръща гръб на екипа, пише „Труд“.\n\r\nСлед осъждането си преди 2 години Хъл получава забрана за общуване с деца, непридружени от родител или близък възрастен човек. Забраната също така не му позволява да пътува в чужбина, без да уведоми предварително властите на Острова. \n\r\nВ пълен разрез Хъл в момента живее на свобода в България. От момента на пристигането си у нас той е качвал в интернет стотици видеоклипове с деца. По време на съдебния процес през 2017 г. пасторът е определен като „опасен за малолетните”.\n\r\nПо време на снимките на филма репортерът Пол Кениън и екипът му срещнали яростна съпротива от ромите в махалата, които ги замервали с камъни.\n\r\n„Този човек (Даниел Хъл) така дълбоко е обсебил ромите, че те го възприемат като техен брат и го защитават с всички сили”, разказва журналистът.\n\r\nСтийв Фицпатрик от Лондонската полиция заявява във филма, че е „ужасен” от факта, че педофилът контактува необезпокояван с деца в България. \n\r\n„Съответните власти във Великобритания са информирани за случая, но засега липсва нужната ответна реакция”, казва полицаят. Нарушението на съдебната заповед от страна на Хъал не се разглежда като престъпление от българските власти и засега те могат само да го поставят под наблюдение, допълва полицай Фицпатрик.\n\r\nПастор Даниел Ериксон-Хъл на два пъти се е укривал от британското правосъдие в България, установи проверка на „Труд”.\n\r\nСрещу него в родината му са били издавани две европейски заповеди за арест. В първата е посочено, че английският гражданин се издирва от 13 октомври 2016 г., след като не се е явил на съдебен процес по обвинения за сексуална експлоатация на деца и детска порнография и компютърни престъпления, докато е бил под гаранция. Окръжният съд в Сливен привежда в изпълнение заповедта, след потвърждение от последната инстанция – Апелативния съд в Бургас. През ноември същата година пасторът е екстрадиран.\n\r\nВтората европейска заповед за арест на скандалния духовник е издадена от Великобритания през юли 2018 г. По това време Даниел Ериксон-Хъл вече се бил установил отново в страната ни, след като изтърпял присъдата си в родината. \n\r\nВ заповедта се посочва, че след като излязъл от затвора, пасторът не е регистрирал в 3-дневен срок личните си данни и адреса, на който може да бъде намерен. Вместо това отново напуска Острова, уточниха от Окръжната прокуратура в Сливен. Втората европейска заповед обаче не е била изпълнена и Ериксон-Хъл не е бил арестуван, тъй като деянието, за което го изискват, не е нито престъпление, нито нарушение по българското законодателство.\n\r\nОще при първоначалния престой пасторът се устроил в близкото до Сливен с. Самуилово. Там наел къща под наем, спомниха си от кметството. Съседи подали срещу него оплакване, че контактува само с деца и това им се сторило подозрително. Доказателства за престъпления обаче не са били събрани, дело не е било образувано и случаят не стигнал до съд, макар че пасторът бил задържан от българската полиция по време на проповед.\n\r\nСега Ериксон-Хъл се е установил в 30-хилядния ромски кв.”Надежда” в Сливен, в най-бедната му, южна част. В гетото се говори, че отначало си купил една къща, после – още. Идвали му гости от чужбина. Пристигнала и сестра му, жена на зряла възраст. Тя преживяла бурна сантиментална история с местен младеж. Дали сестрата е още там, в квартала не казват. \n\r\nВ „Надежда” не желаят да коментират пастора и да го обсъждат пред външни хора. Някои от бедняците го обожават заради помощите, които им дава – било в пари, било дрехи или други вещи. Май ги учел и на английски език и продължавал да проповядва. Чувало се, че много обичал децата.", "date": "2019.09.12", "title": "Британски осъден педофил живее у нас сред... деца!"}
{"url": "https://www.dnes.bg/sofia/2019/09/12/medsestrite-razpynaha-palatka-do-parlamenta.422587", "text": "Протестът на медицинските сестри става безсрочен. Тази сутрин те разпънаха палатка в градинката до парламента и се заканиха да стоят там докато не бъдат изпълнени исканията им за достойно заплащане, по-добри условия на труд и реформи в здравеопазването.  \n\n\r\nОт сутринта медицинските сестри започнаха да  и начина им на работа, съобщи БНТ.\r\nПри предишния протест бяха отпуснати 50 млн. лв, но според сестрите, тези средства не са отишли по предназначение и те настояват за спешни реформи.\r\nВ 14:30 часа .", "date": "2019.09.12", "title": "Медсестрите разпънаха палатка до парламента"}
{"url": "https://www.dnes.bg/index/2019/09/12/receptata-dnes-pileshki-gyrdi-s-gybi.422589", "text": ":\r\n1 с.л. чесън на прах\r\n1 с.л. лук на прах\r\n1 с.л. сушена мащерка\r\n1 с.л. сушен розмарин\r\nсол, черен пипер на вкус\r\n4 пилешки гърди или обезкостени бутчета\r\n700 г гъби печурки\r\nбучка масло\r\nзехтин\r\nняколко стръка магданоз\r\n4 скилидки стрит чесън\r\n \r\n:\r\n \r\nВ купичка комбинирайте сухите подправки. Подправете с тях месото и го запържете до златисто в добре загрят тиган с малко зехтин. След това го извадете в чиния и в същия тиган разтопете голяма бучка масло. Прибавете нарязаните на филийки гъби, подправете със сол и черен пипер на вкус. Когато поомекнат може да добавите към тях стрития чесън, наситнения магданоз и месото. Гответе още 1-2 минути и сервирайте. \r\n\r\n", "date": "2019.09.12", "title": "Рецептата Dnes: Пилешки гърди с гъби"}
{"url": "https://www.dnes.bg/eu/2019/09/12/operaciia-ielouhamyr-nai-loshiiat-scenarii-na-ostrova.422576", "text": "Планът на британското правителство за Brexit без споразумение предупреждава, че тежки нарушения на трафика през Ламанша ще засегнат доставките на лекарства и някои видове свежи храни, а протести и контрапротести в страната може да бъдат придружавани от безредици, предаде Ройтерс.\n\r\nПланът за най-лошия възможен сценарий носи името \"Операция Йелоухамър\" и е бил подготвен на 2 август. Лондон се опира на този документ при подготовката за най-лошия възможен сценарий.\n\r\nДокументът разглежда най-лошото, което може да се случи, ако на 31 октомври Великобритания напусне ЕС без споразумение.\n\n\r\nСпоред него обществото и бизнеса вероятно няма да са добре подготвени за този сценарий отчасти поради продължаващото политическо объркване преди деня на Brexit-а.\n                    \n                    \n                \n                \n                \n                \r\nСпоред предвижданията е възможно броят на камионите, преминаващи Ламанша, да намалее с между 40 и 60 на сто в рамките на един ден, отбеляза Асошиейтед прес, цитирана от БТА. Транспортните проблеми може да продължат до 3 месеца, а цените да нараснат.\n\r\nПланът беше публикуван по искане на британски депутати.\n\r\nСпоред документа е възможно и британските граждани да бъдат подложени на засилени имиграционни проверки на границата с ЕС, подчертава Ройтерс.\n\r\nМеждувременно германският канцлер Ангела Меркел изрази пред депутати увереност, че все още има шанс Лондон да напусне ЕС със споразумение, отбелязва АП. Но Берлин е подготвен и за евентуален Brexit без споразумение, който би довел до появата на \"икономически конкурент на прага ни\", добави тя.\n\r\n\r\n ", "date": "2019.09.12", "title": "\"Операция Йелоухамър\": Най-лошият сценарий на Острова"}
{"url": "https://www.dnes.bg/index/2019/09/12/5-neshta-za-uchilishte-koito-roditelite-triabva-da-znaiat.422506", "text": "Броени дни преди 15-и септември мнозина от родителите, които имат ученици у дома, се вълнуват и същевременно притесняват от началото на новата учебна година.\r\nСъвсем естествено е да изпитват нервност и притеснение как ще се развива детето им през следващите месеци, дали ще учи отговорно, дали ще има проблеми в училище, ще създаде ли нови приятелства, ще спазва ли правилата и дисциплината в клас. За информация относно поведението и развитието на детето ни редно е да се обръщаме към неговите учители, но в динамичната среда и забързания ритъм на ежедневието сякаш невинаги успяваме да си кажем всичко с тях. Има няколко неща, които учителите биха искали родителите да знаят и да спазват, а не само да изискват от децата. Да вдъхновяват и чрез личния си пример, а не да очакват, че детето ще научи всичко в училище. Ето някои от тези неща.\r\n                \n                \n                \r\nМного родители прекаляват с изискванията си към децата да не допускат грешки в домашните си и стриктно ги поправят. Но според голяма част от учителите това е грешна практика. Не е фатално детето да допусне грешка, но може да е проблем за развитието му, ако родителят го поправя, вместо учителя. Родителите следва да помагат в учебния процес, да се занимават с децата, но корекцията на грешките трябва да бъде отговорност на учителя. За учителите именно грешките, които децата правят, им помагат да разберат на какво да наблегнат в учебния процес и в кои области трябва да се упражняват повече. Ако вършите домашната работа на детето вместо него, не му помагате да изгради самочувствие и да се чувства по-уверено, а напротив - детето може да израсне неуверено и несигурно във възможностите си, очакващо друг да върши неговите задачи.\r\n\r\nТова, което родителите трябва добре да знаят е, че поведението на техните деца у дома, в семейната среда и в зоната на комфорт се различава от държанието им в училище. Това не означава задължително, че детето се държи агресивно или има проблеми, но невинаги дете, което у дома е самоуверено и спокойно, в училищната среда се държи по същия начин, и обратно. Затова е важно да държите връзка с учителите и с родителите на децата, с които вашето дете общува. Благодарение на тези контакти ще можете да си изградите реална представа какво е поведението на детето ви в училище и дали е необходимо да вземете някакви мерки за корекция или пък стимулиране на самочувствието.\r\n", "date": "2019.09.12", "title": "5 неща за училище, които родителите трябва да знаят "}
{"url": "https://www.dnes.bg/stranata/2019/09/12/29-godishen-motorist-zagina-pri-katastrofa-v-kiustendilsko.422597", "text": "29-годишен мотоциклетист е загинал при инцидент на пътя Кюстендил – София, съобщиха от МВР – Кюстендил.\r\nИнцидентът е станал на 11 септември при разклона за село Жабокрът на пътя Кюстендил – София.\r\nВодачът на мотоциклета е загубил контрол над него и . Колата е управлявана от 62-годишен водач.\r\nПристигналият на място медицински екип е констатирал смъртта на мотоциклетиста, тялото е закарано за аутопсия в кюстендилската болница.\r\n. По случая е започнато досъдебно производство, уведомен е дежурен прокурор.", "date": "2019.09.12", "title": "29-годишен моторист загина при катастрофа в Кюстендилско"}
{"url": "https://www.dnes.bg/obshtestvo/2019/09/12/borisov-dovolen-bylgariia-e-strana-s-nula-migranti-zaradi-vzetite-merki.422596", "text": "\"България е държава, която има нула мигранти, благодарение на всички мерки, които сме взели\", това заяви премиерът Бойко Борисов на срещата си с  министър-председателя на провинция Долна Австрия Йоханна Микл-Лайтнер, съобщават от . Той сподели, че двамата са \"приятели от много години\".\r\n\"Била е на нашата граница, която е външна граница на ЕС. България е държава, която има нула мигранти, благодарение на всички мерки, които сме взели. И тя  беше на границата, за да го води с очите си. Спазвайки всички европейски правила\", каза премиерът.\r\n\"В България има много австрийски инвеститори, огромен стокооборот и голямо приятелство със Себастиан Курц \", отбеляза още Борисов.\n                    \n                    \n                \n                \n                \n                \r\n\"Не си представям по-добри приятелски отношения между Австрия и България. Имаме много идеи. Разбира се, Австрия има много по-мощна икономика\", отбеляза премиерът и допълни, че имаме прекрасни еврокомисари.\n\r\n\"Свързват ни и регионалните проекти, проектите за присъединяване. Имаме рядък шанс - това, което толерира ЕС, да изпълняваме по общи проекти - и в дигиталната икономика, инфраструктурата, образователната, културната, археологията\", каза още Борисов.\n\r\n\"Трябва да стана на 100 години, за да свърша цялата тази работа\", пошегува си Йоханна Микл-Лайтнер..\n\r\n\"Ти поне си млада\", отговори българският премиер.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        ", "date": "2019.09.12", "title": "Борисов доволен: България е страна с нула мигранти заради взетите мерки"}
{"url": "https://www.dnes.bg/world/2019/09/12/eksplozii-v-turska-voenna-baza-v-severen-kipyr.422598", "text": "Поредица от експлозии са избухнали тази нощ в склад за боеприпаси във военна база на турската армия в северната част на Кипър. Има ранени, но няма загинали хора, съобщават кипърско-турските медии.\n\r\nМалко преди 2.00 ч. тази нощ пожар и последователни експлозии от военния арсенал на турската армия са разтърсили района близо до град Кирения на северния бряг на острова, като те са усетени и в Никозия.\n\r\nВзривната вълна е достигнала 250 метра, съобщават кипърско-турските медии, цитирани от БНР.\n\r\nБлизкият хотел е с изпочупени прозорци и други леки щети, гостите от него са били изведени и са прекарали нощта на плажа. \n\r\nОт съображения за сигурност са били евакуирани и хората от близките села, но тази сутрин те са започнали да се прибират по домовете си.\n                    \n                    \n                \n                \n                \n                \r\nПрез нощта на мястото на инцидента са пристигнали лидерът на кипърските турци Мустафа Акънджъ и премиерът Ерсин Татар. Създаден е кризисен център и са предприети всички необходими мерки за незабавното прехвърляне към местопроизшествието на военни сили, сили на полицията и на гражданска защита, съобщиха те.\n\r\nСпоред досегашните информации няма жертви, има хора с леки наранявания. \n\r\nОгънят е овладян около 7.00 часа.\n\r\nВ официално изявление тази сутрин Министерството на националната отбрана на Турция съобщи, че незабавно е била сформирана разследваща комисия, която да установи причината за експлозията.\r\n ", "date": "2019.09.12", "title": "Експлозии в турска военна база в Северен Кипър"}
{"url": "https://www.dnes.bg/index/2019/09/12/sasht-shte-zabranim-prodajbata-na-aromatizirani-elektronni-cigari.422565", "text": "Министерството на здравеопазването и Агенцията по храни и лекарства в Щатите подготвят нови изисквания към електронните цигари, сред които е и потенциална забрана върху различните аромати за подобни продукти, пише Tech Crunch.\r\nПо същество забраната би означавала, че всички ароматизирани електронни цигари ще трябва първо да минат проверка през Агенцията и след това да се продават (евентуално). Регулациите могат напълно да спрат продажбата на ароматизираните течности за електронни цигари, докато не минат тестовете, които Агенцията прави, за да даде одобрението си за продажба.\r\nОще през 2016 г. компаниите, които продават електронни цигари бяха задължени да подават молби за одобрение какви продукти ще продават за период от 2 години напред. Компаниите, които не са получили такова, вече ще се считат за незаконни, сочи изявлението от Министерството. До няколко седмици новите регулации ще влязат в сила.\r\n                \n                \n                \"Администрацията на Тръмп ясно показва, че смятаме да изчистим пазара от ароматизирани електронни цигари, за да обърнем тревожната тенденция за младежите, които ги използват, която засяга деца, семейства, училища и общности\", заявява американският секретар по здравеопазването и човешките ресурси Алекс Азар. \"Няма да стоим безучастно, докато тези продукти се превръщат в предпоставка за преминаването към нормални цигари или никотинова зависимост при младото поколение.\"\r\nПрез последната година индустрията за електронни цигари посреща критика след критика във връзка с ефекта върху здравето от т.нар \"vaping\" - пушенето на електронни цигари, и начина,  по който продават продуктите си на непълнолетни.\r\nНационално проучване за тютюнопушенето сред младите хора, проведено от здравното министерство в САЩ, показва все по-голям процент на употреба на електронни цигари, особено такива с различни аромати. Повече от 25% от учениците в гимназии (около 5 милиона) са използвали електронни цигари през 2019 г., а по-голямата част от тях посочват аромати на плодове и мента като изборите им за течност.\r\n\n\n\r\nПо-рано този месец Центровете за контрол по заболяванията предупредиха, че въпросният \"вейпинг\" (вдишване на дим) може да е смъртоносен, защото са регистрирали смъртни случаи от белодробни заболявания сред хора, използващи електронни цигари, макар че не е установена стабилна връзка между състоянието на белите дробове и вдишването на дим. Те отчитат, че към 6 септември са докладвани над 450 потенциални случаи на болести, свързани с използването на е-цигари в повече от половината щати.\r\nЗдравната агенция работи по нова политика, която ще бъде обявена през следващите седмици. \"След като бъде финализирана, тази политика за съответствие ще служи като мощен инструмент, който Агенцията да може да използва срещу тревожната тенденция на употреба на е-цигари сред младежите. Трябва да действаме бързо срещу ароматизираните продукти за е-цигари, тъй като те са особено привлекателни за деца,\" казва действащият комисар на здравната агенция Норман Шарплес. \"По-рано тази седмица Агенцията изпрати предупредително писмо до водещата компания за електронни цигари - Juul Labs. С пазарен дял в САЩ от 70% тя е най-голямата частна компания, произвеждаща вейпинг продукти.\"\r\nМобилизацията на правителството започна само един ден, след като бившият кмет на Ню Йорк, филантроп и милиардер - Майкъл Блумбърг, обяви, че ще вложи $160 млн. за борба с вейпинга при млади хора. Част от изявлението му беше свързано с това, че заради липса на отговорност от страна на правителството, някой трябва да поеме инициативата за защита на децата.\r\nМеждувременно, докато се чакат национални мерки, този месец Мичиган стана първият щат, който забрани ароматизираните електронни цигари, а Сан Франциско стана първият град, който забрани продажбата на всички видове електронни цигари.\r\nПрезидентът Тръмп също адресира лично този проблем като част от общото изявление пред медиите:\r\n\r\n", "date": "2019.09.12", "title": "САЩ: Ще забраним продажбата на ароматизирани електронни цигари!"}
{"url": "https://www.dnes.bg/stranata/2019/09/12/21-godishna-probode-v-gyrdite-53-godishniia-si-liubovnik.422606", "text": "21-годишна жена от Лозница е намушкала с нож мъжа, с когото живее на семейни начала, съобщава полицията в Разград. \n\r\n\r\n\r\nСлучката се разиграла около 22.00 часа на 11 септември при скандал между нея и 53-годишния мъж.\r\n\r\nС кухненски нож жената нанесла порезна рана в областта на гърдите му. Пострадалият е откаран в МБАЛ - Разград, където е установено проникване в гръдната кухина и частично засегнат бял дроб.", "date": "2019.09.12", "title": "21-годишна прободе в гърдите 53-годишния си любовник"}
{"url": "https://www.dnes.bg/zvezdi/2019/09/12/kristin-ilieva-ot-bolnichnoto-leglo-do-vogue.422603", "text": "Кристин Илиева се завърна към кариерата си на модел. \r\nТя е позирала за специална фотосесия за италианското издание на \"Vogue\". 22-годишната красавица е много щастлива, че е имала сили да направи това и отново може да се занимава с моделство - от болничното легло до италианското издание на \"Vogue\", отбелязва самата тя.\r\n\"Сбъдната мечта! За мен това е най-голямото постижение в кариерата ми. Преди около месец си зададох следния въпрос: “Каква е мечтата ти?” Естествено, това е да се възстановя и да водя нормален начин на живот, но в професионален план, каква е мечтата ми?!\r\n \r\nНе знаех, изгубих надежда. Нещото, което винаги ме е жегвало, карало ме е да се чувствам жива, да бутам нагоре и все по-нагоре, вече беше толкова далеч. Бях се отказала. Приятели ме питат дали ще продължа да снимам, отговорът ми беше “Едва ли”. Всеки се опитваше да ме подкрепи, но когато не го практикуваш, не се чувстваш уверен и самочувствието ти го няма, не мислиш, че ще стане.\r\n \r\n", "date": "2019.09.12", "title": "Кристин Илиева - от болничното легло до Vogue"}
{"url": "https://www.dnes.bg/sofia/2019/09/12/sled-mach-mejdu-tiinove-boi-ritnici-izbiti-zybi.422605", "text": "Аматьорска футболна среща приключи с бой седем срещу един. Пострадалият е Калоян Тилев, а побойниците му са избили няколко зъба. Той е и с комоцио след като противниковия отбор му нанасят десетки удари в главата. \n\r\n\"Зъбите ми са реимплантирани, венецът ми е зашит. Болката вече отшумя\", обясни Тилев. Заради брекетите му зъбите на момчето не са напълно паднали. \n\r\n\"От комоциото при дневна светлина все още се чувствам замаян, болят ме очите\", каза още пострадалият пред \"Нова тв\".\n\n\n\r\nПо думите му провокацията е дошла от другия футболен отбор по време на мач в събота вечерта. \n\r\n\"Срещата се организира чрез Facebook. Дойдохме на игрището, всичко започна нормално. По време на мача те започнаха да се държат по-грубо и започнаха да ни провокират. На това аз им отговорих с малко по-остри влизания и те затова са помислили, че след мача трябва да ме нападнат\", каза още Тилев.\n                    \n                    \n                \n                \n                \n                \r\nСлед края на мача, играчите от другия отбор му се нахвърлят. \"Аз нямах никакъв шанс срещу тях, защото те бяха седем човека\", допълни пострадалият.\n\r\n\"Ругаеха ни, заплашваха ни по време на мача, че ще ни убият. Като цяло имаше заплахи и обиди. Ние си мълчахме и не искахме да се стига до ексцесии, защото каквото се случва, то се случва по време на мача и не би трябвало да се прехвърля след това\", разказа един от съотборниците на Тилев - Мартин Заков.", "date": "2019.09.12", "title": "След мач между тийнове: Бой, ритници, избити зъби"}
{"url": "https://www.dnes.bg/obshtestvo/2019/09/12/11-000-ot-obshto-90-000-uchiteli-sa-do-35-godishni.422547", "text": "В системата на предучилищното и училищното образование работят близо 90 000 педагогически специалисти, като трудностите за обезпечаване на системата с учители са свързани с два фактора. Първият от тях е заради понижената склонност в последните десетилетия за включване в педагогическо образование и в педагогическа професия, а вторият, много по-проблемен фактор е свързан с възрастовата структура на учителите. След увеличенията на възнагражденията на учителите се увеличава и желанието за връщане в педагогическата професия, а и стимулираме учениците да учат в педагогически специалности в университетите, каза в отговор на актуални въпроси министърът на образованието и науката Красимир Вълчев на заседанието на парламентарната образователна комисия.\r\n                    \n                    \n                \n                \n                \n                Той съобщи, че в последните години в пенсионна възраст навлизат между 4000-4500 учители, а при нормална възрастова структура би трябвало да се пенсионират около 2000 учители годишно. 3,5 процента са учителите, които са навлезли в пенсионна възраст, а младите учители до 35 години са 14 процента - или са 11 000, каза министър Вълчев. Той отбеляза, че при нормална възрастова структура в образованието младите учители би трябвало да са 25 процента. Най-висока беше средната възраст при учителите преди четири години - 52,5 години, но сега тя \"падна\", тъй в образованието започнаха да навлизат и млади учители, каза министърът.\r\nОт 5000 ученици с високи резултати на изхода на гимназиалното образование 115 от тях са се включили в педагогическо образование в университетите, информира министър Красимир Вълчев. Той подчерта, че затова за студентите в педагогическите специалности за догодина са предвидени и допълнителни стипендии, както и за студентите в инженерните специалности.\r\nИма 1100 училища в страната с концентрация на ученици от уязвимите групи и в тези училища учителите имат ежедневна допълнителна работа с децата, каза министър Вълчев. Той каза, че на тези 1100 училища допълнително са предоставени общо 30 милиона лева - за допълнителни възнаграждения на учителите и за дейността на 200 медиатори в тях.\r\nСредната посещаемост в някои училища в страната е 50 процента, като възможното решение е всички заедно - различните институции, да мотивираме децата да посещават училище, каза образователният министър. Той отбеляза, че почти във всяка област има по няколко професионални гимназии, които са най-проблемните училища, другите най-проблемни училища са тези в обособените квартали. \"Има много професионални гимназии, които се изкушават да симулират усилия, да прикриват отсъствия, а в някои случаи откровено да привличат ученици с това, че няма да ходят на училище и там трябва да бъдем абсолютно безкомпромисни\", коментира министър Красимир Вълчев.\r\n ", "date": "2019.09.12", "title": "11 000 от общо 90 000 учители са до 35-годишни"}
{"url": "https://www.dnes.bg/stranata/2019/09/12/tyrsiat-se-dobrovolci-za-obnoviavaneto-na-pyrvata-hija-v-rila.422548", "text": "Туристическото дружество \"Рилски езера\" набира доброволци за основно обновяване на хижа \"Скакавица\". Тя е първата хижа в България, построена изцяло с дарения и доброволния труд на хората от Дупница и региона преди 97 години. Всеки желаещ може да се включи през тази събота и неделя - 14 и 15 септември.\n\n\r\n\n\r\nДоброволците ще участват в изграждането на навес за поставянето на фотоволтаични панели, които са дарение, казаха от туристическото дружество. Предвидено е и основно почистване на сградата и района около нея, както и сглобяване на нови легла и друго обзавеждане, боядисване и други ремонти дейности. Доброволците няма да се ангажират с пренасяне на материали до хижата, защото това ще стане с коне, пише БТА. \n                    \n                    \n                \n                \n                \n                \r\nСборният пункт е пред Спортната зала в Дупница в 8.00 часа в събота.\n\r\nХижа \"Скакавица\" се намира в Северозападна Рила, на левия бряг на р. Скакавица, в подножието на вр. Кабул, на 1869 м н. в. Изградена е на мястото на първата туристическа хижа в България, построена през 1921-1922 г. от дупнишките туристи, унищожена от стихиен пожар през 1951 г., а по-късно възстановена.", "date": "2019.09.12", "title": "Търсят се доброволци за обновяването на първата хижа в Рила"}
{"url": "https://www.dnes.bg/zvezdi/2019/09/12/megan-markyl-vliza-vyv-forma-s-ioga.422545", "text": "Може би, за да покаже, че не я е страх от хората, след като бе критикувана за частните полети, Меган Маркъл посети групов клас по йога. Това херцогинята на Съсекс направи скоро след пристигането си в Ню Йорк, съобщи списание People.\r\nНякогашната звезда от сериала „Костюмари” посети модно йога студио в района на West Village в Ню Йорк.  Занятията по йога се провеждат в стая, загрята до 37 градуса. Според експерти в такива условия те позволяват  на посетителите да изчистят ума си и да успокоят душата си.\r\nОбщо 60 души присъстваха на урока. Разбира се, всички разпознаха херцогинята. Изданието цитира източник, който говори за реакцията на хората при появата на Меган на йога: „Имаше много мили усмивки“.\r\n                    \n                    \n                \n                \n                \n                Кралската снаха е в Ню Йорк, за да гледа финала при жените на Откритото първенство по тенис на САЩ, предаде Ройтерс. Тя е там, и заради участието на Серина Уилямс, която й е семейна приятелка и бе сред гостите на нейната сватба миналата година.  Меган пък беше сред ВИП зрителите на финала на Уимбълдън през юли, където Серина загуби от румънката Симона Халеп. Сега Серина ще се опита да спечели рекордната 24-а титла от турнири от Големия шлем.\r\n", "date": "2019.09.12", "title": "Меган Маркъл влиза във форма с йога"}
{"url": "https://www.dnes.bg/index/2019/09/12/koi-sa-osnovnite-greshki-pri-grimirane-rano-sutrin.422534", "text": "Безупречният външен вид е нещо, към което се стремят много жени. Някои стават, взимат си душ набързо, слагат един гребен, обличат се и излизат на работа. За разлика от тях, на други не им стига час, за да се гримират, да не говорим за останалото.\r\nНяма лошо да отделяте повече време за самите вас сутрин, но понякога ранното ставане в комбинация с недоспиване и други фактори могат да се отразят на красотата на вашето лице. Колко пъти в бързината размазвате спиралата по клепачите или не можете да направите съвършена линия с черния молив?\r\nГримирането рано сутрин изисква концентрация и определени умения. Ето четири основни грешки, които жените правят, разкрасявайки се в тази част на деня:\r\n                \n                \n                \r\nАко пиете кафе, бързате да се гримирате и ви остане време за хапване, може би мацвате малко коректор, за да заличите пъпките, слагате спирала и червило. Сигурно се справяте перфектно, особено ако сте майка, която може да върши много неща едновременно, но все пак помислете за светлината. Основната грешка, която някои жени правят, е да се гримират на нощна лампа, за да не събудят мъжа си или пък да използват огледало, което не е добре осветено.\r\nАко осветлението в спалнята или банята, където си слагате сенки, е лошо, рискувате да се изложите и поглеждайки се на стъклото в метрото или на огледалото в офиса да установите, че сте пропуснали някои неща.\r\n\r\nТъмните кръгове под очите, зачервяването и подпухналостта могат да се прикрият с фон дьо тен, но въпреки това не слагайте прекалено много. Ако пък добавите пудра, рискувате да изтъкнете проблема, вместо да го скриете. Гримирайки се на тъмно, още докато не се е съмнало, много жени не могат да направят реална преценка и правят лицето си твърде бледо, с което засилват „ефекта на уморените клепачи“. \r\n", "date": "2019.09.12", "title": "Кои са основните грешки при гримиране рано сутрин? "}
{"url": "https://www.dnes.bg/health/2019/09/12/kakvo-ne-biva-da-pravite-vednaga-sled-sybujdane.422409", "text": "Когато алармата звънне, блаженството рязко свършва и реалността ни връхлита с пълна сила. Ставаме, отиваме набързо в банята и първото, което правим след това обикновено е да се пресегнем към любимата чаша с горещо кафе. Този навик е вреден, както и много други, които имаме рано сутрин.\r\nЕто какво не е полезно да правите веднага след като се събудите от сън.\r\n\r\nБутонът за отлагане на алармата е спасителен пристан за мнозина, но това не е добра идея. Лошият навик е добре да се изкорени, според специалисти, които споделят опита си пред Business Insider. Те смятат, че отлагането на алармата или „дрямка“, както условно се нарича, вреди на здравето поради една проста причина – когато натиснете този бутон, скоро след това заспивате наново, понякога и доста дълбоко. Внезапното повторно прекъсване на този дълбок сън в рамките на само няколко минути, кара мозъка да се затрудни в изпълнението на редица функции. Резултатът е, че се събуждате по-изморени, отколкото сте си легнали.\r\n                    \n                    \n                \n                \n                \n                \r\nСпоред изследване, цитирано от thelist.com, 63% от хората, притежаващи смартфон, посягат към него в първите секунди след събуждането, като някои от тях преглеждат съдържанието му и през нощта при безсъние. \r\nТози вреден навик въздейства на нервната система по начин, който я напряга и повишава нивата на стреса още повече. Хормонът на стреса кортизол е в най-високите си стойности именно рано сутрин. С течение на времето през деня той постепенно спада. Ако посягате към телефона си и към кафето веднага след събуждането вие предизвиквате още по-голям скок на този хормон.\r\n", "date": "2019.09.12", "title": "Какво не бива да правите веднага след събуждане?"}
{"url": "https://www.dnes.bg/eu/2019/09/12/konflikt-sasht-rusiia-evropeicite-es-da-e-neutralen.422537", "text": "Eвропейците все повече подкрепят ефективна и последователна външна политика на EС, става ясно от новия доклад на Европейския съвет за външна политика (ЕСВП).\n\r\nИзследването, озаглавено \"Дайте на хората това, което искат: масово търсене на силна европейска външна политика\", е написано въз основа на интервюта с 60 000 души в 14 държави-членки на ЕС. От проучването става ясно, че европейците искат ЕС да се превърне в силен, независим, неконфронтационен участник, който е достатъчно мощен, за да избегне заемането на страна или да се оставя на волята на външни сили. В потенциални конфликти между САЩ и Русия, мнозинството от избирателите в почти всяка страна биха предпочели ЕС да остане неутрален. \n\nРазпространеното мнение, което се споделя и от много политици, че нарастването на националистическите настроения в избирателите ще доведе по-голяма нетърпимост към колективната външна политика на ЕС, се оказва остаряло, твърдят от ЕСВП. Според изследването избирателите в държавите-членки възприемат идеята за „стратегически суверенитет“ - т.е. централизиране на властта в ключови области, ако ЕС може да се покаже компетентен и ефективен. \n                    \n                    \n                \n                \n                \n                \r\nКато цяло данните сочат, че обществеността подкрепя идеята ЕС да се превърне в сплотяващ глобален актьор. Въпреки това различията между европейците и избраните от тях правителства нарастват по въпроси като търговията, бъдещите отношения на Европа със САЩ и присъединяването на Западните Балкани към ЕС.  \n\r\nЕвропейците приемат хладно идеята за разширяване на ЕС, като гласоподавателите в страни като Австрия (44%), Дания (37%), Франция (42%), Германия (46%) и Холандия (40%), са враждебно настроени към присъединяването на страните от Западните Балкани към ЕС. Само в Румъния, Полша и Испания има подкрепа от над 30% от обществеността за всички тези страни да получат присъединяване. \n\r\nЕвропейците искат да видят и конкретни действия, насочени към климатичните промени и миграцията. Повече от половината от обществеността във всяка анкетирана страна, освен Холандия, смята, че изменението на климата трябва да бъде поставено като приоритет пред повечето други въпроси. \n\r\nМеждувременно европейските избиратели подкрепят по-усърдните усилия за охрана на външните граници на ЕС, а поне половината от избирателите във всяка държава-членка подкрепят увеличаването на икономическата помощ на развиващите се страни за предотвратяване на миграцията.  \n\r\nЩо се касае до Русия, повече от половината европейски избиратели във всяка страна разглеждат настоящата политика на ЕС в областта на санкциите като обосновано „балансирана“ или недостатъчна. Изключение правят Австрия, Гърция и Словакия. Подкрепата за по-строга политика към Русия е най-силна в Полша (55%) и най-слаба в Словакия (19%).\n\r\nГоляма част от избирателите смятат, че Русия се опитва да дестабилизира политическите структури в Европа, както и че правителствата защитават неадекватно страната си от чужда намеса. Опасението от неадекватна защита се споделя от анкетираните в Дания (44%), Франция (40%), Германия (38%), Италия (42%), Полша (48%), Румъния (56%), Словакия (46%), Испания (44%) и Швеция (50%).\n\r\nЕвропейците са подозрителни към Китай и нарастващото му влияние в света, като не повече от 8% от избирателите в анкетираните държави-членки смятат, че в случай на конфликт между САЩ и Китай, ЕС трябва застане на страната на Пекин, а не на Вашингтон. Преобладаващото желание на публиките във всяка държава-членка е да останат неутрални - позиция, заемана от близо три четвърти (73%) от избирателите в Германия и над 80% от избирателите в Гърция и Австрия. \n\r\nКато цяло европейците имат по-голямо доверие в ЕС, отколкото в националните си правителства, що се касае до защитата на интересите им срещу други големи сили.\n\r\nИзбирателите обаче са скептично настроени към настоящата способност на ЕС да защити своите икономически интереси в търговските войни. С най-голям дял споделящи това мнение са Австрия (40%), Чехия (46%), Дания (34%), Холандия (36%), Словакия (36%) и Швеция (40%). По-малко от 20 процента от избирателите във всяка държава-членка смятат, че интересите на техните държави са добре защитени от агресивни китайски конкурентни практики. Независимо от това, те имат различни мнения относно това дали ЕС или тяхното национално правителство трябва да се справят с този проблем.\r\n \r\nГласоподавателите смятат, че ако ЕС се разпадне утре, една от ключовите загуби ще бъде способността на европейските държави да си сътрудничат в областта на сигурността и отбраната и да действат като голяма сила в надпреварата между глобални играчи като Китай, Русия и САЩ. Това опасение се споделя от 22% във Франция и 29% в Германия.", "date": "2019.09.12", "title": "Конфликт САЩ – Русия? Европейците: ЕС да е неутрален"}
{"url": "https://www.dnes.bg/obshtestvo/2019/09/12/iadem-zelenchuci-ot-turciia-gyrciia-makedoniia-a-bylgarskite.422566", "text": "Българите са изяли над 88 хиляди тона вносни домати през миналата година. За 2019 г. прогнозата е количеството да стигне 78 хиляди тона. С 18% расте вносът на домати у нас годишно за последните 5 години, показва анализ на Центъра за икономически изследвания в селското стопанство.\n\r\nВ същото време въпреки ниската цена на зеленчука в чужбина, у нас те се продават в пъти по-скъпо. \r\nВ Турция, откъдето идват основните количества, в последните седмици на август цените на доматите са паднали до около 0,20 – 0,25 долара за килограм (около 0,44 лв. за кг). В Холандия и Испания, които са сред най-големите производители в Европа, цените на едро за месец август са около 0,80 евро/кг (1,60 лв. за кг).\n                    \n                    \n                \n                \n                \n                \r\nУ нас обаче вносните домати вървят по 1,28 лв. за килограм, показват последните данни на Държавната комисия по стоковите борси и тържищата.\n\r\nЦените на европейските домати като цяло през това лято са сред най-високите за последните 5 години. Това се обяснява с горещото време и увеличението на разходите, които растат непрекъснато за последните 10 години, твърдят експертите.\n\r\nУдарно внасяме и краставици, и чушки. Импортът на краставици през 2018 г. достига 29 хиляди тона, като за последните 5 години той расте с около 10 на сто. Прогнозата на експертите е тази година по пазарите у нас 30 хиляди тона от краставиците да са внос.\n\r\nПодобни са и цифрите за пипера. Миналата година у нас са внесени 29 хиляди тона, като през последните 5 години увеличението е с около 14 на сто.\n\r\nСамо за първите пет месеца на тази година у нас са внесени 141,6 хиляди тона пресни зеленчуци, показват последните данни на земеделското министерство..\n\r\nСпоред земеделските производители близо 80 на сто от зеленчуците и плодовете, които се продават у нас, са вносни. Доматите, чушките и краставиците идват основно от Гърция, Турция и Македония. Ако политиката в земеделието продължи, до 10 години на пазара няма да има български зеленчуци, коментира за “Труд” Мариана Милтенова, председател на Националния съюз на градинарите в България.\n\r\nВносните домати влизат у нас на много по-ниски цени от родните, макар че се плащат мита, и това убива родното производство, коментира производител от Мало Конаре.\n\r\n“По борсите и тържищата това лято видях неща, които не са се случвали от 10 години. Точно в разгара на сезона, когато има изобилие от български домати, по борсите спираха тирове натоварени със стока от Полша, Македония и Турция”, посочи той.\n\r\nПо думите му нашите домати са на цена от 1,20 лв., а вносните са 90 стотинки, даже и по-малко, и никой не купува родното. “Имаше колеги, които направо оставяха кашоните с продукция по борсите, зарязваха цели бусове, пълни с домати”, разказа земеделецът. Според него ниските цени на вносните домати се дължат на високите субсидии в изброените страни.", "date": "2019.09.12", "title": "Ядем зеленчуци от Турция, Гърция, Македония...а българските?"}
{"url": "https://www.dnes.bg/world/2019/09/12/sasht-otlagat-za-15-oktomvri-skoka-na-mitata-vyrhu-kitaiski-stoki.422568", "text": "САЩ ще отложат планираното повишаване на митата върху внасяни от Китай стоки на стойност 250 милиарда долара за 15 октомври, заяви в Туитър президентът на САЩ Доналд Тръмп, предадоха Франс прес и ДПА.\r\nПървоначално се планираше митата върху тези стоки да бъдат повишени от 25 на 30 на сто на 1 октомври. Решението беше взето по искане на китайския вицепремиер Лю Хъ и във връзка с факта, че на 1 октомври тази година Китайската народна годишнина празнува 70-ия си юбилей, обясни Тръмп.\r\nПо-рано вчера Китай обяви, че ще освободи от допълнителните мита, достигащи 25 процента, 16 вида американски стоки. Това съобщение изглежда умилостиви Тръмп, който го определи като \"добър ход\", отбелязва ДПА. (БТА)\r\n\r\n ", "date": "2019.09.12", "title": "САЩ отлагат за 15 октомври скока на митата върху китайски стоки"}
{"url": "https://www.dnes.bg/notifikacii/2019/09/12/na-zaden-hod-shofior-s-3-promila-vleze-s-kolata-si-v-magazin.422571", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Шофьор с близо 3 промила алкохол в кръвта влезе с колата си в магазин в Казанлък. Случката се разиграла вчера, на метри от автобусна спирка на оживена улица в града. Водачът на автомобила го подкарал на заден ход. \r\n\r\nПреминал през тротоара, закачил дърво, след което половината от колата се озовала в магазин за детско облекло. \r\n\r\nЗа късмет в този момент нямало купувачи, съобщава Bulgaria ON AIR. \r\n\r\nСобственичката била навътре в обекта. След удара шофьорът опитал да подкара колата и да избяга. \r\n\r\nРазмахал газов пистолет срещу хората от близката спирка, които обаче го спрели и извикали полиция. \r\n\r\nОт полицията в града потвърдиха, че алкохолната проба на водача е 2,82 промила Пред проверяващите той е обяснил, че е изпил една водка.", "date": "2019.09.12", "title": "На заден ход: Шофьор с 3 промила влезе с колата си в магазин"}
{"url": "https://www.dnes.bg/mestni-izbori-19/2019/09/12/eto-kandidat-kmetovete-na-gerb-za-oblastnite-gradove.422567", "text": "\r\nсъобщава .\r\n                    \n                    \n                \n                \n                \n                Ето имената и на кандидат-кметовете:\r\nБлагоевград – Атанас Камбитов,Бургас – Димитър Николов, Варна – Иван Портних, Велико Търново – Даниел Панов, Видин – Огнян Ценков, Враца – Калин Каменов, Габрово – Таня Христова, Добрич – Надежда Петкова, Кърджали – Никола Чанев, Кюстендил – Петър Паунов, Ловеч – Корнелия Маринова, Монтана – Златко Живков, Пазарджик – Иван Панайотов,  Перник – Вяра Церовска, Плевен – Мирослав Петров,  Пловдив – Здравко Димитров, Разград – Валентин Василев,  Русе – Диана Иванова, Силистра – Юлиян Найденов,  Сливен – Стефан Радев,  Смолян – Николай Мелемов, София – Йорданка Фандъкова, Стара Загора – Живко Тодоров, Търговище – Дарин Димитров, Хасково – Станислав Дечев, Шумен – Любомир Христов, Ямбол – Димитър Иванов.\r\n ", "date": "2019.09.12", "title": "Ето кандидат-кметовете на ГЕРБ за областните градове"}
{"url": "https://www.dnes.bg/world/2019/09/12/braziliia-niama-globalna-klimatichna-katastrofa.422569", "text": "Тропическите гори в Амазония не са напът да изгорят и необоснованите опасения от глобални климатични промени заплашват суверенитета на Бразилия, заяви министърът на външните работи на Бразилия Ернесто Араужо, цитиран от Ройтерс.\r\n\"Няма катастрофални климатични промени\", подчерта Араужо снощи в реч пред базираната във Вашингтон фондация Херитидж. \"Ако съдим по дебатите, които се водят, може да изглежда, че светът свършва\", подчерта министърът.\r\nНеотдавнашното увеличаване на пожарите в Амазония, смятана за бастион срещу глобалните промени в климата, доведоха до международна реакция и критики срещу бразилския президент Баир Болсонаро заради решението му да даде приоритет на развитието на региона вместо на защитата на горите.\r\n                    \n                    \n                \n                \n                \n                Араужо, който твърди, че научните доказателства за причините за глобалното затопляне са недостатъчни, заяви че активистите, които искат мерки за борба с климатичните промени, преувеличават заплахата с политически цели, като част от заговор на левите сили срещу САЩ и Бразилия, чийто суверенитет е подложен на заплаха.\r\nПожарите в Амазония са около средното през тази година, заяви бразилският външен министър. Той подчерта, че неговата страна е отговорна за само 2 на сто от световните емисии на въглероден диоксид. Обезлесяването по цял свят е отговорно за 11 на сто от глобалните емисии, добави той.\r\n\"Така че дори да приемем, че емисиите на въглероден диоксид контролират пряко температурата, което не се показва от компютърните модели, вината не е на Бразилия\", подчерта външният министър. (БТА)\r\n ", "date": "2019.09.12", "title": "Бразилия: Няма глобална климатична катастрофа!"}
{"url": "https://www.dnes.bg/football/2019/09/12/martin-petrov-s-gol-za-man-siti-v-benefisa-na-kompani.422570", "text": "Мартин Петров отново блесна за Манчестър Сити и показа класата си, след като отбеляза един от головете при равенството 2:2 срещу Звездите на Висшата лига в бенефиса на Венсан Компани. На „Етихад“ имаше 51 602 зрители.\n\r\nБелгиецът бе почетен подобаващо, след като напусна клуба след 11 сезона в него и бе част от най-големите успехи в историята му. Поради контузия той не успя да играе, но приветства феновете с емоционална реч преди началото.\n\r\nСъставът на Сити включваше и някои от настоящите звезди на отбора, които играха по 25-30 минути. Двубоят естествено предложи много забавни моменти и емоции, а Петров откри още във 2-ата минута, когато избяга зад гърба на Гари Невил, нахлу в наказателното поле и реализира с удар покрай Ван дер Сар, връщайки времето назад.\n                    \n                    \n                \n                \n                \n                \r\nБългаринът бе много активен и малко по-късно центрира отлично, но Райт-Филипс не успя да засече. Джо Харт отрази удар на Гигс преди в 31-ата минута Роби Кийн да изравни след пас на Ван Перси.\n\r\nМалко след почивката холандецът направи двойно с Кейхил и със страхотен удар даде преднина на Звездите. Петров стреля над вратата в 60-ата минута, след което получи и още един шанс да вкара, но Гивън спаси.\n\r\nВ последните минути българинът продължи да търси изравняването, но то бе постигнато от Бенджани, който се измъкна пред Карагър и вкара след свободен удар за крайното 2:2.\r\n \r\nОще за спорт четете в ", "date": "2019.09.12", "title": "Мартин Петров с гол за Ман Сити в бенефиса на Компани"}
{"url": "https://www.dnes.bg/eu/2019/09/12/shok-ot-poskypvane-na-hranata-v-stola-na-evropeiskiia-parlament.422572", "text": "Неприятна изненада очаква служителите в Европейския парламент през новия политически сезон, започващ този месец. Храната в стола на институцията вече ще е по-солена, но не във вкусовия, а в ценовия аспект, пише \"Политико“, цитиран от \"Труд\".\n\r\nСредно блюдата са с около 25% по-скъпи, като повишението на цените е прокарано през отпускарския август, когато повечето работещи в ЕП са били във ваканция.\n\r\nСлужители разказват шокирано за новите цени, порция пържени картофи вече струва 2,50 евро, вместо доскорошните 2 евро. Супата скочила до 1 евро от предишните 80 евроцента (запознати подчертават, че и новите, и старите цени в стола на ЕП са в пъти по-ниски от тези, които простосмъртните жители или посетители на Брюксел плащат в обикновени заведения в града, извън тези в евроинституциите).\n                    \n                    \n                \n                \n                \n                \r\nОт управата на Европарламента обясняват, че поскъпването се дължи на три фактора – начисляването на ДДС в размер на 12% (от което досега столът на ЕП е бил изключен), премахването на субсидиите за храна в ЕП, както и сключването на нов договор с нова фирма за доставка на храни за стола.\n\r\nРаботещи в ЕП сезирали профсъюзите, като сред изразените аргументи е, че в период на нулеви или отрицателни лихвени проценти и дългогодишна ниска инфлация в много страни от еврозоната, увеличението на цените с 25% е най-малкото неоснователно. От профсъюзите пък коментират, че такова поскъпване е и нечестно предвид факта, че столът на ЕП се използва и от съвсем не висопокоставени и съответно ниско платени трудещи се в институцията като секретари, охранители и други.\n\r\nМасло в огъня на недоволството налива и фактът, че в столовете на Еврокомисията и на Европейския съвет храната не е поскъпнала и е чувствително по-евтина. Например парче чийзкейк или пай в ЕП струва 4,70 евро, докато в ЕК цената му е едва 2,74 евро.", "date": "2019.09.12", "title": "Шок от поскъпване на храната в стола на Европейския парламент"}
{"url": "https://www.dnes.bg/snimka-na-denia/2019/09/12/slynchevo-s-temperaturi-do-30-shte-e-vremeto-dnes.422573", "text": "През днешния ден ще преобладава слънчево време, но ще има и временни увеличения на облачността, по-съществени над Централна и Източна България и на отделни места там слабо ще превали.\r\nЩе духа слаб до умерен североизточен вятър. Според прогнозата за времето максимални температури ще са между 25° и 30°. Атмосферното налягане ще бъде по-високо от средното за месеца. През деня ще се задържи почти без промяна.\r\nНад Черноморието облачността ще е разкъсана, по-значителна в часовете преди обяд, на отделни места със слаб валеж. Ще духа до умерен североизточен вятър. Максимални температури на въздуха 26 - 27°, температурата на морската вода е 24 - 26°. Вълнението на морето ще бъде 3 бала.\r\nНад планините ще преобладава слънчево време, с по-съществени увеличения на облачността в следобедни часове. Почти без валеж. Ще духа умерен североизточен вятър. Максимална температура на височина 1200 метра – около 19°, на 2000 метра – около 12°.", "date": "2019.09.12", "title": "Слънчево с температури до 30° ще е времето днес"}
{"url": "https://www.dnes.bg/mestni-izbori-19/2019/09/12/cik-obiaviava-partiite-registrirali-se-za-mestnite-izbori.422575", "text": "Централната избирателна комисия за общински съветници и кметове. Снощи изтече крайният срок за регистрация на партиите и коалициите.\n\r\nНа изборите в края на октомври , които са подали документи, сочи предварителната равносметка.\r\n и общинските съветници. Едва след това ще стане ясен пълният списък с имена на кандидатите за местна власт.", "date": "2019.09.12", "title": "ЦИК обявява партиите, регистрирали се за местните избори"}
{"url": "https://www.dnes.bg/temida/2019/09/12/shefyt-na-tad-grup-s-nov-opit-da-izleze-na-svoboda.422578", "text": "Апелативният специализиран наказателен съд Иван Тодоров, съобщи .\n\n\n\r\nВ началото на месеца съдът не уважи искането на Тодоров за по-лека мярка за неотклонение под предлог, че може да се укрие.\r\nОбвиненията срещу собственика на \"ТАД Груп\" са за заради теча на лични данни на над пет милиона българи от Приходната агенция.\r\nВ края на юли Тодоров беше пуснат под парична гаранция от сто хиляди лева, но после беше върнат обратно в ареста.", "date": "2019.09.12", "title": "Шефът на \"ТАД Груп\" с нов опит да излезе на свобода"}
{"url": "https://www.dnes.bg/sofia/2019/09/12/po-sledite-da-zahvyrlenite-trotinetki-profesiia-djusyr.422579", "text": "Електрическите тротинетки са навсякъде около нас, даже правим снимка как хора ги прибират нощем. А после тези снимки излизат в социалните мрежи и се започва с коментари от сорта \"поредните крадци\". А всъщност това са хората, които имат задачата да ги заредят или да ги върнат на паркингите. .\n\n\n\r\nНели Велева е започнала работата с приятеля си Георги.\r\n„Излязохме една вечер, изтеглихме си приложението и започнахме да търсим скутери из София. Събрахме един, два… Доста ни хареса, защото е доста динамично всичко. Състезаваш се даже в някакви ситуации с другите хора, които също събират скутерите и така натоварихме 9”, разказа Нели Велева пред Нова.\r\n                    \n                    \n                \n                \n                \n                Тяхната задача е  за тротинетки.\r\n„Готино е, че нямаш шеф, нямаш работно време, ти си избираш кога да ги зареждаш, дали днес ти се зареждат, дали утре ти се зареждат, дали изобщо ти се зареждат”, коментира Георги Докатанов.\r\nНе винаги обаче намирането на скутерите е толкова лесно. Често дори се оказва много трудна задача.\r\n„Има някакви хора, които наистина си ги взимат вкъщи и то не с цел да ги откраднат, а за да са при тях сутринта и да отидат на работа с тях”, посочва Докатанов.\r\nСтранните места, на които са намирали тротинетките, не са много, но и двамата са виждали публикациите в интернет, в които тротинетките се паркират на меко казано необичайни места.\r\nОказва се, че  В повечето от случаите става въпрос за хора, които събират тротинетки, за да ги заредят.\r\n„Някой хора си мислят, че нашите джусъри ги крадат, защото знам, че изглежда странно посред нощ някой да си прибира скутери в колата, но тези хора всъщност работят за нас и събират тези скутери, които нямат батерия, за да ги заредят”, коментира Томаш Тот - оперативен директор на фирма за отдаване на тротинетки.", "date": "2019.09.12", "title": "По следите да захвърлените тротинетки: Професия \"Джусър\""}
{"url": "https://www.dnes.bg/akoshtete-vqrvaite/2019/09/12/astro-gid-kak-da-vpechatlite-myja-bliznaci.422554", "text": "С него никога не е скучно, защото той има истинска жажда за живот и неподправен усет за приключения. Мъжът Близнаци – няма как да го сбъркате, защото ще ви плени веднага със своето чувство за хумор.\r\nКак да спечелите вниманието и ласките на мъжа Близнаци? Той не харесва скуката и е склонен често да сменя работното си място, докато намери вариант, който да го удовлетворява. В любовта нещата не са по-различни. Ако не намира партньорката си за достатъчно интересна, е склонен да преминава от една в друга връзка.\r\nТъй като мъжете, родени под този зодиакален знак обичат да придобиват нови умения, да повишават знанията си, правилната тактика към тях е да насочите темите на разговор в тази посока. Изкуство, кино, театър, концерти, с идея да посетите някои от тях е печеливша стратегия.\r\n                    \n                    \n                \n                \n                \n                Освен това, тези господа обичат и да пътуват и биха се радвали жената до тях да споделя тези им интереси. Това също е една идея за разговор. Споделете ваши преживявания, препоръки за пътувания, така ще ги заинтригувате.\r\nМъжете Близнаци понякога действат бавно, което може да откаже отсрещната страна. Най-важното е, когато представяте себе си в началото, докато се срещате и опознавате, е да не създавате впечатление, че търсите дългосрочна връзка. В същото време не бива да се представяте и като несериозна. Намерете златната среда. Тези мъже са свободолюбиви и не биха искали да се чувстват като в капан.\r\n", "date": "2019.09.12", "title": "Астро гид: Как да впечатлите мъжа Близнаци?"}
{"url": "https://www.dnes.bg/stranata/2019/09/12/myj-zagina-na-pytia-obyrna-se-v-dere.422609", "text": "Мъж от Нови пазар е загинал при катастрофа на пътя Исперих - Духовец, съобщиха от Областната дирекция на МВР.\r\nПътният инцидент е станал около 9 часа днес. 33-годишият шофьор управлявал лек автомобил \"Ауди А3\".\r\nПри спускане на завой излязъл от пътното платно и се преобърнал в дере. Загинал е на място. В момента се извършва оглед на местопроизшествието, допълват от полицията в Разград.\r\n ", "date": "2019.09.12", "title": "Мъж загина на пътя, обърна се в дере"}
{"url": "https://www.dnes.bg/sport/2019/09/12/zlatnite-momicheta-se-otpraviat-kym-baku-shte-se-boriat-za-kvoti.422593", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\nИндивидуалният ни . Състезанието е от изключителна важност, защото те ще борят за спечелването и на олимпийски квоти.\r\n\"Чувстваме се добре, здрави и спокойни сме, това е най-важното. Надяваме се, че всичко ще бъде наред\", каза гимнастичката Катрин Тасева.\r\nТя допълни, че , когато изпълнят и покажат това, за което са работили цяла година.\r\n\"Ние сме един отбор и те много ми помагат. Подкрепяме се във всичко и съм им много благодарна, че са зад мен каквото и да става\", сподели най-малката гимнастичка от отбора Боряна Калейн.\r\n                    \n                    \n                \n                \n                \n                Невяна Владинова има задачата да се справи с две съчетания и да се бори за медалите.\r\n\"Определено съм по-спокойна. Ще се боря за отбора и за финалите. Ще бъда до момичетата, ако имат нужда от мен. Вярвам, че всичко ще бъде наред\", отбеляза капитанът на отбора по художествена гимнастика Невяна Владинова пред .\r\n ", "date": "2019.09.12", "title": "Златните момичета се отправят към Баку, ще се борят за квоти"}
{"url": "https://www.dnes.bg/stranata/2019/09/12/blokada-na-stariia-pyt-ruse-biala-iskat-remont.422608", "text": "Жители на няколко села в Русенско излязоха за втори път на протест и блокираха кръстовище. Те искат ремонт на 49-километровата отсечка, която се използва като обходна, когато се затваря пътя Русе-Бяла.\r\nПо този път минават и тежките камиони в дните, когато има забрана да се движат по първокласния път.\r\nОколо . Блокирано е движението от Русе за Иваново.\r\n„Искаме да ползваме нормален и безопасен път. Години наред, може би 3-4, водим кореспонденция. Последната такава беше в началото на 2018 година –  по отношение на крайпътната растителност”, сподели организаторът на протеста Росен Тимчев пред \"Нова тв\".\r\n                    \n                    \n                \n                \n                \n                Инж. Ростислав Стефанов, директор на Областно пътно управление – Русе, посочи, че в момента се изрязва крайпътната растителност.\r\n„Всичко това се прави във връзка с поддръжката на пътя за есенно-зимния сезон. Работата не е спирала. През май беше изкърпена компрометираната пътна настилка”, коментира Стефанов.", "date": "2019.09.12", "title": "Блокада на стария път Русе-Бяла: Искат ремонт"}
{"url": "https://www.dnes.bg/science/2019/09/12/otkriha-voda-na-potencialno-obitaema-ekzoplaneta.422612", "text": "Астрономи за пръв път откриха водни пари в атмосферата на планета, която се намира в \"обитаемата зона\" на звездата си, предаде Франс прес. Това бележи нов етап в търсенето на признаци на живот извън Слънчевата система.\n\r\nАстрономите знаят малко неща за тази много отдалечена екзопланета, която се намира на разстояние над 1 милион милиарда км от Земята. Но онова, което знаят, е много обещаващо и я прави най-добрия кандидат за търсене на признаци на извънземен живот.\n\r\n\"Откриването на вода в потенциално обитаем свят, различен от Земята, е много вълнуващо и ни доближава до отговора на въпроса дали нашата планета е уникална\", заяви един от ръководителите на изследването Ангелос Циарас от Лондонския университетски колеж.\n                    \n                    \n                \n                \n                \n                \r\n\"Наблюдения с космическия телескоп \"Хъбъл\" ни позволиха да установим, че планетата притежава атмосфера, която съдържа водни пари\", поясни Джована Тинети от екипа.\n\r\nВъз основа на данните, събрани от \"Хъбъл\" през 2016 г. и 2017 г., учените създали алгоритми, за да анализират филтрираната от атмосферата на планетата светлина. Резултатите показали молекулярния подпис на водни пари. \"Не може да се заключи, че има вода в течно състояние на повърхността на екзопланетата, но това е много вероятно\", допълни Тинети.\n\r\nОсвен това планетата е в \"обитаемата зона\" на звездата си, т.е. не е нито много близо, нито много далеч от своя източник на топлина. Планетата се намира там, където температурата позволява да има вода в течно състояние и да се зароди живот. Температурата е сходна с тази на Земята.\n\r\nОткрита през 2015 г. от космическия телескоп \"Кеплер\", екзопланетата K2-18b орбитира около звездата K2-18 - червено джудже в съзвездието Лъв, на разстояние 110 светлинни години от Слънчевата система. Става въпрос за суперземя, която е 8 пъти по-масивна от нашата планета. Въпросната екзопланета вероятно е съставена от силикати и лед.\n\r\nПреди няколко десетилетия се смяташе, че откриването на потециално обитаеми планети или планети, чиито атмосфери съдържат вода, е в сферата на мечтите. Остава обаче да се измине дълъг път, преди да разберем дали сме сами във Вселената.\n\r\nРезултатите от изследването са публикувани в Nature Astronomy.\r\n/БТА/\r\n ", "date": "2019.09.12", "title": "Откриха вода на потенциално обитаема екзопланета"}
{"url": "https://www.dnes.bg/obshtestvo/2019/09/12/srokovete-za-lov-shte-mogat-da-se-promeniat-s-ministerska-zapoved.422600", "text": "Депутатите приеха окончателно промени в Закона за лова и опазването на дивеча, свързани с мерките срещу разпространението на африканската чума по свинете. \n\nТе предвиждат земеделският министър да може със заповед да ограничава или да забранява  някои видове дивеч при епизоотии, да прилага санитарен обстрел на диви животни и да  променя сроковете за ловуване на дива свиня.\r\nЗаповедта ще се издава  както и досега след съгласуване с министъра на околната среда и водите,  по предложение на директора на Изпълнителната агенция по  горите или на директора на Българската агенция по  безопасност на храните.\r\nОбжалването на заповедта няма да спира нейното  изпълнение.", "date": "2019.09.12", "title": "Сроковете за лов ще могат да се променят с министерска заповед "}
{"url": "https://www.dnes.bg/sport/2019/09/12/12-zrelishtni-macha-po-kikboks-i-kiokushin-ochakvat-fenovete-na-senshi-prez-oktomvri.422618", "text": "\nМалко повече от месец преди четвъртото издание на SENSHI - една от най-зрелищните бойни галавечери у нас, организаторите обявиха формата на надпреварата. Този път галата ще предложи много атрактивни двубои в два спорта – кикбокс и карате киокушин. SENSHI ще се проведе на 26 октомври в Двореца на културата и спорта във Варна.\n\r\nФеновете на бойните спортове ще станат свидетели на общо 12 двубоя. Пет от тях ще изправят един срещу друг каратисти срещу кикбоксьори в стил фул контакт карате киокушин. Два от мачовете ще се играят по регламента на К-1, а останалите пет срещи ще са по правилника на Професионалната лига на Световния киокушин съюз, където почти всичко е позволено.\n                    \n                    \n                \n                \n                \n                \r\nОрганизаторите са категорични, че и този път са подготвили много оспорвана бойна карта, която да противопостави някои от най-добрите бойци от страни, известни с високата си класа в бойните спортове. Срещу тях на ринга ще се изправят и български състезатели, като за момента от SENSHI не издават кои точно ще бъдат те.\n\r\n", "date": "2019.09.12", "title": "12 зрелищни мача  по кикбокс и киокушин очакват  феновете на SENSHI през октомври"}
{"url": "https://www.dnes.bg/stranata/2019/09/12/sybariat-38-nezakonni-postroiki-v-romskata-mahala-na-varna.422616", "text": "38 незаконни постройки се събарят в ромската махала „Максуда“ във Варна, съобщава Агенция \"Фокус\".\n\r\n\r\n\r\nСред жителите на махалата няма напрежение. Повечето от обитателите на незаконните постройки са били предупредени за готвеното събаряне. Голяма част от ромите са намерили къде да живеят, коментираха от кметството в морския град. \r\n\r\nСамо за един човек с увреждания е предвидено да бъде настанен в СУПЦ – Варна. Плановете на общината са да се съборят още много от незаконните постройки в квартала.\r\n                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        \r\n ", "date": "2019.09.12", "title": "Събарят 38 незаконни постройки в ромската махала на Варна "}
{"url": "https://www.dnes.bg/obshtestvo/2019/09/12/vss-izbra-datata-za-glasuvaneto-za-nov-glaven-prokuror.422623", "text": "Пленумът на Висшия съдебен съвет реши единодушно датата за  - настоящият заместник-главен прокурор Иван Гешев.\n\r\n.\r\nРешението беше взето без дебат, съобщи БНР.", "date": "2019.09.12", "title": "ВСС избра датата за гласуването за нов главен прокурор"}
{"url": "https://www.dnes.bg/zvezdi/2019/09/12/guinet-poltrou-pokaza-kak-praktikuva-gola-ioga.422625", "text": "Гуинет Полтроу скоро ще навърши 47 години, но удиви феновете си с перфектна фигура. Звездата постна снимка, на която позира гола в планината и всъщност показва, че практикува гола йога.\r\nИзображението е публикувано в Instagram профила на нейния уелнес бранд - \"Goop\". Това е начин Гуинет да промотира своята здравна компания, която беше създадена през 2008 г.\r\n \r\nАктрисата от \"Големите надежди\" е застанала на върха на хълм, напълно гола е, издигнала е ръцете над главата си и прави йога поза. Тъй като е в гръб и в далечината, почитателите казват, че са познали, че това е тя по емблематичната ѝ руса коса.\r\n \r\nЧрез бранда си бившата жена на Крис Мартин иска да стимулира хората да се хранят здравословно, да водят по-спокоен и здравословен начин на живот.\r\n \r\n\"Ние лъжем себе си поради добри и лоши причини, за да защитим себе си, за да саботираме себе си (което в много случаи е едно и също). Но защо?\", гласи текстът под фотоса.\r\n \r\nНякои потребители на мрежата написаха негативни коментари и подчертаха, че Гуинет била прекалено слаба. Но други фенове защитиха звездата. \"Хората са толкова чувствителни в днешно време. Страхотна снимка! Нормално тяло\", коментира друг потребител.\r\n\r\n", "date": "2019.09.12", "title": "Гуинет Полтроу показа как практикува гола йога"}
{"url": "https://www.dnes.bg/obshtestvo/2019/09/12/boiko-borisov-otseche-asfaltyt-nosi-investicii-i-rabota.422622", "text": "Край Божурище ще бъде изграден околовръстен път. Той ще започне от булевард \"Царица Йоанна\", ще премине през  индустриалната зона в Божурище и ще се свърже с магистралата за Сърбия, съобщи премиерът Бойко Борисов, който откри на място дистрибуционен център на датска компания.\r\nБорисов посочи, че инвестицията ще е около 50 млн. лева. Околовръстният път ще облекчи трафика в района и ще осигури и на живеещите и работещите в Божурище нормални условия.\r\n\"Обещавам да ускорим всички процедури. Веднъж трябва да спасим Божурище, втори път трябва да не отпъждаме инвеститорите\", добави премиерът, цитиран от БТА.\r\nТой отбеляза, че в момента се отчита бум на инвестициите в България. Доказателство за това е огромният интерес към индустриалната зона в Божурище.\r\n                    \n                    \n                \n                \n                \n                По думите му има няколко огромни инвеститори, които искат да встъпят в България, но той не можел да им позволи, защото трафикът ще блокира работата и живота в района и преди това трябва да се изгради нужната инфраструктура.\r\n\"Асфалтът със сигурност създава милиарди инвестиции и хиляди работни места\", изтъкна премиерът.\r\nМинистърът на икономиката Емил Караниколов посочи, че датската компания е инвестирала 100 млн. евро за откриването на дистрибуционния център в България. Реализацията на този проект е доказателство, че страната ни предлага привлекателна бизнес среда и дава стимули на чуждестранните инвеститори.\r\nПо време на строителството на този център са работили около 500 строители.\r\nКараниколов добави, че в него ще бъдат назначени около 300 служители и ще се обслужват над 200 магазина на фирмата в България, Гърция, Сърбия, Румъния и Босна и Херцеговина.\r\nМинистърът обяви, че общо договорените инвестиции до момента в Индустриална зона - Божурище са за 530 млн. лева. Освен това са осигурени 1600 работни места.\r\n ", "date": "2019.09.12", "title": "Бойко Борисов отсече: Асфалтът носи инвестиции и работа!"}
{"url": "https://www.dnes.bg/obshtestvo/2019/09/12/naprejenie-po-osta-moskva-sofiia-gebrev-izlojba-shpioni.422588", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        Поредица от скандали повишиха напрежението по оста Москва-София. Остри реплики си размениха дипломатическите представителства заради изложба по повод 9 септември, организирана от руското посолство у нас. Дни по-късно пък обвинение в шпионаж в полза на Русия предизвика още повече дрязги. \n\r\nБяха задържани и разпитани осем души, а на председателя на сдружение \"Русофили\" Николай Малинов е повдигнато обвинение. \n\r\nОчаква се днес говорителят на руското външно министерство Мария Захарова да изрази официалната позиция на Кремъл по въпроса.\n\n\n\n\r\n\"Тепърва ще илзизат скандали и това ще се разраства. Освен че се очаква официална позиция на руското външно минисерство, през октомври предстои посещение на нашия външен министър в Русия. Всичко това ще доведе до обстрелване с думи. Тонът ще продължава да се втвърдява\", коментира бившият зам.-министър на външните работи Милен Керемедчиев в \"България сутрин\".\n                    \n                    \n                \n                \n                \n                \r\nСпоред него се вижда изостряне на отношенията между САЩ и държавите от Западна и Централна Европа към ситуацията в Русия през последните месеци.\n\r\n\"Всички руски проекти, които трябва да се  случат на териториите на страни членки на ЕС и най-вече НАТО, биват поставятни под сериозно напрежение от САЩ. Политиката се опитва да спре руското влияние\", посочи Керемедчиев пред .\n\r\nПо думите му този казус тлее от няколко месеца. \n\r\n\"Започна с предполагаемото отравяне на Гебрев в синхрон със случая Скрипал. Сега се правят паралели с намесата на Русия в изборите за президент в САЩ през 2016 г. и с президентските избори в България. Този конфликт не е започнал от вчера\", обясни Керемедчиев.\n\r\nТой заяви, че очаква реакцията на Кремъл за шпионския скандал да бъде рязка и остра.", "date": "2019.09.12", "title": "Напрежение по оста Москва-София: Гебрев, изложба, шпиони..."}
{"url": "https://www.dnes.bg/world/2019/09/12/energiina-kriza-v-kuba-ima-nedostig-na-goriva.422592", "text": "Кубинският президент Мигел Диас-Канел призна, че страната му преживява \"енергийна криза\" и страда от недостиг на гориво заради американските санкции. Това налага да се вземат мерки за икономии през идните седмици.\n\r\nДо 14 септември няма да има доставки на горива в Куба и за облекчаване на ситуация ще се вземат мерки за коригиране (на продажбите) до пристигането на следващия танкер в събота. Това означава и мерки за икономии до края на месеца, когато ще има нови доставки, заяви кубинският лидер.\n\r\nРъководството е принудено да вземе временни мерки за свеждане до минимум на въздействието от недостига на горива върху основните услуги за населението в ключови сфери на живота на обществото.\n                    \n                    \n                \n                \n                \n                \r\nДиас-Канел допълни, че се водят преговори за допълнителни покупки за октомври с цел да се регулира ситуацията и че вече са сключени споразумения с няколко доставчика.\n\r\nПрезидентът на Куба отбеляза, че подобна ситуация може да се повтори в бъдеще и тя е резултат от засилването на агресивните действия на САЩ срещу Куба, Венецуела и Никарагуа. \"Тези мерки са насочени срещу кубинското общество, това са опити да се покаже, че видите ли кубинското правителство е неефективно. Ние сме народ, който няма да допусне някой да ни сплашва\", заяви Диас-Канел.\n\r\n\"САЩ искат да ни отрежат провизиите, за да изтръгнат от нас политически отстъпки\", заяви кубинският лидер. През последните месеци Вашингтон засили ембаргото си, което е в сила от 1962 година, за да накара Куба да се откаже от подкрепата си за правителство на венецуелския президент Николас Мадуро, отбелязва АФП, цитирана от БТА.\n\r\nСАЩ скъсаха дипломатически отношения с Куба през 1961 година в отговор на национализацията на американска собственост на острова. След това Вашингтон обяви търговско-икономическо ембарго срещу страната. Според данни на кубинските власти блокадата (така Хавана нарича ембаргото), наложена от САЩ, е нанесла на икономиката на Куба щети за 134,5 милиарда долара. Ако се пресметнат загубите от санкциите, отчитайки обезценяването на долара спрямо цената на златото, то щетите са за 933 милиарда долара, отбелязва ТАСС.", "date": "2019.09.12", "title": "Енергийна криза в Куба, има недостиг на горива "}
{"url": "https://www.dnes.bg/knigi/2019/09/12/teodora-dimova-i-nai-noviiat-i-roman-porazenite.422599", "text": "                    \r\n                        \r\n                        \r\n                        \r\n                    \r\n                        \r\n                        \r\n                        \t\t\t\t\t\r\n                                                                        И до днес за едни събитията на 9 септември 1944 г.  са празник на мира и равенството, а за други първа страница от черна хроника и прът в колелото по пътя към Европа. \n\r\nТази дискусия се проведе само преди няколко дни, 75 години след събитията. А до единна позиция така и не се стигна. \n\r\nВ онези времена ни пренася и Теодора Димова в най-новият й роман \"Поразените\". \n\r\nAвторката сравнява ефекта върху всички от събитията тогава с този от Чернобилската експлозия, за която все още няма реални размери на щетите.\n\r\n\"Не гледам на романа като на политически, за мен бяха важни самите героини - 3 жени и 1 дете. Беше ми интересно как се реагира на злото, едни се отдръпват, други се приобщават\", каза Димова в ефира на \"България сутрин\".\n                    \n                    \n                \n                \n                \n                \r\nАвторката допълни, че в новата ѝ книга няма реални прототипи, дори мястото не било реално, но е ползвала много документални източници. Най-ценното били разговорите с хората.\n\r\n\"Нещата трябва да се помнят, защото без памет сме беззащитни, младите са лесно манипулируеми\", допълни тя пред ", "date": "2019.09.12", "title": "Теодора Димова и най-новият й роман \"Поразените\""}
{"url": "https://www.dnes.bg/stranata/2019/09/12/132-mln-lv-sa-dylgovete-na-obshtinite-za-polovin-godina.422634", "text": "Просрочените задължения на общините към края на юни са 132.1 млн. лв. Те са формирани от 131 общини, съобщи Министерството на финансите.\r\nОбщините с просрочия са 49,4 на сто от общия брой общини. 134 общини завършват второто тримесечие на 2019 г. без дългове по бюджета си.\r\nСравнено със същия период на миналата година, намаление на просрочените задължения отчитат 31,3 на сто или 83 общини, като общият размер на реализираното от тях намаление е приблизително 32 млн. лева.\r\nВ същото време 50 общини увеличават просрочените си задължения в рамките на една година общо с 26,7 млн. лева.\r\nГоляма част от общинския дълг и общинските гаранции в размер на 1 169,7 млн. лв. (84,5 на сто), са предназначени за финансиране на инвестиционни проекти. Дългът на Столична община формира 52% процента от общия размер на дълга.\r\n ", "date": "2019.09.12", "title": "132 млн. лв. са дълговете на общините за половин година"}
{"url": "https://www.dnes.bg/obshtestvo/2019/09/12/vyv-vremeto-na-zimninata-opasni-kapachki-za-burkani.422645", "text": "Откриха опасни капачки за буркани на пазара. Тестове в лаборатории установиха, че в тях има вещества, които са вредни в големи количества.\r\nПробите показват надвишаване на позволените от ЕС граници на преминаване  на вещества и към съдържанието в бурканите при всички изследвани  капачки.\r\nВ някои от пробите дори са открити забранени вещества със силно канцерогенен ефект, съобщава Нова тв.\n\r\nЛабораторните тестове са направени на седем вида капачки на различни производители, закупени от пазарите в София.\r\nПри изследванията дори е открито наличие на фталати – вещества, забранени от Брюксел за влагане в опаковки за храни.\n\r\n\"Установихме, че общата миграция е надвишена при всичките 7 вида капачки, които сме взели от пазарите”, заяви авторът на изследването инж. Майя Стойчева.\n                    \n                    \n                \n                \n                \n                \r\nПоглед към капачките е важен, защото стерилизирането на зимнината става при висока температура, а тя засилва преминаването на вещества от буркана към всичко, което е вътре.\n\r\nУплътнителите от вътрешната страна на капачките са изградени от т.нар. пластификатори. Именно оттук, според лабораторните тестове, проникват най-много опасни вещества към буркана със зимнината.\r\n ", "date": "2019.09.12", "title": "Във времето на зимнината - опасни капачки за буркани"}
{"url": "https://www.dnes.bg/health/2019/09/12/6-superhrani-za-krasivi-koja-i-kosa.422552", "text": "Храните, които консумираме ежедневно, са нашите основни източници на витамини и минерали. Благодарение на тях, ние сме енергични, здрави, радваме се на красиви кожа и коса. Всеки сезон е уникален с това, че ни предлага определени храни, които се грижат за нашето здраве.\r\nПреминавайки от един сезон към друг, в тялото ни се случват редица промени. Затова трябва да му помогнем да се адаптира към тях, чрез ежедневното си меню. Кои есенни храни ще се погрижат за здравето и красотата на вашите кожа и коса, вижте в следващите редове.\r\n\r\nТова е една от най-полезните храни за здравето и красотата на косата и кожата. Тиквата е богата на бета каротин, който тялото ни превръща във витамин А, който забавя появата на бръчки. Витаминът помага за защита на нашите клетки и кожа от увреждането на свободните радикали. Не на последно място, тиквата ни осигурява цинк, който намалява риска от образуване на акне, но стимулира обновяването на клетките.\r\n                    \n                    \n                \n                \n                \n                \r\nТиквените семки са суперхрана за женската красота. Те ни осигуряват цинк, витамини А и К, омега-3 мастни киселини, които поддържат здрава косата. Също така съдържат и мастни киселини и витамин С, които помагат за възстановяването на кожата и синтеза на колаген. \r\n", "date": "2019.09.12", "title": "6 суперхрани за красиви кожа и коса "}
{"url": "https://www.dnes.bg/obshtestvo/2019/09/12/kitenikyt-televizoryt-sekciiata-jivotyt-na-bylgarina-v-nrb.422641", "text": ">\r\n \r\nИстория на комунистическата партия на СССР. Стари лачени обувки. Китеник. Часовник от несъществуващата Чехословакия. \n\r\nВсе неща, които може би имаме у дома си, но намират своето място в Етнографския музей в София. \n\r\nВсички, които искат да дарят вещи от епохата на социализма, са добре дошли. Така в кашон от банани пристигат някои експонати.\n                    \n                    \n                \n                \n                \n                \r\nС помощта на дарения пък е нареден социалистическия хол - досущ като за рожден ден с тортата, майката, облечена в модна рокля от 80-те, добре познатата на всички секция. \n\r\nВижте още за изложбата във видеото на .\r\n   ", "date": "2019.09.12", "title": "Китеникът, телевизорът, секцията: Животът на българина в НРБ!"}
{"url": "https://www.dnes.bg/stranata/2019/09/12/zadava-se-praznik-na-mekicata-v-tyrgovishtkoto-s-buhovci.422640", "text": "Деца и възрастни стават кулинари на Празника на мекицата в търговищкото село Буховци. Населеното място е домакин на празника, който ще събера на 14 септември - Кръстовден, почитатели на тестените изделия, за осма поредна година, каза читалищният секретар Севдалина Иванова.\r\nИдеята на празника, който се организира винаги на християнския празник Въздвижение на Светия кръст Господен, е жените от селото да покажат своя майсторлък при приготвянето на традиционната за българската кухня закуска.\r\nЕдновременно с това, местните хора ще подредят изложба, представяща богатството на есенната градина - резултат на трудолюбието им. Ще има плодове и зеленчуци, домашно приготвени сладка и конфитюри, лютеници и разядки.\r\n                    \n                    \n                \n                \n                \n                Организаторите от народно читалище \"Развитие - 1906\" в селото вече са закупили 50 кг брашно. Тестото за мекиците ще бъде замесено още от петък, а в съботния ден - домакините, една част от тях самодейци, ще ги пържат на открит огън.\r\nРазличното тази година е, че за децата ще бъде обособен кът, в който те ще могат да замесят тесто и да приготвят свои мекици в различна форма, каза Иванова. Ще бъдат организирани и занимателни игри за малчуганите, осигурени са предметни награди, които да им послужат през учебната година.\r\nЗа доброто настроение на гостите ще звучат български ритми и ще се играят народни танци, съобщи БТА.", "date": "2019.09.12", "title": "Задава се празник на мекицата в търговищкото с. Буховци"}
{"url": "https://www.dnes.bg/eu/2019/09/12/i-iunker-protiv-imeto-na-novata-komisiia-ne-mu-haresva-ideiata.422649", "text": "Досегашният председател на Европейската комисия Жан-Клод Юнкер също зае позиция в спора около името на комисията на гръцкия представител, предаде AFP.\n\n\r\n\"Защита на европейския начин на живот\" се оказа доста спорно име на еврокомисия и предизвика доста критики. \n\r\n„Не ми харесва идеята, че европейският начин на живот е противопоставен на миграцията. Приемането на тези, които идват отдалеч, е част от европейския начин на живот\", заяви Юнкер пред Euronews.\n\r\nРесорът бе поверен на гръка Маргаритис Схинас, който в момента е главен говорител на ЕК. Той призна, че е \"азвълнуван\" от номинацията, която за първи път ще вкара грък в най-висшия орган на ЕС.\n                    \n                    \n                \n                \n                \n                \r\n\"Развълнуван съм, че съм номиниран за заместник-председател за Защитата на нашия начин на живот, обхващащ ресорите миграция, сигурност, заетост и образование. Готов съм да се заема с работа и очаквам с нетърпения да обсъдя с ЕП как можем да превърнем политическите ни приоритети в реални резултати\", написа Схинас.", "date": "2019.09.12", "title": "И Юнкер против името на новата комисия, не му харесва идеята"}
{"url": "https://www.dnes.bg/notifikacii/2019/09/12/razkriha-shema-za-trafik-na-organi-bybrekyt-60-hil-evro.422657", "text": "Специализираната прокуратура и ГДБОП са, съобщи .\r\nНа границата с Турция са задържани трафикантите и други двама души, които е трябвало да станат донори на бъбреци. Те са пътували към болница, където е трябвало да им направят операцията, а след това бъбреците да се трансплатнират на нуждаещите се.\r\nЗа тази цел са били подготвени фалшиви документи за роднинска връзка между донора и този, на когото ще се трансплантират.\r\nПо .", "date": "2019.09.12", "title": "Разкриха схема за трафик на органи, бъбрекът - 60 хил. евро"}
{"url": "https://www.dnes.bg/index/2019/09/12/ima-li-rasizym-angliia-shte-napusne-terena-sreshtu-bylgariia.422633", "text": "Преди пътуването до София, шефовете на Футболната асоциация ще разговарят с футболистите от националния отбор на Великобритания и ще ги подкрепят, ако те решат да напуснат терена на стадион \"Васил Левски\" в случай, че станат жертва на расизъм.\r\nПреди дни българин бе задържан на \"Уембли\", след като стюард чува расистки обиди към Рахим Стърлинг. Това обаче не е първият подобен случай. През 2011 година страната ни бе глобена с 35 250 паунда, след като фенове тормозиха вербално Ашли Коул, Ашли Йънг и Тио Уолкът по време на квалификациите на Евро 2012.\r\n\"Не сме убедени, че нищо няма да се случи\",  каза мениджърът на Трите лъва Гарет Саутгейт, цитиран от The Sun.\r\n\"Ще го обсъдим с футболистите преди да тръгнем за София, тъй като сме наясно, че страната има история с подобни случаи\", допълни още той.\r\n ", "date": "2019.09.12", "title": "Има ли расизъм, Англия ще напусне терена срещу България "}
{"url": "https://www.dnes.bg/business/2019/09/12/14-nashi-firmi-iznasiat-mlechni-produkti-za-kitai.422619", "text": "14 български предприятия изнасят млечни продукти за Китай.\r\nПървите четири от тях бяха одобрени от Генералната митническа администрация на Китайската Народна Република (КНР) през юли 2019 г.\r\nВ началото на месец септември одобрение за износ получиха още 10 български предприятия, съобщиха от МЗХГ.\r\nЖелаещи да изнасят свои млечни продукти са 21 български фирми.\r\nМЗХГ и БАБХ полагат всички усилия за възможно най-скорошно одобряване и на останалите 7 български предприятия, уточниха от ведомството.\r\n ", "date": "2019.09.12", "title": "14 наши фирми изнасят млечни продукти за Китай"}
{"url": "https://www.dnes.bg/notifikacii/2019/09/12/domashno-kuche-ubi-bebe-v-predgradie-na-atina.422656", "text": "Куче порода ротвайлер е убило бебе тази сутрин в атинското предградие Глика Нера, съобщи телевизия Скай.\r\n\r\nКучето, собственост на семейството, е нападнало при неизяснени още обстоятелства малкото момиченце, което според показанията на майката се е намирало в люлката си. \r\n\r\nДетето е откарано незабавно в болница, където е установена смъртта му.\r\n\r\nСемейството има още три деца. \r\n\r\nСпоред показанията на съседи кучето обикновено се е намирало на балкона на жилището, пише БТА.\r\n ", "date": "2019.09.12", "title": "Домашно куче уби бебе в предградие на Атина"}
{"url": "https://www.dnes.bg/index/2019/09/12/koi-sa-nai-dobrite-universiteti-v-sveta-oksford-otnovo-na-vyrha.422628", "text": "За четвърта поредна година Оксфорд е най-добрият университет според класацията , съобщават от BBC.\r\nЗа поредна година американските университети доминират в първите позиции на листата. След Оксфорд се нарежда Калифорнийският технологичен институт, а сред първите 10 университета 7 се намират в САЩ.  Това са Масачузетския технологичен институт, Принстън, Харвард, Йейл и Чикаго. От всички 200 заведения на челни места, 60 са за американските учебни заведения.\r\nОстаналите три места в челната десетка са за университетите във Великобритания. Там се намират Кеймбридж, който е на второ място, Станфорд и Имперският колеж Лондон.\r\n                \n                \n                Но според създателите на класацията, британските университети трудно поддържат позициите си и съвсем скоро Германия ще има повече топ позиции в Европа. От 2016 година насам университетите в топ 200, които се намират на Острова, са намалели. От 34 бройката им е станала 28. Университетите в Германия пък са с три повече – от 20 до 23.\r\nВъпреки това „златният кръг“ Оксфорд, Кеймбридж, Лондон, продължава да е изключително успешен.\r\nАзиатските университети също напредват, като Китай и Япония се представят доста добре в класацията. Но най-голям напредък имат учебните заведения в Иран.\r\nПълният списък включва 1300 университета от 92 страни и взима под внимание качеството на преподаване, обема и репутацията на научните изследвания, приходите от индустрията и международните връзки.\r\nЕдинственият университет от България включен в класация е Софйския, но той се намира след 1000-то място. \r\n ", "date": "2019.09.12", "title": "Кои са най-добрите университети в света? Оксфорд отново на върха "}
{"url": "https://www.dnes.bg/politika/2019/09/12/zelenogorski-napuska-dbg-zaradi-podkrepata-za-manolova.422654", "text": "Зам.-председателят на Движение \"България на гражданите\" (ДБГ) Найден Зеленогорски и още трима членове на националното ръководство напускат партията.\r\nПричината е подкрепата, която ДБГ даде за кандидатурата на Мая Манолова за кмет на София, обясни Зеленогорски.\r\n\r\n\"Това е просто самоубийство, но то не е самоубийство, това е убийство на партията. Хладнокръвно убийство на дясна партия. Хайде, да става въпрос за подкрепа на ляв кандидат в малка общинка, разбирам, но в столицата…\", мотивира се той.\r\n\r\nЧетиримата, които напускат ДБГ, съобщиха, че ще правят нов политически проект, предаде БНР.\r\nТе подкрепят кандидата на \"Демократична България\" за столичен кмет - арх. Борислав Игнатов.", "date": "2019.09.12", "title": "Зеленогорски напуска ДБГ заради подкрепата за Манолова"}
