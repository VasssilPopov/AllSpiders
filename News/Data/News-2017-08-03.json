{"url": "https://news.bg/education/900-balgari-shte-sa-parvokursnitsi-v-datski-i-holandski-universiteti.html", "text": "През следващата учебна година 400 български студенти ще учат в Дания и Холандия благодарение на проекта \"Световно образование\", съобщи БНТ.Общо 900 ще са българските първокурсници в двете държави.Холандия става все по-атрактивна за българските студенти след Брекзит, заради разнообразието от специалности, които може да се учат на английски език, както и заради възможностите за финансиране и кредитиране на студентите от ЕС.Съобщава се, че 800 български първокурсници ще учат в 30 холандски университета.Значително по-малко - около 100, ще бъдат българските студенти през следващата учебна година в Дания.\"Тази година на първо място са специалности, свързани с игри - т.е. \"гейм дизайн\", също така много популярни са бизнес и мениджмънт, комуникации и медии, управление на комуникациите, право, международни отношения. Като университети в Холандия тази година най-популярен е университета в Гронинген.\" - коментира Николай Христанов, старши консултант по проект \"Световно образование\".Студентите и техните родители днес имаха последна възможност да се запознаят с процеса на обучение в холандските и датските университети и да разберат как да се подготвят за новата учебна година.", "date": "2017.08.03", "title": "900 българи ще са първокурсници в датски и холандски университети"}
{"url": "https://news.bg/crime/predadoha-kmeta-na-semchinovo-i-sedemte-mu-avera-na-ispanskite-vlasti.html", "text": "Предадоха осемте българи, участвали в трафик на хора, на испанските власти днес, съобщиха от МВР.Сред тях е и бившият кметът на Семчиново Пламен Темелков. Трансферът стана на летище София със съдействието на служители на бюро \"Сирене\" в дирекция \"Международно оперативно сътрудничество\" съгласно Европейска заповед за арест, издадена от Кралство Испания. За да превози българите беше изпратен военен самолет.Припомняме, че българите бяха уличени като участници в организирана престъпна група за трафик на хора с цел сексуална експлоатация в Испания, Германия и Швейцария.Разследването на групата започна в края на 2015 г. при интензивен обмен на оперативна информация. В операцията взеха участие служители на отдел \"Трансгранична организирана престъпност\" в ГДБОП, Специализираната прокуратура, както и Централната бригада за трафик на хора при Генералната дирекция на полицията в Испания. Определена бе и дата за съвместната реализация на операцията.У нас бе образувано досъдебното производство. Бяха изпратени 16 европейски заповеди за арест.В България бяха проверени 17 адреса и иззети множество документи, пари, накити, мобилни телефони, часовници и др. вещи. Тогава бяха задържани и осем участници в престъпната група.По същото време в Испания бяха извършени претърсвания на 21 адреса, където испанските полицаи откриха също голямо количество пари, накити, часовници, упойващи и наркотични вещества, български регистрационни табели и мобилни телефони. Задържаха и лица, съпричастни към престъпната дейност на групата.В по-голямата си част набирането на жертвите у нас се е извършвало чрез измама, възползвайки се от техния социален статус и са им предлагали легална работа в Испания. Пристигайки в Испания, групата е налагала своите условия на експлоатация върху тях, като е използвала насилие и заплахи.Жените са били принуждавани да крадат пари и ценности от клиентите си. След това вещите били продавани на нелегалния пазар. За да успеят, жените са били принуждавани да упояват клиентите си.По-голямата част от групата са живеели на един и същ адрес с жертвите - град Торемолис в Испания. От там жените били транспортирани до Пуерто Банус, Марбея, за да предлагат сексуалните си услуги.Установено е, че част от парите, получени от престъпната дейност, бивали декларирани като приходи от продажба на животни и се използвали за закупуване на движими и недвижими вещи.В групата се включвали и други помагачи, част от които и шофьорите, превозвали жертвите, управителки на домовете в Пуерто Банус, както и получателите, чрез които се извеждала открадната стока.В Испания им предстои съдебен процес. ", "date": "2017.08.03", "title": "Предадоха кмета на Семчиново и седемте му авера на испанските власти"}
{"url": "https://news.bg/world/shults-prezidentat-na-sasht-e-opasen-za-sveta.html", "text": "Лидерът на германските социалдемократи Мартин Шулц, основен съперник на Ангела Меркел на парламентарните избори на 24 септември, заяви, че по-добре ще се противопостави на американския лидер Доналд Тръмп в сравнение с канцлера, съобщава АП.Пред германското списание \"Шпигел\" Шулц поясни, че в крайна сметка хора като Тръмп се нуждаят от ясни послания.\"Мисля, че в това отношение съм по-добър от госпожа Меркел\", подчерта той.Социалдемократът предупреди, че Тръмп е \"опасен за страната и за целия свят\".Кандидатът за канцлер на Германия също разкритикува Тръмп за \"безмилостния непотизъм...поставяйки себе си и семейството си над закона\".Преди няколко месеца Меркел ясно заяви, че Европа повече няма да може да разчита на САЩ.", "date": "2017.08.03", "title": "Шулц: Президентът на САЩ е опасен за света"}
{"url": "https://news.bg/economics/mrrb-uveryava-che-programite-za-sanirane-ne-sa-spreni.html", "text": "Изпълнението на Националната програма за енергийна ефективност на многофамилни жилищни сгради не е спряно, съобщава Министерство на регионалното развитие и благоустройството.Необходимо е да приключат дейностите по вече одобрените за финансиране сгради, преди да се сключват нови договори за саниране. Броят на получилите финансиране сгради в цялата страна е общо 2022 към 3 август. 541 от тях са вече санирани, в процес на строително-монтажни работи са 594 сгради.Мерки по подобряване на енергийната ефективност предстои да бъдат реализирани и по още 887 сгради, обясняват от МРРБ.След като ремонтите по тези сгради приключат, ще бъде направен анализ на свободните финанси, преди поднасянето на документи в \"Българска банка за развитие\" АД за сключване на нови договори.", "date": "2017.08.03", "title": "МРРБ уверява, че програмите за саниране не са спрени"}
{"url": "https://news.bg/world/pochina-britanskiyat-aktyor-robart-hardi-igral-v-hari-potar.html", "text": "На 91 г. почина британският актьор Робърт Харди, съобщи семейството му, цитирано от БиБиСи.Роднините на актьора отбелязват, че той е имал \"страхотен живот\" и \"много ярка кариера в театъра, телевизията и киното в продължение на повече от 70 г.\".Харди участва в британския телевизионен сериал All Creatures Great and Small, а през последните години се снима и в \"Хари Потър\" като Корнелиус Фъдж.Известен е и с много роли като премиера Уинстън Чърчил.", "date": "2017.08.03", "title": "Почина британският актьор Робърт Харди, играл в „Хари Потър”"}
{"url": "https://news.bg/world/islyamska-darzhava-nabira-mladi-mazhe-za-bitkata-v-iztochna-siriya.html", "text": "Терористичната организация ДАЕШ (\"Ислямска държава\") призова младите мъже да вземат оръжие и да се включват в борбата в Източна Сирия, където правителствените сили настъпват срещу екстремистите, съобщава АП.В съобщение, разпространено в провинция Дейр ез Зор, която се намира до границата с Ирак, организацията призовава всички способни да се бият мъже на възраст между 20 и 30 г. да отидат до центровете за мобилизация в следващите 7 дни.Групировката понесе големи загуби в Ирак и Сирия, където обяви халифат през 2014 г.Джихадистите предупреждават, че тези, които не се присъединят ще бъдат разпитани и вероятно наказани.", "date": "2017.08.03", "title": "„Ислямска държава” набира млади мъже за битката в Източна Сирия"}
{"url": "https://news.bg/world/pozhar-na-nay-golemiya-pazar-za-riba-v-sveta.html", "text": "Пожарникари се опитват да угасят пожар в известния пазар за риба в Япония Цукиджи, съобщава БиБиСи.Токийският централен пазар за продажба на едро е най-големият пазар за продажба на риба и морска храна и сред най-големите пазари за продажба на храна в света. Намира се в квартал Цукиджи в центъра на Токио и е сред най-големите атракции за чуждестранните посетители на града.80-годишният токийски пазар е известен също с всекидневния търг на риба тон. Пазарът снабдява основните ресторанти за суши в столицата.Десетки пожарникари се опитват да потушат възникналия днес пожар.Няма информация за сериозно пострадали хора.Според местната медия NHK пожарът е възникнал около 16,50 часа местно време.В района има много ресторанти и магазини, някои от тях са евакуирани, добави телевизията.Не е известна причината за инцидента.Пазарът е изграден през 1935 г., но в края на тази година ще бъде преместен на по-модерна локация.", "date": "2017.08.03", "title": "Пожар на най-големия пазар за риба в света"}
{"url": "https://news.bg/politics/pravitelstvoto-dovolno-ot-12-te-odobreni-zakonoproekta.html", "text": "17 законопроекта е внесло правителството за разглеждане в парламента от встъпването си в длъжност до края на първата пленарна сесия на Народното събрание.От тези 17 законопроекта 12 са приети окончателно. Това прави повече от половината от всички законопроекти, приети в 44-ото Народно събрание, които са общо 19.Сред одобрените проекти на правителството е Законът за изменение на Закона за бюджета на държавното обществено осигуряване за 2017 г., с който  беше увеличена на 180 лв.Друг от приетите законопроекти е този за изменение на Закона за отбраната и въоръжените сили на Република България, с който се Народните представители приеха и предложенията на правителството за изменение и допълнение на Данъчно-осигурителния процесуален кодекс. С изменението се въведоха нови мерки в борбата срещу укриването на данъците.Беше ратифицирано и между Банката за развитие на Съвета на Европа и България, които е предвиден, за да подпомогне за усвояването на средствата от европейските структурни и инвестиционни фондове през настоящия програмен период.Останалите законопроекти са на различен етап на разглеждане в НС. Това са проектите на закон за държавните помощи, на закон за ратифициране на Меморандума за изпълнение на Програма за трансгранично сътрудничество ИНТЕРРЕГ - ИПП България - Сърбия, ЗИД на Закона за местните данъци и такси, ЗИД на Кодекса за социално осигуряване и законопроектът за ратифициране на Спогодбата за социална сигурност между Република България и Кралство Мароко.", "date": "2017.08.03", "title": "Правителството доволно от 12-те одобрени законопроекта"}
{"url": "https://news.bg/regions/trima-stolichani-v-pirogov-zaradi-zhegite.html", "text": "Заради горещото време днес 20 души са потърсили спешна медицинска помощ в столицата. Това са заявили от Центъра за спешна медицинска помощ в София пред БНР.От УМБАЛСМ \"Пирогов\" заявиха за News.bg, че в заведението са били приети трима души.Те били припаднали заради горещините. На пострадалите им е оказана навременна и адекватна медицинска помощ. След като пострадалите се свестили, те са били освободени. Не се е наложило те да останат за по-нататъшно лечение.", "date": "2017.08.03", "title": "Трима столичани в \"Пирогов\" заради жегите"}
{"url": "https://news.bg/world/obviniha-zadarzhanite-v-avstraliya-za-organiziraneto-na-teroristichen-akt.html", "text": "Повдигнаха обвинения срещу двама от задържаните в Австралия за планиране на терористичен акт за свалянето на самолет.Припомняме, на 29 юли, събота, в хода на  властите в Австралия арестуваха четирима души. Задържаните планирали терористични нападения, включително и свалянето на самолет.Припомняме и че единият от четиримата задържани беше освободен от ареста вчера, 2 август. Тримата други мъже останаха в ареста след задействането на специални правомощия, които позволяват на полицията да ги държат в продължение на една седмица.Заради разкритията австралийската разузнавателна агенция е повишила нивото на авиационната заплаха в страната до \"вероятна\". На летищата има строги мерки за сигурност.По информация на федералната полиция в Австралия срещу двамата задържани са повдигнати по две обвинения. Първото - \"действия, извършени в подготовка за извършването или планирането на терористичен акт\". Второто обвинение най-вероятно ще стане ясно утре, 4 август, когато е предвидено по случая да има специална пресконференция. Според данни на Ройтерс целта на планиращите терористичен акт е била свалянето на пътнически полет от Сидни до Персийския залив. Самата атака е щяла да бъде с бомба или отровен газ, посочват австралийските медии.", "date": "2017.08.03", "title": "Обвиниха задържаните в Австралия за организирането на терористичен акт"}
{"url": "https://news.bg/entertainment/nasa-si-tarsi-ofitser-po-planetarna-zashtita.html", "text": "НАСА публикува обява за щатния пост в агенцията \"офицер за планетарна защита\".Отворената позиция е само за американски граждани. Американците ще могат да кандидатстват за вакантната позиция, за която НАСА предлага заплата от 124 до 187 хиляди щатски долара, до 14 август.Кандидатите също така трябва да имат висше образование по математика и физически науки. Избраният от НАСА \"офицер за планетарна защита\" ще подпише 3-годишен договор с космическата агенция на САЩ.Работата на планетарния офицер е да пази планетата Земя от евентуално замърсяване с материали, които могат да се пренесат на Земята при завръщането на космическите мисии на НАСА.Служителят ще трябва да следи всички излитащи и кацащи космически мисии да не изнасят или внасят различни по вид микроби и други видове частици.В описанието на длъжността се обяснява, че НАСА поддържа политики за планетарна защита, приложими към всички космически мисии. Полетите могат умишлено или непреднамерено да изнесат земни организми и органични съставки от планетата ни или да внесат непознати такива на Земята.", "date": "2017.08.03", "title": "НАСА си търси офицер по планетарна защита"}
{"url": "https://news.bg/crime/i-grazhdanski-organizatsii-poiskaha-veto-ot-radev-varhu-promenite-v-zsv-i-npk.html", "text": "Граждански организации искат от президента Радев да наложи вето върху новоприетите промени в Закона за съдебната власт и в Наказателно-процесуалния кодекс.Според организациите приетите промени нарушавали важни права и основни принципи на Конституцията - правото на гражданите да се сдружават свободно и без държавна намеса както и относно гаранциите за ненамеса в работата на магистратите.От организациите твърдят, че така се нарушават и международни договори като Пакта за политически и граждански права, Европейската конвенция за защита правата на човека и основните свободи и други.Според писмото промените в ЗСВ са в пряко противоречие с приетата с мнозинство от 43-ия парламент Актуализирана стратегия за продължаване на реформатта в съдебната система и разписаните в нея принципи на съдийско самоуправление, конкурсно начало и кариерно развитие на база показани високи професионални резултати в работата на всеки магистрат.Промените в законите били приети въпреки твърдят организациите.В писмото се изтъква, че приетите промени ще доведат до необосновани и дискриминационни привилегии за членовете на отиващия си Висш съдебен съвет, както и, че така се създавали условия и предпоставки за \"автоматично\" отстраняване на всеки неудобен за някого съдия.Фундаменталните промени в ЗСВ и НПК били изгласувани на спринт и без дори да са информирани народните представители какво точно гласуват, заявяват организациите в писмото.Подписаните организации в откритото писмо с искане на президенстското вето са:", "date": "2017.08.03", "title": "И граждански организации поискаха вето от Радев върху промените в ЗСВ и НПК"}
{"url": "https://news.bg/politics/radushen-priem-za-ministar-zaharieva-ot-komandirite-na-nato-i-eufor-v-saraevo.html", "text": "С военни почести посрещнаха външния ни министър Екатерина Захариева в база \"Бутмир\" в Сараево.Министър Захариева, която е на е на посещение в Босна и Херцеговина, се срещна с командващите щабовете на НАТО и на военната операция \"Althea\" на ЕС, съобщиха от Министерството на външните работи.\"Може да разчитате на мен и на България. Мисията ви тук е изключително важна и е от ключова роля за стабилността на Европа\", заяви тя, като се обърна към австрийския генерал-майор Антон Валднер, командващ европейските сили.Началникът на щаба на НАТО бригаден генерал Робърт Хюстън от армията на САЩ приветства министър Захариева с \"добре дошли\" на чист български език.Ген. Хюстън, чиято съпруга е българка, сподели, че е впечатлен от способностите на българската армия за реакция при кризи.\"В Босна и Херцеговина давам непрекъснато пример с България. Вашата страна се промени неузнаваемо благодарение на инвестициите в инфраструктура. Вие вече влагате пари и в парковете, и в подобряване на градската среда, например пространството около НДК е неузнаваемо, а това е признак, че сте стабилна и просперираща страна.\" - коментира генерал Хюстън.Той добави, че НАТО допринася за инвестициите в страните-членки и за по-добрия живот на гражданите им.\"Никой няма да инвестира в несигурна държава.\" - заяви от своя страна вицепремиерът Захариева.Ген. Валднер докладва пред нея за трудностите, които изпитва военният контингент на ЕС в Босна и Херцеговина. В държавата все още има 7000 тона муниции за утилизация и 70 000 мини за обезвреждане. Ситуацията е още по-усложнена, тъй като на територията на страната действат 16 различни полиции, които трудно се координират помежду си, както и национална армия от близо 9500 души, една-трета от която се занимава с охрана на складове с оръжие.Операцията на въоръжените сили на ЕС в Босна и Херцеговина - EUFOR \"Аlthea\", започна през 2004 г. с решение на Съвета на Европейския съюз. Тя замества ръководената от НАТО операция SFOR, която е прекратена в края на 2004 г. Мандатът на EUFOR \"Althea\"предвижда поддържане на сигурността в страната и обучение на силите за сигурност на БиХ.България участва в мисията от самото й създаване. От началото на септември 2012 г. приносът на страната ни е с 10 военнослужещи в щаба на операцията в Сараево и леко маневрена рота с Национален поддържащ елемент до 140 военнослужещи. Ротата се намира на българска територия и се поддържа в състояние на готовност за разгръщане.Вицепремиерът Захариева се срещна и с българския контингент в EUFOR. Старшият национален представител капитан I ранг Георги Георгиев е четвърти по старшинство в международното командване. В момента в контингента има и една дама.В първия ден от посещението си в Босна и Херцеговина българският вицепремиер се срещна и с кметове на общини и неправителствени организации, които са получили съдействие от българското Министерство на външните работи по европейската програма Помощ за развитие - средства, които страните от ЕС отделят за трети страни.България е подкрепила със свои средства проекти за 260 000 евро в 7 общини. Дейностите са свързани с образование и подобряване на административния капацитет на местната власт, както и на гражданското общество. За 2017 година са планирани 13 проекта за 230 000 евро.Министър Захариева разказа пред кметовете и представителите на неправителствения сектор за ползите от членството на България в ЕС - доходите в страната ни са се увеличили 4 пъти, а брутният вътрешен продукт е нараснал от 25 млрд лв на 92 млрд лв.", "date": "2017.08.03", "title": "Радушен прием за министър Захариева от командирите на НАТО и EUFOR в Сараево"}
{"url": "https://news.bg/world/shefat-na-administratsiyata-na-beliya-dom-uveril-glavniya-prokuror-che-nyama-da-go-uvolnyat.html", "text": "Новоназначеният шеф на администрацията на Белия дом Джон Кели увери главния прокурор Джеф Сешънс, че няма да бъде уволнен, въпреки че е остро критикуван от президента Доналд Тръмп, съобщава АП.Според разпространената информация Кели, който пое поста в понеделник след уволнението на Рейнс Прийбъс, се е обадил на Сешънс през уикенда, за да го информира, че няма планове за уволнението му.По-рано Тръмп атакува Сешънс, че \"несправедливо\" е решил да си даде отвод във връзка с разследването дали Русия се е намесила на президентските избори. Разпространяваше се информация, че американският лидер възнамерява да уволни главния прокурор. Самият Сешънс заяви, че няма намерение да подава оставка и планира да остане на позицията.", "date": "2017.08.03", "title": "Шефът на администрацията на Белия дом уверил главния прокурор, че няма да го уволнят"}
{"url": "https://news.bg/crime/politsai-proveryavat-stolichna-apteka-sled-poluchen-signal.html", "text": "Столичните полицаи провеждат проверка на аптека в района на кръстовището на булевардите \"Константин Величков\" и \"Сливница\" в София, съобщава БНР. Търговският обект е затворен, а вътре тече активна проверка.Сигналът за нередности бил подаден от граждани.Съмненията са, че в аптеката се продават свободно лекарства, за чиято покупка е нужна специална рецепта.Общественото радио информира, че по неофициална информация има трима задържани - фармацевт и двама клиенти.", "date": "2017.08.03", "title": "Полицаи проверяват столична аптека след получен сигнал"}
{"url": "https://news.bg/world/halifatat-na-idil-se-razpada-riskovete-ostavat.html", "text": "Интерпол разполага с имената на 173 потенциални атентатори-самоубийци на \"Ислямска държава\", в т.ч. на шестима европейски екстремисти. Упадъкът на терористичната организация увеличава риска от атентати, вкл. в Европа.Млади мъже гледат в камерата. Някои се хилят доволно, други изглеждат притеснени. Но повечето са сериозни. Някои от снимките са като за паспорт. Но всички от тях показват хора, очевидно готови да умрат в служба на терористичната организация \"Ислямска държава\" - като нейни атентатори-самоубийци.Към всяка снимка са отбелязани името и датата на раждане, при някои и бойното им име и страната, от която идват. Повечето са от Тунис, Мароко, Йордания, Таджикистан и Саудитска Арабия. Но сред тях има и хора, дошли от Белгия, Нидерландия, Франция и Германия.Този списък в момента занимава европейските органи по сигурността. Той съдържа имената на 173-ма потенциални самоубийствени атентатори на \"Ислямска държава\". Открит е от иракски специални части по време на боевете в Мосул - в едно скривалище на терористи. Американските тайни служби са направили оценка на документа и са го предали на Интерпол. Това е станало през май т.г. - като предохранителна мярка в случай, че мъжете от снимките тръгнат към Европа. Според вестник \"Ди Велт\", списъкът включва имената на 132-ма джихадисти от Ирак, между които и 20 непълнолетни. В него са отбелязани и имената на шестима бойци на ИД от Европа. Халифатът на ИД се разпадаВ Ирак и Сирия джихадистите губят все повече територии. Те бяха прогонени от Мосул, а скоро се очаква да падне и Рака - крепостта на екстремистите. Европейските органи по сигурността обаче не наблюдават само със задоволство упадъка на ИД в региона. Те съзират също и .Възможно е например ИД вече да планира терористични удари за отмъщение. Още повече, че атентатите в Европа представляват за ислямистите успехи, за каквито те само могат да си мечтаят на \"своя\" територия - в зоната на бойните действия.", "date": "2017.08.03", "title": "Халифатът на ИДИЛ се разпада, рисковете остават "}
{"url": "https://news.bg/world/nesigurnostta-okolo-brekzit-zasyaga-ikonomikata-preduprediha-ot-bankata-na-angliya.html", "text": "Гуверньорът на Банката на Англия предупреди, че несигурността около Брекзит вече е започнала да засяга икономиката, съобщава БиБиСи.Коментарът на Марк Карни е направен, след като банката реши да не промяна основната лихва и да намали прогнозите си за икономическия ръст.Банката намали прогнозата си за икономическия ръст до 1,7%. През май банката прогнозира 1,9 на сто. Тя също така промени прогнозата си за 2018 г. от 1,7% на 1,6 на сто.Шестима срещу двама в Управителния съвет на Банката на Англия гласуваха за запазване на основната лихва на ниво 0,25%, което не е променяно от август 2016 г.Карни подчерта, че има спад в бизнес инвестициите, което се е очаквало заради Брекзит.", "date": "2017.08.03", "title": "Несигурността около Брекзит засяга икономиката, предупредиха от Банката на Англия"}
{"url": "https://news.bg/regions/slovenski-grazhdanin-zagina-v-katastrofa-na-am-hemus.html", "text": "В катастрофа на АМ \"Хемус\" в посока София е загинал словенски гражданин.Сигналът за тежкото произшествие близо до разклона за Невша е подаден в 13:40 часа.По първоначални данни катастрофата е станала при рисково изпреварване. Лекият автомобил \"Шкода\" с чуждестранна регистрация се е ударил в камион \"Рено\", пътуващ в своето платно.Лекият автомобил след това се е преобърнал в отводнителната канавка.Пострадалите пътници от лекия автомобил са откарани в МБАЛ \"Св. Анна\" със сериозни травми. Около 16:00 часа единият пострадал е починал. Другият също е в тежко състояние.В момента се извършва оглед в района. Изясняват се причините и обстоятелствата, довели до инцидента. Не се налага отклоняване на движението.", "date": "2017.08.03", "title": "Словенски гражданин загина в катастрофа на АМ \"Хемус\""}
{"url": "https://news.bg/world/tramp-prizoval-meksikanskiya-lider-da-ne-kazva-publichno-che-nyama-da-plashtat-za-stenata.html", "text": "Президентът на САЩ Донал Тръмп изгражда стена по южната граница на страната и притиска Мексико да плати за нея. Това е едно от основните му предизборни обещания.Но при първия си телефонен разговор с мексиканския си колега Енрике Нието Тръмп описал обещанието си да иска пари от Мексико за стената като разрастващ се политически скандал. Той призовал държавния глава на Мексико да спре да заявява публично, че правителството му няма да плати за стената.\"Не можете да казвате това пред медиите\", повторил Тръмп според запис от проведения на 27 януари разговор, публикуван от \"Вашингтон поуст\".Американският лидер разбрал, че финансирането ще бъде от други източници, но заплашил да преустанови някои контакти, ако Нието продължи публично да заявява, че Мексико няма да плати., подчертал американският лидер.Той описал стената като \"най-маловажното нещо, за което говорим, но политически това може да бъде най-важното\".", "date": "2017.08.03", "title": "Тръмп призовал мексиканския лидер да не казва публично, че няма да плащат за стената"}
{"url": "https://news.bg/crime/aneliya-veleva-otnovo-e-v-aresta.html", "text": "Окръжният съд в Пловдив върна в ареста бившата координаторка на партията на Валери Симеонов в Костинброд Анелия Велева, съобщи Нова телевизия.Тя беше задържана заедно с петима души за трафик на бежанци, но по-късно я освободиха срещу подписка. Тогава Велева заяви, че е невинна и е подала оставка от партията, за да не опетнява името на Валери Симеонов.Тя увери, че ще изчисти името си.На днешното съдебно заседание обаче прокуратурата е протестирала освобождаването и е представила снимков материал като ново доказателство.На него се вижда как задържаните пият заедно кафе на магистралата, а досега Велева отричаше връзка между нея и останалите арестувани за трафик. Групата беше заловена да превозва нелегално шестима бежанци.", "date": "2017.08.03", "title": "Анелия Велева отново е в ареста"}
{"url": "https://news.bg/world/tam-kadeto-mazhete-ne-znayat-dazhe-imenata-na-maykite-si.html", "text": "\"Дъщерята на Гул Ахмад\", \"Майката на Барялай\", \"Жената на Тадж Мохамад\" - в крайно консервативния Афганистан жената няма дори име. Много мъже по-скоро биха си отрязали ръката, отколкото да нарекат жена си по име. Вместо това те ѝ викат \"майко на децата\" или просто \"домакиньо\". Всичко друго е просто немислимо. Името на жената не се изписва дори върху надгробния камък.А който си няма име, не оставя и следи. Дори когато една афганистанска жена извърши нещо забележително, впоследствие се споменава единствено името на мъжа, на бащата или на сина ѝ. И лаврите отиват при тях. Но това си има и обратна страна. Когато една жена стори нещо, което в очите на обществото е скандално, тогава потърпевша е не само тя - увредено е и името на всички нейни мъжки роднини. В резултат: за афганистанската жена повечето врати, които водят навън, са затворени. Поради страха, че може да опозори мъжете.Всичко в името на \"мъжката чест\"Честта (\"намус\") на един мъж е пряка функция от честта на жена му. Тази традиция идва още от предислямски времена и е позната и в други страни. Само онзи мъж, който успешно брани жена си от външни заплахи, може да се смята за човек с достойнство и чест. Но ако не се справи с тази задача, тогава губи честта си и вече не може да се смята за истински мъж. А който иска да възстанови изгубената си чест, той е склонен дори към насилие: бой с камъни, киселина в лицето, отсечени крайници, та чак до убийство - афганистанското общество толерира всички тези \"санкции\" срещу жените.Жените се отделят от мъжете на публични места в редица култури. В Афганистан обаче правят още една крачка: никой не бива да знае името на жената, камо ли да види лицето ѝ!\"Къде ми е името?\"Срещу тази традиция протестират афганистански жени с новата си кампания в социалните мрежи. Под хаштага #WhereIsMyName (\"Къде ми е името?\") те защитават своята собствена идентичност и поставят под въпрос това дълбоко вкоренено табу. Във \"Фейсбук\" и в \"Туитър\" вече заваляха постинги от афганистанки, живеещи както в страната, така и извън нея. Кампанията подкрепят хора на изкуството и политици, които споделят свои снимки и снимки на жените си. Повечето жени обаче не смеят да публикуват свои снимки, защото ги е страх от последствията. Един млад мъж пише: \"Аз вече съм възрастен човек, но доскоро изобщо не знаех името на майка си.\"Кампанията онагледява един добре известен факт: никъде другаде по света жените не са тъй потискани, както в Афганистан. Тази страна, където вече от десетилетия се водят граждански войни, е най-опасното място за една жена на земното кълбо. Според някои оценки, над 60% от жените още на 16-годишна възраст сключват принудителни бракове. Никъде другаде по света броят на самоубийствата сред жените не е по-висок от този сред мъжете - а в Афганистан това е факт. Но как ли да се решат тези ужасяващи проблеми, след като жената няма право дори на име?Преди 15 години НАТО влезе в Афганистан. Оттогава досега международната общност даде милиони за насърчаване на правата на жените. Срам и позор е, че въпреки това афганистанските жени и до днес са принудени да се борят за такова основно право, каквото е правото на име и идентичност!Женски права - да, само не у дома!Разбира се, и в Афганистан можете да откриете семейства, които не се прекланят пред тази традиция. Обикновено обаче общественият натиск е прекалено силен. Афганистанският президент Ашраф Гани често се появява на публични места с жена си, която е християнка от Ливан. Неговите предшественици обаче никога не си позволяваха такова нещо. Г-жа Рула Гани дори взе участие в предизборната кампания и държа няколко речи в подкрепа на мъжа си. Мнозина образовани и модерни афганистанци одобряват такава нагласа, но въпреки това за нищо на света не биха извели жените си на публично място. Дори когато публично се споделят сватбени снимки, на тях обикновено се вижда само младоженецът. За мнозина афганистански мъже модерността свършва там, където започва личното им пространство. Когато става дума за правата на жените, лицемерието се шири навсякъде. Когато е за правата на чуждите жени - подкрепяме! При мен вкъщи обаче - и дума да не става!В един видеорепортаж западни журналисти интервюират на улицата млади мъже, които подкрепят кампанията на жените. Когато обаче трябва да отговорят на въпроса как се казват жените в техните семейства, интервюираните видимо се колебаят и се чувстват неудобно. В крайна сметка го правят, но си личи, че им е много трудно и че част от имената очевидно са измислени.Сложете край на лицемерието!Питам се: колко пари е вложила международната общност в проекти за промяна на манталитета на афганистанските мъже? Защото ако някой наистина желае да подобри правата на жените в Афганистан, трябва първо да тръгне от лицемерието на мъжете. И едва когато един афганистански мъж гордо публикува във \"Фейсбук\" сватбената снимка заедно с жена си, тогава ще му повярвам, че се интересува от правата на жените. А най-прекрасно би било, ако под снимката напише, че е горд да бъде съпруг на Гул Мина...", "date": "2017.08.03", "title": "Там, където мъжете не знаят даже имената на майките си"}
{"url": "https://news.bg/world/ne-dostavyame-tankove-v-siriya-otreche-posolstvoto-na-sasht-v-turtsiya.html", "text": "Посолството на САЩ в Турция отрече информация на турски медии, че Вашингтон е изпратил танкове и стотици натоварени с оръжия камиони в Сирия в подкрепа на кюрдските милиции, информира Ройтерс.В съобщение в социалната мрежа посолството отбелязва, че САЩ не са предоставяли танкове на нито една група, която се бори срещу ДАЕШ (\"Ислямска държава\") в Сирия.Посолството допълва, че повечето камиони, пресичащи иракско-сирийската граница, не са били натоварени с военна техника.", "date": "2017.08.03", "title": "Не доставяме танкове в Сирия, отрече посолството на САЩ в Турция"}
{"url": "https://news.bg/regions/padna-chast-ot-terasa-na-zhilishten-blok-v-omurtag.html", "text": "Част от терасата на жилищен блок се е срутила в центъра на град Омуртаг, област Търговище.Бетонният блок се отчупил и паднал от тераса, която се намира на четвъртия етаж на жилищната сграда.Сградата се намира в центъра на града - на улица \"Цар Освободител\" №4.Към момента вече са предприети мерки по обезопасяването на района, за да се избегнат последващи инциденти.Инцидентът се е разминал без пострадали.", "date": "2017.08.03", "title": "Падна част от тераса на жилищен блок в Омуртаг"}
{"url": "https://news.bg/finance/63-ot-plana-si-za-prihodite-izpalnila-stolichna-obshtina-za-7-mesetsa.html", "text": "Електронна проверка за данъчни задължения на фирмите предоставя Столична община до дни. Това обяви заместник-кметът на Столична община Дончо Барбалов при представянето на отчета за първата половина на годината.Предоставянето на удостоверение за липса или наличие на задължение е част от усилието за административна реформа. Въпросният документ е необходим на фирмите при кандидатстване за различни обществени поръчки и проекти.Барбалов обясни, че много често се стига до това два пъти подобен документ да се изисква от различни администрации, което затруднява фирмите. За 2016 г. са били издадени 21 297 такива удостоверения, а за 2017г. са 14 896.\"В момента извършваме тестове, надявам се съвсем скоро да можем да го пуснем - различните общински, държавни структури да могат да си правят справката автоматично\", обясни Барбалов. Те ще имат възможност да пускат заявки и да получават автоматичен отговор от системата.За физически лица услугата ще е достъпна на по-късен етап, заяви още Барбалов.Зам.-кметът обобщи информацията относно приходите на Столична община от началото на тази година до юли месец. Той посочи, че за тези 7 месеца приходите са 396,9 млн. лв., което е 63% от годишния план. Спрямо миналата година приходите са със 7, 5 млн. лв. повече за същия период.Барбалов коментира, че се запазва тенденцията за устойчив ръст на приходите. \"На практика от 2012 г. до сега имаме над 30 млн.лв. повече приходи, без да се променят данъчните ставки\", каза зам.-кметът.Той отчете по-добри приходи от данъка върху превозните средства - 65,5 млн. лева за първите седем месеца, което е с 6,4 млн. лв. повече от 2016 г.\"При данъка за придобиване по възмезден начин имаме 55 млн. лв. от началото на годината, което е с 2,7 млн. лв. повече от миналата година\", допълни Барбалов.Зам.-кметът заяви, че от началото на годината 2.9 млн. лв. са събрани от патентния данък върху таксиметровите превози, който бе въведен през миналата година.Барбалов се похвали с добре изградена информационна система.При такса смет от общината отчетоха 131,9 млн. лв. приходи или почти 70% от годишния план.100,5 млн. лв. са изплатени по различните капиталови обекти, изпълнявани от общината, сподели още Барбалов.По-малко приходи има от продажби - 1 млн. и 300 хил. от продажба на земя, а през първите седем месеца на 2016г. за били 8,5 млн.", "date": "2017.08.03", "title": "63% от плана си за приходите изпълнила Столична община за 7 месеца"}
{"url": "https://news.bg/world/britanski-sad-nalozhi-dozhivoten-zatvor-na-trimata-musketari.html", "text": "Членове на британска терористична клетка, които се наричат \"Тримата мускетари\", получиха доживотен затвор за организиране на нападение срещу полицейски и военни цели, информира АФП.Екстремистите от Западен Мидландс, Централна Англия, бяха задържани миналия август, след като разузнаването e следяло един от автомобилите им, където впоследствие е открита самоделна бомба, умело скрита в багажника.Тримата отричат да са подготвяли терористична атака. Според тях откритите доказателства са подхвърлени от агент под прикритие.29-годишният Навед Али, 25-годишният Хобаиб Хюсеин и 23-годишният Михибур Рахман са осъдени на доживотен затвор. Тримата ще лежат в затвора минимум 22 г.Друг обвиняем, 38-годишният Тахир Азис, беше осъден на доживотен затвор, след като беше признат за виновен. Той ще лежи в затвора минимум 15 г.", "date": "2017.08.03", "title": "Британски съд наложи доживотен затвор на „Тримата мускетари”"}
{"url": "https://news.bg/regions/butat-nezakonnite-postroyki-v-plovdivskata-sheker-mahala.html", "text": "Със съдействието на общината ще се предприеме премахването на част от незаконните постройки, които са върху бившия канал в пловдивската \"Шекер махала\". Това увери вицепремиерът Валери Симеонов след среща с инициативния комитет на жители от квартала в Министерски съвет. Срещата продължи повече от час. Симеонов обяви, че са набелязани конкретни мерки.Първата от тях е възстановяване на полицейския участък в махалата. Сградата я имало, но трябвало да се ремонтира, за да се ползва за нуждите на полицията. Предвижда се още постоянно полицейско присъствие в квартала. Симеонов обеща и реакция на службите на сигурност при възпрепятстване на движението по време на масовите ромски тържества.\"Такива празненства са забранени от общината, не се издават разрешения и те ще бъдат санкционирани. Второто е едно от най-важните неща - моята любима тема за шума - ще се реагира незабавно при сигнали за шумна музика, които тормозят гражданите\", заяви Симеонов.\"Въобще не ме интересуват реакциите на когото и да било. В България има закон, който трябва да се спазва и законът е за всички. Така че последната ми грижа е какви реакции, какви отзвуци ще има. Законът е закон, за да се спазва\", заяви Симеонов в отговор на въпрос за очаквано напрежение, което може да се породи при събарянето на постройки.Славка Дечева, част от Инициативния комитет заяви, че към момента не са срещнали съдействие от страна на институциите. В махалата се надстроявали постройки, заселвали се нови роми, ходели с бурки, а когато започнели ислямските празници - започвали да звучат тъпани още 4.00 часа сутринта. \"Решихме към Валери Симеонов да се обърнем с надежда нещо да се случи\".Емил Вълков, представител на Община Пловдив също пое ангажимент, мерките, които са договорени по време на срещата в Министерски съвет, да бъдат незабавни. Той посочи, че не само шумът, но и чистотата там били под голям въпрос.Ситуацията там той определи като преливане от пусто в празно и носене на вода със сито, тъй като не могат да се преборят с навиците на ромските жители.По приблизителни данни в \"Шекер махала\" имало над 9 000 души.", "date": "2017.08.03", "title": "Бутат незаконните постройки в пловдивската \"Шекер махала\""}
{"url": "https://news.bg/world/spad-na-populyarnostta-na-frenskiya-prezident.html", "text": "Спад на популярността на френския президент Еманюел Макрон преди лятната му ваканция, съобщава Ройтерс.Социологическото изследване на YouGov показва, че 36% одобряват работата на 39-годишния френски лидер - спад със 7% от проучване преди месец.От проучването става ясно, че анкетираните са най-обезпокоени от ситуацията с високата безработица.Сондажът е публикуван след приемането на законопроект във френския парламент, който ще позволи на Макрон да реформира Кодекса на труда.Проучването показва още, че има 14% спад на подкрепата за Макрон в партията му, въпреки че 81 на сто заявяват, че все още имат положително мнение за френския лидер.", "date": "2017.08.03", "title": "Спад на популярността на френския президент "}
{"url": "https://news.bg/economics/balgarite-s-nadezhda-v-ikonomikata-no-bez-doverie-vav-vlastta.html", "text": "Българите гледат по-оптимистично на икономиката, това показва изследване на \"Галъп интернешънъл\" проведено в средата юли сред близо 800 души.Все пак нагласите на българите остават негативни, но имат ръст в сравнение с изминалите години. Индексът на очакванията за материалното положение на българите е в една от най-високите си точки.Според социологическата агенция това се дължи на обективните икономически процеси и на политическата предвидимост.Индексът се изчислява на базата на отговорите на въпроса \"Какво очаквате да бъде материалното положение на Вашето семейство през следващите 12 месеца?\", а възможните стойности са от +1 до -1.В последните години индексът е достигал една от най-високите си точки в зрялата фаза на първия мандат на Борисов (-0.21). Дъното на този индекс за последните години пък е в края на първия мандат на Борисов (-0.87). Нестабилността след падането на кабинета \"Орешарски\" води и до по-ниски стойности на индекса, но с началото на втория мандат \"Борисов\" идва и постепенно възстановяване, за да се стигне до днешната стойност от (-0.12).Типично за българите, очакванията са по-скоро към повишаване на цените.Има спад в негативните очаквания към икономиката. От 47% преди две години, на фона на 28% сега, които очакват влошаване на общото икономическо положение в страната. Спадат и очакванията за безработица - само 26% смятат, че тя ще се повиши.За сметка на това българите отново губят доверие във властта. Възходящата тенденция за доверие спира, след като няколко месеца на положителна инерция.Парламентът все пак остава със сравнително по-високи нива на доверие спрямо предишни години, макар по традиция недоверието да преобладава.Доверието в правителството е 32%, недоверието е 59%. Месец по-рано доверието беше по-високо. Традиционният кредит на доверие за началото на всеки нов мандат отстъпва място на рутинната по-отрицателна картина на нагласите.", "date": "2017.08.03", "title": "Българите с надежда в икономиката, но без доверие във властта"}
{"url": "https://news.bg/world/patnicheskiyat-samolet-na-air-canada-preletyal-na-18-m-nad-chetiri-samoleta-v-san-frantsisko.html", "text": "Нова информация и снимки показват колко шокиращо ниско и близо е прелетял пътнически самолет на Air Canada над изчакващи самолети на международното летище в Сан Франциско през миналия месец, съобщава АП.Припомняме, самолет на Air Canada беше близо до голяма авиационна катастрофа, след като в последния момент избегна кацане на писта за отвеждане на самолети до мястото на излитане в Сан Франциско. В този момент там е имало четири други самолета.Пилотите на самолета на канадската компания са объркали стоянката с пистата за кацане и са прелетели на 18 метра над земята преди да се издигнат и да се подготвят повторно за кацане, според публикуваната от Националния съвет за транспортна безопасност на САЩ информация.Разследващите обявиха, че не са установили каква е конкретната причина за инцидента, който можеше да се превърне в една от най-големите катастрофи в историята на авиацията.Те поясниха, че докато самолетът е захождал за кацане на писта за отвеждане на самолети до мястото на излитане преди полунощ след полет от Торонто, той е бил толкова далеч от курса, че не се е появил на радарна система, използвана за предотвратяване на инциденти на летището.Тези системи не са проектирани да отбелязват самолети, които са се наредили на стоянката за излитане, особено за пилотите. Но говорител на агенцията поясни, че Федералната администрация за авиация работи по изменения, които ще позволят пилотите да имат достъп до подобна информация.Пилотите на въпросния пътнически самолет са били с голям опит. Капитанът има повече от 20 000 летателни часа, а помощникът му - 10 000.Те заявиха пред разследващите, че \"не си спомнят да са видели самолети, но нещо не е било наред според тях\".", "date": "2017.08.03", "title": "Пътническият самолет на Air Canada прелетял на 18 м над четири самолета в Сан Франциско"}
{"url": "https://news.bg/world/otnosheniyata-ni-s-rusiya-na-opasno-nisko-nivo-alarmira-tramp.html", "text": "Американският лидер Доналд Тръмп предупреди, че отношенията между САЩ и Русия са на \"много опасно ниско\" ниво.Припомняме, вчера Тръмп се подписа под приет от Конгреса законопроект за налагане на санкции на Русия, Северна Корея и Иран. Премиерът на Русия обяви, че действията на Вашингтон граничат с обявяване на \"търговска война\".\"\", поясни той, имайки предвид демократите и няколко републиканци, които блокираха опитите на Тръмп и повечето републиканци за отмяна и замяна на здравната реформа на Барак Обама.В социалната мрежа Тръмп добави, че продължава да премахва скъпите и ненужни регулации.\"Има още много работа да се свърши, но ефектът ще бъде голям. Бизнесът и работните места ще растат\", изтъкна той и поясни, че бизнесът изглежда добре повече от всякога и че борсите чупят рекорди.", "date": "2017.08.03", "title": "Отношенията ни с Русия  на \"опасно ниско ниво\", алармира Тръмп"}
{"url": "https://news.bg/world/6-g-po-kasno-al-kayda-osvobodi-plennik-ot-yuar.html", "text": "\"Ал Кайда\" в Мали освободи южноафрикански заложник, който беше държан в плен от 2011 г. Това съобщи външният министър на страната Маите Нкоана-Машабане, цитирана от АФП.\"Нашият южноафрикански съгражданин Стивън Макгоун беше освободен на 29 юли 2017\", обявиха от ведомството.42-годишният беше отвлечен в Тимбукту в Северно Мали през ноември 2011 г. с шведа Йохан Густавсон и холандеца Сияк Рийк от въоръжени мъже, докато бяха в хотел.Шведът беше освободен през юни тази година, докато холандецът още през април 2015 г. при операция на френските специални части.\"Ал Кайда\" пое отговорност за отвличането на тримата мъже.", "date": "2017.08.03", "title": "6 г. по-късно „Ал Кайда” освободи пленник от ЮАР"}
{"url": "https://news.bg/politics/bsp-gotvi-svoy-proekt-za-byudzhet-2018.html", "text": "Корнелия Нинова предложи проекта на БСП за бюджет 2018 г. Обсъждането на предложенията започнаха на среща на Нинова и зам.-председателя на парламентарната група Жельо Бойчев с ръководството на КТ \"Подкрепа\".Двете страни се обединиха около необходимостта да се увеличи минималната работна заплата и да се въведе преизчисляване на всички пенсии. Обсъдена беше и необходимостта от намаляване на ДДС на детски стоки.На срещата бяха обсъдени още механизмът за формиране на МРЗ, осигурителните прагове, правата на работници, повишаването на цените на водата, тока, акцизите и последиците от това върху домакинствата.\"В бюджета за 2018 г. залагаме приоритетно доходи, образование и сигурност\", заяви Нинова и добави, че БСП ще спази предизборното си обещание за промяна в начина на подпомагане на земеделския сектор. По думите ѝ приоритет ще се даде на дребните производители на месо, мляко, плодове и зеленчуци. \"Ще изпълним това наше обещание\", заключи лидерът на социалистите.На срещата двете страни коментираха и нуждата от възстановяване на тристранния диалог, като Нинова припомни, че  на идеята на вицепремиера Симеонов за \".Обсъждането на предложенията на БСП за бюджет 2018 г. ще продължи през месец септември. Нинова заяви, че се предвижда такива срещи да се състоят и с екип на БАН, директори на болници и училища, земеделски производители, КНСБ, браншови организации, пенсионерски организации и организации на хора с увреждания и други.", "date": "2017.08.03", "title": "БСП готви свой проект за Бюджет 2018"}
{"url": "https://news.bg/politics/iskat-prezidentsko-veto-varhu-zakona-za-sadebnata-vlast-i-varhu-npk.html", "text": "Президентът Румен Радев да наложи вето върху промените в Закона за съдебната власт (ЗСВ) и в Наказателно-процесуалния кодекс (НПК), поискаха от няколко политически формации. Те са: Демократи за Силна България, \"Движение Да България\", Зелените, БЗНС и ДЕОС.От партиите припомнят, че на 27 юли депутатите приеха на второ четене Закона за изменение и допълнение на Закона за съдебната власт (ЗИДЗСВ). Те определят като декларативни мотивите на вносителя \"засилване на гаранциите за независимост и безпристрастност на съдиите, прокурорите и следователите\".Предложените от ГЕРБ и приети от Народното събрание изменения и допълнения ще доведат до обратния ефект - накърняване на независимостта на магистратите, репресии от страна на политически и разследващи органи спрямо магистрати, както и до капсулиране на магистратската общност, смятат от партиите.Формациите обясняват защо искат да бъде наложено вето.При отстраняване на магистрат от длъжност и привличането му като обвиняем за тежко умишлено престъпление, от политическите формации смятат, че тази промяна надвишава превантивната цел на освобождаването от длъжност с оглед изпълнение на служебните задължения.Досегашният текст предвижда, че  единствено, ако е привлечен като обвиняем за престъпление \"свързано със служебните му действия или постановените актове\". Целта на такова временно отстраняване е магистратът да не може да влияе на разследването.Те правят аналогия с държавните служители, които биват отстранявани само със съдебен акт, а не с акт на назначаващия орган или с прокурорски акт, както е при обсъжданото изменение на чл. 230 от Закона за съдебната власт.\"Недопустимо е магистратите да бъдат третирани със значително по-тежки рестрикции от държавните служители при сходна обществена отговорност и сходна цел на самите рестрикции. Такъв двойнствен подход показва негативно отношение и тенденциозно третиране на магистрата спрямо всяко друго лице, изпълняващо публична служба.Разширената възможност за отстраняване на магистратите, поставя в силна зависимост съдийското съсловие от дейността на прокуратурата. Висшият съдебен съвет ще бъде задължен да отстранява всеки съдия, срещу когото е повдигнато обвинение, независимо дали става въпрос за престъпление по служба или за обвинение в друго тежко умишлено престъпление. Подобно отстраняване от длъжност няма да подлежи на дискреция (независимо решение) от страна на назначаващия орган или на последващ съдебен контрол.От трите политически формации напомнят, че общият брой на прекратените досъдебни производства от Прокуратурата за 2016 г. е 24,6% от решените досъдебни производства. Това означава, че правото на труд на магистратите, а от там и тяхната независимост, ще бъдат подложени на произвол, при който продължително време след привличането като обвиняем и отстраняването от длъжност, има огромна вероятност делото срещу магистрата да бъде прекратено, но негативите за него и неговата кариера да са необратими, категорични са политиците.Особено уязвими от този риск ще бъдат магистратите, които показват критично отношение към недъзите в съдебната власт. Пример за реализирането на подобен риск от прокурорски произвол бе констатиран по делото Колеви срещу България №1108/02 пред ЕСПЧ, по което е установено, че в продължение на 6 месеца след като е критикувал действията на главния прокурор Никола Филчев, висшият магистрат Николай Колев (който по-късно бе застрелян) е привлечен като обвиняем по 5 дела за тежки умишлени престъпления.Отстраняването от длъжност на съдия единствено по усмотрение на прокурора е недопустимо накърняване на независимостта на българския съд, заявяват от ДСБ, Зелените, Движение Да, България, БЗНС и ДЕОС.Те определят като недомислица ограниченията за сдружаването на съдии, прокурори и следователи, които според промените в чл. 217 от Закона за съдебната власт не могат да се сдружават с хора от други гилдии.За декларирането на членство в професионални организации от политическите формации смятат, че това е самоцелно и щяло да доведе до демотивация на магистратите от членуване в магистратски организации.В тази връзка Европейската асоциация на съдиите в свое писмо от 21 юли до председателя на парламента заявяват: \"Включването на задължение за деклариране на членство в професионални организации не преследва легитимна цел, подкопава правото на сдружаване и влиза в разрез със съгласуваната в София политика за укрепване, а не уязвяване, на сдруженията на съдии\".В искането за налагане на вето не е подминат и т.нар. \"кариерен бонус\" на членове на ВСС и Инспектората на ВСС. Според тях възможността след като изтече мандата на съдебните кадровици те да заемат длъжност, която е различна от тази преди да са постъпили във ВСС и да отидат там без конкурс, е грубо нарушение.Това законодателно решение, което не е мотивирано от обществена необходимост или значим обществен интерес, грубо нарушава принципа на \"правова държава\", прогласен в Конституцията на Република България, се казва в мотивите до президента.В мотивите си за промените в НПК петте десни партии категорично се противопоставят на въвеждането на преклузия за констатиране и отстраняването на процесуални нарушения, ограничаващи в съществена степен правата на някоя от страните.Според тях, по този законопроект не е потърсено становището на Европейската комисия за демокрация чрез право (Венецианската комисия) и законодателят не е посочил мотиви за това. Съответно, няма оценка за това дали настоящото законодателно решение отговаря на Европейските стандарти, така както са въведени в Европейската конвенция по правата на човека и тълкувани от Европейския съд по правата на човека в Страсбург.За промяната на подсъдността за корупционни престъпления, извършени от политици, магистрати и висши държавни служители, от политическите формации уверяват, че няма правен анализ на  съд, който да покаже еднозначно, дали този съд е по-подготвен да се справи с делата за корупционни престъпления на политици, магистрати и висши държавни служители.Без такъв анализ промяната изглежда самоцелна и буди съмнения за фаворизиране на този съд от политическата власт. През 2015 г. на СпНС бяха прехвърлени и делата за тероризъм и защита на националната сигурност. Сега 18 -те съдии в СпНС трябва да бъдат натоварени и с още една от сферите с най-висок обществен интерес, а именно корупцията по високите етажи на властта, се казва в мотивите до Радев, с които искат налагане на вето върху промените в НПК.В Анализа на натовареността на съдилищата за 2016 г. се казва: \"Драстичното увеличение в броя на ЧНД се дължи на нарастналия брой дела по ЗСРС, които за 2016 г. са 2940 бр. при 1143 бр. през 2015 г. \" За сметка на това делата от общ характер, които постъпват в СпНС за 2016 г. са значително по-малко 39% спрямо 2014 г.През 2016 г. в СпНС със съдебен акт по същество са решени 6565 бр., от които едва 37 бр. са НОХД, 2 бр. АНХД и 6408 - ЧНД - най-вече разрешения за използване на Специални разузнавателни средства. Прекратените производства са 90 бр., от които 77 бр. са НОХД и 13 бр. ЧНД от досъдебно производство. Осъдени са 190 лица, от които 148 са с наказание до 3 години, а 108 от тези наказания са отложени по чл. 66 от НК.Съдиите от Софийски градски съд досега са разглеждали делата за корупция на политици, магистрати и държавни служители, поради което имат натрупан опит при решаване на този вид дела. Сериозна е и разликата между разгледаните дела от общ характер на съдиите от СГС и от СпНС. Съдиите от Специализирания наказателен съд през 2016 г. са разгледали по 1,1 бр. дела от общ характер на съдия на месец, а съдиите от Софийски градски съд работят при средна натовареност от 6,4 бр. дела(първа инстанция и въззивни) на съдия на месец.\"От данните се вижда, че Специализираният наказателен съд е превърнат в административно гише за изскания за използване на СРС-та, а същинската правораздавателна дейност е намалена до минимум - присъдите през 2016 г. са 2 бр. на съдия на година или 0,2 бр. на съдия на месец\", мотивират се от политическите формации.Те предупреждават, че ако предложените промени в Наказателно-процесуалния кодекс бъдат гласувани и на второ четене, то 18-те състава на Специализирания наказателен съд ще решават дела в трите най-рискови за българското общество области. Там ще са дела за престъпления, които застрашават националната сигурност - тероризъм, диверсия и др.В същия съд се гледат дела срещу организирани престъпни групи, както и престъпления за корупция, извършена от народни представители, министри, магистрати, висши държавни служители, председатели на агенции и директори на държавни компании. Това са три коренно различни рода престъпления и изниква въпросът, ако един съд е специализиран и по трите, тогава в какво точно е \"специализиран\", недоумяват от ДСБ, \"Движение Да, България\", Зелените, БЗНС и ДЕОС.Те алармират и за въвеждане на т.нар. . Подобен опасен прецедент е предпоставка за обособяване на конкретни съсловни или служебни критерии за съдене на лицата и отчитаме като силно обезпокояващо обстоятелството, че законодателния подход в тази насока еднозначно концентрира власт в тесен кръг магистрати, овластени с изключителни правомощия.От политическите партии привеждат пример с Австрия и Румъния, където има специализирани прокуратури за борба с корупцията, делата се разглеждат от общите съдилища, а не от специализирани, именно за да се избегнат капсулираността и фокусирането на корупционния натиск върху малък брой съдии. Тази промяна на подсъдността без издържани аргументи буди основателни съмнения, че промените са предложени, не за да се търси подобряване на законодателството и правораздаването, а за справяне с независимите, но явно неудобни магистрати от Софийския градски съд, чието ръководство нееднократно имаше принципни конфликти с Прокуратурата и Висшия съдебен съвет, се казва в искането за налагане на вето от президента Румен Радев.", "date": "2017.08.03", "title": "Искат президентско вето върху Закона за съдебната власт и върху НПК"}
{"url": "https://news.bg/world/eksshefat-na-fbr-komi-podpisa-dogovor-za-usd2-mln-za-izdavane-na-kniga.html", "text": "Бившият директор на ФБР Джеймс Коми подписа договор за 2 милиона долара за издаване на книга, в която ще опише кариерата си и важните решения, които е вземал при ръководството на бюрото, включително решението на президента Доналд Тръмп да го уволни, информира АП.Според издателя Коми ще разкаже как е действало бюрото във връзка с разследването на частните имейли на бившия държавен секретар Хилари Клинтън, както и предположенията, че Русия е поддържала контакти с предизборния щаб на Тръмп.Тръмп уволни Коми като шеф на ФБР през май. По-късно той заяви пред NBC, че е бил бесен от разследването на бюрото във връзка с руската сага.Правата на книгата са придобити от Flatiron, издателство Macmillan. Книгата все още не е озаглавена и се очаква да бъде публикувана през следващата пролет.Източници заявиха, че няколко издателства са се борили за правата.", "date": "2017.08.03", "title": "Ексшефът на ФБР Коми подписа договор за $2 млн. за издаване на книга"}
{"url": "https://news.bg/world/germanski-sad-sreshtu-tsarkvata-na-spagetenoto-chudovishte.html", "text": "Германският съд е постановил, че местните власти имат право да попречат на група, наречена \"Църквата на летящото спагетено чудовище\", да рекламира \"спагетените си литургии\" на входа на източния град, информира АП.Това е стандартна практика в Германия за малки рекламни табели на входа на градовете, информиращи, че има лутеранска или католическа църква в града.Групата на \"Спагетеното чудовище\", организацията, която критикува религията като нетолерантна, иска разрешение да направи същите реклами и в Темплин, североизточно от Берлин.Агенция \"ДПА\" съобщи, че държавният съд в Бранденбург е решил в сряда, че групата не може да претендира за правата на религиозна или философска общност.Съдиите заявиха, че критиките към вярванията на другите не представляват философия. Групата казва, че е хуманитарна организация и планира да обжалва.", "date": "2017.08.03", "title": "Германски съд срещу \"Църквата на спагетеното чудовище\""}
{"url": "https://news.bg/int-politics/83-ot-rusnatsite-odobryavat-putin-spored-vtsiom.html", "text": "83,5% от руснаците одобряват дейността на президента Владимир Путин. Работата на премиера Дмитрий Медведев е оценена положително от 52,4%. Това показва социологическо проучване, проведено от Всерусийския център за изучаване на общественото мнение (ВЦИОМ), цитирано от Вгляд.В частност максималния показател на одобрение на дейността на президента е 84,1 на сто. Проучването е направено между 17 и 23 юли. В последната седмица на месеца стойността е била 83,5%, предаде ТАСС.Оценката за дейността на премиера и кабинета на министрите за последните няколко недели не се промени - в последната неделя на юли работата на Медведев положително оцениха 52,4% от запитаните, а работата на кабинета - 57,5%.В рейтинга, който измерва доверието към политиците, Владимир Путин запазва високи показатели - в последната седмица е одобрен от 50,4% от анкетираните.В първата тройка на политическото доверие също влизат и министъра на отбраната Сергей Шойгу (15,7% на 24-30 юли) и лидера на партията Либерално-демократическата партия на Русия Владимир Жириновски (13,6%).При това Жириновски едновременно оглавява \"антирейтинг\" на нивото на недоверие с резултати от 25,9%.Електоралния рейтинг на \"Единна Русия\" през юли беше на предела от 47,9%-50,6%. В последната седмица на юли средната му стойност бе 50,3%. Рейтингът на партията на Жириновски ЛДПР бе 11,1%, КПРФ - 9,1%, \"Справедлива Русия\" - 5,0%.Запитването е ежедневно, всеки ден има допитване до 600 респондента в не по-малко от 80 региона на Русия. В окончателното изследване се дава средната стойност за седем дни.В началото на юли нивото на одобрение на Владимир Путин като президент бе 81,4%.", "date": "2017.08.03", "title": "83% от руснаците одобряват Путин, според ВЦИОМ"}
{"url": "https://news.bg/world/tusk-razpitvan-ot-prokuraturata-za-katastrofata-kray-smolensk.html", "text": "Председателят на Европейския съвет Доналд Туск е разпитван във Варшава като свидетел в разследване, свързано със самолетната катастрофа край Смоленск през 2010 г., съобщават световни агенции.При инцидента загина полският президент Лех Качински и други 95 представители на властите.Туск, който заемаше поста премиер на Полша, когато се случи катастрофата, каза пред журналисти преди да бъде разпитан от прокурори, че \"няма съмнение\", че е атакуван от управляващите консерватори.Лидерът на управляващата партия \"Право и справедливост\" Ярослав Качински заяви пред телевизия Trwam, че Туск \"има много за какво да се страхува\", допълвайки, че разследването на катастрофата \"е едно нещо, но има и други\".Той обвини бившия лидер на либералната \"Гражданска платформа\", че е отговорен за катастрофата край Смоленск, която отне живота на брат му Лех Качински.Ярослав Качински отдавна твърди, че катастрофата не е инцидент. Той обвини Туск, че е \"морално отговорен\" за смъртта на брат му.Полски и руски разследващи установиха, че причините за инцидента са свързани с пилотска грешка, лошото метеорологично време и неадекватни действия на диспечерите в контролната кула.Прокуратурата обяви, че Туск ще даде показания относно \"чиновници, които не са изпълнили задълженията си\", отнасящи се до извършената аутопсия на жертвите.През април Туск даде показания пред прокуратурата във Варшава в продължение на 8 часа във връзка с разследване, свързано с двама бивши шефове на военното контраразузнаване, които са обвинени, че са превишили задълженията си при разследването на катастрофата.", "date": "2017.08.03", "title": "Туск разпитван от прокуратурата за катастрофата край Смоленск"}
{"url": "https://news.bg/regions/sabaryat-stariya-savet-v-stara-zagora.html", "text": "Започна събарянето на административната сграда в центъра на Стара Загора, позната като \"Стария съвет\". Очаква се сградата да се премахне за малко повече от 2 седмици.Пространството, на което е разположена сградата, ще служи за продължението на парк \"5-и октомври\". Свободната зона ще се впише в облика на централната градска част като естествено продължение на Градската градина.Припомняме, сградата беше обявена от експерти на община Стара Загора като опасна. Сградата се събаря по предписан от общината метод.Според служител на фирмата изпълнител на събарянето на сградата проектът ще преобрази изцяло облика на центъра на града.", "date": "2017.08.03", "title": "Събарят Стария съвет в Стара Загора"}
{"url": "https://news.bg/crime/veshtoman-vzel-pistoleta-na-biznesmena-bozhilov-samoubil-se-v-lauta.html", "text": " в пловдивския парк \"Лаута\" от миналата седмица е самоубийство. До това са стигнали разследващите.За нас случаят е ясен, разкрит, и без съмнения, заяви главният секретар на МВР Младен Маринов на пресконференция в Пловдив.Полицаите са открили вече оръжието на Божилов. Оказва се, че Симеон Стоев, 74-годишен бивш военен, го е взел от местопрестъплението.До него полицията стига след свидетелски показания, че той е бил сред хората, които са  на алеята в парка. Видян е и да се навежда над тялото. През цялото време е отричал пистолетът да е у него.Пистолетът е открит след претърсване в дома му. Защо това претърсване е направено едва сега полицията обясни, че разследващите влизат в жилището на Симеон Стоев едва след като са налице законовите основания за това. В апартамента е открит и друг незаконно притежаван пистолет. Оръжията са иззети.При водените преди 4 дни разговори с този човек той отказваше да ни съдейства и ни заблуждаваше. Затова и трябваше да изчакаме законовия ред, за да стигнем до истината, обясни Младен Маринов.В тази връзка и след окончателните резултати от всички експертизи, назначени по случая, категорично може да се каже, че става въпрос за самоубийство, заяви и заместник окръжният прокурор на Пловдив Галин Гаврилов.Като доказателства за извода на разследването за самоубийство от МВР посочват, че на около 1.5 м от местопроизшествието е намерена гилза от огнестрелно оръжие. При последвалата балистична експертиза в НИКК - МВР категорично е установено, че гилзата е от законно притежавания от починалия мъж пистолет.В рамките на около 2-3 часа е открито и предсмъртно писмо, в което Божилов посочвал намерението си за самоубийство, изтъквайки финансови затруднения към определени лица.В рамките на 24 часа е изготвено експертиза за автентичността на почерка и всъщност от втория ден след инцидента не е имало съмнение за истинността на писмото.Възрастният мъж, взел пистолета от местопроизшествието е арестуван за срок от 72 часа, като му е повдигнато обвинение.Впечатленията на извършилите обиска в дома му, в който бившият военен живее с дъщеря си, са, че той е вещоман. Ще му бъде назначена съдебно-психиатрична експертиза.", "date": "2017.08.03", "title": "Вещоман взел пистолета на бизнесмена Божилов, самоубил се в \"Лаута\""}
{"url": "https://news.bg/regions/prekratyavat-kontsesiyata-za-plazha-v-lozenets.html", "text": " Министерството на туризма ще прекрати договора за наем на плажа \"село Лозенец\", Община Царево, Област Бургас. Договорът ще се прекрати от 1 октомври 2017 г.Мярката идва вследствие на обществения отзвук и неприемането от страна на наемателя да се извършват дейности на плажа. Наемателят нямал и обективна възможност да реализира права и задължения по плажа.До решението се стигнало след серия от проверки, последната от които била в края на месец юли.Припомняме, оплакванията на плажуващите бяха за това, че на плажа се изгражда постройка. На мястото бяха изпратени експерти, които следяха дали се спазва предоставената специализирана схема за поставяне на преместваемите обекти и съоръжения, одобрена от министъра на туризма.Договорът за наем на плажа \"с. Лозенец\" е сключен на 5 юли миналата година. В договора е посочено, че той не може да бъде прекратен в периода 1 юни - 30 септември, докато трае активният летен сезон. Затова контрактът ще бъде прекратен на следващия възможен ден - 1 октомври 2017 г. Фирмата концесионер вече е информирана за мярката.", "date": "2017.08.03", "title": "Прекратяват концесията за плажа в Лозенец"}
{"url": "https://news.bg/crime/niva-s-konop-i-po-polovin-kilogram-amfetamin-i-marihuana-otkriha-v-stara-zagora.html", "text": "При спецоперация на територията на Стара Загора на 1 август, полицаите спрели автомобил, пътуващ посока Казанлък. Проверката установила, че 31-годишният Г.Д, който шофирал, пренася близо половин килограм марихуана и толкова амфетамин.Мъжът първоначално е задържан за 24 часа, но в хода на разследването на следващия ден, криминалисти открили нива около с. Люляк, където мъжът бил засял коноп.Униформените са иззели 20 растения, засадени в саксии. Мярката за неотклонение на Г.Д е увеличена на 72 часа.", "date": "2017.08.03", "title": "Нива с коноп и по половин килограм амфетамин и марихуана откриха в Стара Загора"}
{"url": "https://news.bg/regions/prez-noshtta-remontirat-izhoda-kam-am-trakiya-ot-burgas.html", "text": "От днес, до 10 август започва ремонт на път I-6 София - Бургас: от изхода на Бургас до пътен възел \"Ветрен\" на АМ \"Тракия\".Ремонтът ще се извършва само в нощните часове - от 22 ч. до 6 ч. сутринта, съобщиха от АПИ.Ремонтът ще е текущ, на настилката на път I-6 София - Бургас.Ремонтните дейности ще стартират в платното в посока пътен възел \"Ветрен\", като движението на автомобилите ще се осъществява в една лента. През следващата седмица ще се ремонтира платното в посока Бургас.В светлата част на денонощието трафикът в участъка ще се извършва без ограничения, в двете посоки.Ремонтни работи няма да се извършват в дните петък, събота и неделя.Необходимо е шофьорите да се движат с повишено внимание, като следват стриктно поставената сигнализация, ограничението на скоростта - 50 км/ч и указанията на контролните органи.", "date": "2017.08.03", "title": "През нощта ремонтират изхода към АМ \"Тракия\" от Бургас"}
{"url": "https://news.bg/int-politics/rusiya-protestira-pred-moldova-obyavyavaneto-na-persona-non-grata-na-rogozin.html", "text": "От руското външно министерство привикаха молдовския посланик в Москва Андрей Негуца и му връчиха протестна нота. Причината е решението на молдовското правителство да обяви вицепремиера на Русия Дмитрий Рогозин за персона нон грата. Това съобщиха от дипломатическото ведомство, цитирани от ТАСС.\"На 2 август във външното министерство на Русия бе извикан посланика на Молдова Андрей Негуца, информираха в министерството. Заместник външният министър Григорий Карасин му връчи протест във връзка с приетото решение на молдовското правителство за обявяване на персона нон грата на руския вицепремиер Дмитрий Рогозин\", гласи съобщението на ведомтсвото.По време на срещата е подчертано, че в последните години последователно се работи за развитие на активните отношения с Молдова. \"Добре известни са приетите мерки в търговско-икономическата област, в сферата на миграцията и на други направления\", заявиха от дипломатическото ведомство. Това контрастира с безотговорната стъпка на Кишинев, в посока на съзнателно сриване на двустранните руско-молдовски отношения\", става ясно от информацията.\"Беше отбелязано, че в последно време мишена на провокациите стават не само високите руски представители, миротвориците, но и обикновените граждани на двете страни. Създава се впечатление, че кишиневските политици се стремят да получат роля на \"дясно фронтови\" в тази истерична и безперспективна кампания, която се развива срещу Русия\", съобщиха от министерството.Необходимо е да се обърне внимание, че подобни опасни действия могат да имат сериозно дестабилизиращо влияние на общата ситуация в региона и в Европа като цяло. Това е особено актуално в контекста на продължаващите опити на редица молдовски политици изкуствено да изострят ситуацията около регулирането на Приднестровския въпрос.В сряда правителството на Молдова обяви за персона нон грата вицепремиера Дмитрий Рогозин. Ще му бъде забранено да влиза в страната и да пресича територията й транзитно. По думите на вицепремиера, външен министър и на европейската интеграция на Молдова Андрей Галбур, подобна мярка е приета заради серия от декларации, които показват неприятелски и очернящ характер по адрес на Молдова и нейните граждани.Рогозин е съпредседател на молдово-руската междуправителствена комисия по икономическото сътрудничество, а също и съпредседател на президента на Русия по Приднестровието.", "date": "2017.08.03", "title": "Русия протестира пред Молдова обявяването на персона нон грата на Рогозин"}
{"url": "https://news.bg/regions/lokaliziraha-pozhara-kray-selo-izvorishte.html", "text": "Пожарът, който се разгоря вчера край бургаското село Изворще, е напълно локализиран, съобщиха от МВР.На място продължават да работят четири пожарни екипа, подпомагани от техника, осигурена от община Бургас.В гасенето се включиха и доброволци и служители на местното Държавно горско стопанство.По случая е образувано досъдебно производство, в рамките на което ще се изясняват и причините за възникналия инцидент.Работи се по различни версии, включително и умишлена човека дейност.От огъня са засегнати близо 4000 дка нискостеблена растителност и 1000 дка горски насаждения. Пожарът унищожи няколко масивни постройки и десетки фургони и бараки.", "date": "2017.08.03", "title": "Локализираха пожара край село Изворище"}
{"url": "https://news.bg/world/hiperlupat-edna-stapka-po-blizo-da-se-prevarne-v-realnost.html", "text": "Ултрабързият \"хиперлуп\" е една стъпка по-близо да се превърне в реалност, след като за първи път успешно беше тествана капсула, която се движеше със скорост от 308 километра в час, съобщават световни агенции.Американската компания Хиперлуп 1 (Hyperloop One) обяви, че прототипът за високоскоростна транспортна система, която позволява разстоянието от Лондон до Единбург да се взема само за 50 минути, достигна скоростта на тестова отсечка от 500 метра в пустинята в щата Невада.Така за първи път компанията изпита капсула в предназначената за това тръба. Хиперлуп 1 проведе първото си изпитание през май, когато по-малка капсула достигна скорост от 112 километра в час.Последното изпитание е значителна стъпка в развитието на транспортната система.Това е началото на една нова ера на транспорт, каза Шервин Пишевар, съосновател на Хиперлуп 1.Достигнахме историческа скорост от 308 километра в час, вълнуваме се, тъй като най-накрая ще покажем на света, че Хиперлуп 1 ще има \"хиперлуп\", добави той.От компанията допълват, че капсулата е ускорила до 308 километра в час през първите 300 метра и след това е намалила скоростта. Капсулата е с дължина 8,7 метра, 2,4 метра широчина и 2,7 метра висока.Обаче целта на Хиперлуп 1 е била да достигне до 402 километра. Изпитанието показа, че проектът се е доближил до високоскоростните влакове в Япония, които се движат с около 321 километра в час, но по-бавно от заплануваните над 400 километра в час.Новата система позволява използване на влак без вагони, движещ се на магнитна възглавница в тръба с понижено въздушно налягане, което води до много слабо триене. Плановете са капсулите да могат да се движат със скорост до 1 200 километра в час.\"Хиперлуп\" концепцията е на Илън Мъск и датира от 2013 година. Предлаган от него проект включва разстоянието от Лос Анджелис до Сан Франциско да се взема за 30 минути.Все още няма подобна работеща система в света.През миналия месец Мъск обяви, че е получил \"вербално\" одобрението на правителството фирмата му за инфраструктура The Boring Company да изгради \"хиперлуп\", свързващ Ню Йорк със столицата Вашингтон.", "date": "2017.08.03", "title": "Хиперлупът една стъпка по-близо да се превърне в реалност"}
{"url": "https://news.bg/world/arestuvaha-dvama-balgari-za-divo-kampinguvane-v-gartsiya.html", "text": "Властите в Гърция са арестували 12 души за незаконно диво къмпингуване, информира Нова телевизия.Арестуваните са шестима гърци, четирима македонци и двама българи. Туристите къмпингували на крайбрежната зона на Ситония, Халкидики.Припомняме, в Гърция се въведоха строги санкции срещу дивото къмпингуване. Глобата за разполагане на палатки в зоните, които не са предвидени за къмпинг, започва от 150 евро. За изхвърлянето на отпадъци на плажната ивица глобата достига до 300 евро.Властите в Гърция следят и за други незаконни действия на туристите -  в южната ни съседка. Глобата за това достига до 2 хил. евро.На някои от плажовете в страната, на които често се опъвали палатки, вече има сложени предупредителни табели.От началото на годината най-много граждани на Италия са станали жертва на забраната за диво къмпингуване, предаде БНР.Стана ясно и че властите в Гърция следят и за внасянето на акцизни стоки в страната. След всеки пропусквателен пункт с южната ни съседка икономическа полиция проверява преминаващите автомобили. Полицаите следят за внасянето на алкохол, тютюневи изделия и гориво. При установяване на пренос на акцизна стока, която е в по-големи от допустимите количества, полицаите в Гърция може да задържат и автомобила на нарушителите.", "date": "2017.08.03", "title": "Арестуваха двама българи за диво къмпингуване в Гърция"}
{"url": "https://news.bg/world/arestuvaha-11-sluzhiteli-na-letishteto-v-kayro-za-podgotvyan-sabotazh.html", "text": "Арестуваха 11 сътрудници на летището в Кайро по предварително обвинение за подготвян саботаж, съобщиха от Асоциацията на туроператорите на Русия (АТОР), цитирани от РИА Новости.Неочакваното спиране на тока на летището в Кайро стана в петък между 12.20 до 13.41 местно време, съобщиха от Асоциацията, позовавайки се на египетските медии.Инцидентът задържа международни и вътрешни полети, а така също и извеждането на багажа. Проблемите засегнали над десетина полета. Нарушена е и системата за сигурност, спрели са компютри и климатици, освен това не са заработили резервните генератори.Инцидентът предизвика голям отклик в политическите и обществените кръгове на арабска република Египет (АРЕ). Много политици и членове на парламента призоваха да се направи разследване, отбелязвайки че подобно произшествие \"опорочава репутацията на страната\" като цяло и на летището на Кайро в частност.\"Няколко пъти в коментарите прозвуча думата \"диверсия\". В Египет не изключват прекъсването на тока да е специално \"съобразено\" с визитата на руски експерти\", се казва в съобщение.Освен това, ръководството на летището в неделя проведе \"частични\" учения по отработване на евакуация на пътници в случаи на подобни ситуации, но тези действия бяха съгласувани с авиационните власти на Египет.Генералният прокурор на Египет Набил Садек в неделя наред ареста на единадесет технически специалисти на летището в Кайро за 15 дни в рамките на открито разследване. По предварителни данни на тях им е предявено обвинение за подготвяно прекъсване на електрозахранването. Прокуратурата проверява и действията на сътрудници на Electricity Company, която предоставя електричество на летището.Министърът на гражданската авиация на Египет Шериф Фатхи също създаде специален комитет по разследване причините на аварията. По думите му, подозрителен е не само факта за спиране на тока, а така също и спирането на резервните генератори, които в този случаи се пускат автоматически.", "date": "2017.08.03", "title": "Арестуваха 11 служители на летището в Кайро за подготвян саботаж"}
{"url": "https://news.bg/bulgaria/arheologicheski-kompleks-v-s-mineralni-bani-obyaven-za-tsennost-s-natsionalno-znachenie.html", "text": "Комплексът над село Ангел войвода бе обявен за археологическа ценност с национално значение от Междуведомствената комисия към Министерството на културата, съобщава БНТ. Археологичната находка, намираща се в община Минерални бани стана известна като \"Град на Слънцето\".Оказва се, че процедурата е тежка и се нуждае от време, за да бъде финализирана, обяснява ръководителят на разкопките доц. д-р Здравко Димитров от Националния археологически институт с музей към БАН.Разкопките на терен продължават вече месец, сред находките е бронзов кръст от 5-ти век. Целите на археолозите тази година са да се разкрият повече от основните комплекси на археологическия комплекс.Археологическият обект е изключително важен за цяла България не само за община Минерални бани, изтъква Димитров. Комплексът се проучва на шест отделни сектора в източната част на върха, където е разположена крепостта и старото тракийско светилище, обясни доц. д-р Здравко Димитров.Археологът обяснява още, че Северната крепостна стена има запазен крепостен зид. Проучва се и най-важният акцент на археологическия комплекс - скалната гробница.В комплексът е открит и скален проход със сечено в скалите стълбище, много наподобяващо това на Перперикон. Археолозите са намерили общо 17 скални ниши, както и голям скален олтар. Сега специалистите проучат разкопките на щерната - водохранилището. То датира от късната античност и се намира в центъра на крепостта.", "date": "2017.08.03", "title": "Археологически комплекс в с. Минерални бани обявен за ценност с национално значение"}
{"url": "https://news.bg/world/tramp-poiskal-uvolnenieto-na-komandira-si-v-afganistan-tay-kato-sasht-gubeli-voynata.html", "text": "Наскоро американският президент Доналд Тръмп е предложил да бъде уволнен командирът на въоръжените сили на САЩ в Афганистан заради продължаващата война срещу талибаните, съобщават АП, NBC, Ройтерс и други медии, позовавайки се на източници.Американският лидер бил бесен от липсата на напредък. Той изрази недоволството си по време на среща миналия месец, на която са присъствали съветниците му. Тръмп поискал да разбере как да се сложи край на продължаващата вече 16 г. години война в Афганистан.Обстановката се нажежила по време на срещата, когато Тръмп поискал военният министър Джеймс Матис и председателят на генщаба Джоузеф Дънфорд да уволнят генерал Джон Никълсън, командирът на американските сили в Афганистан, защото не печели войната.Ройтерс информира, че американският лидер е заявил, че САЩ трябва да поискат дял от природните ресурси на Афганистан, които са в размер на 1 трилион долара в замяна на американската подкрепа за афганистанското правителство. Той също се оплакал, че китайците печелят от добива на ресурси в Афганистан, докато САЩ плащат цената за войната.\"Ние не печелим. Губим\", оплакал се милиардерът.Пентагонът подготвя нова стратегия за Афганистан. Според изтеклата информация Матис препоръчва увеличаване на американските войници в страната с около 4000. В момента САЩ имат 8 400 военнослужещи в Афганистан. Все още не е взето решение от Тръмп.Друга среща на топ съветниците на американския лидер ще се проведе на 4 август, според Ройтерс.", "date": "2017.08.03", "title": "Тръмп поискал уволнението на командира си в Афганистан, тъй като САЩ губели войната"}
{"url": "https://news.bg/world/parlamentat-na-frantsiya-razreshi-na-makron-da-promeni-kodeksa-na-truda.html", "text": "Френският парламент одобри законопроект, който позволява на правителството ускорено да променя Кодекса на труда.Това е първата голяма реформа на новия президент Еманюел Макрон, който се стреми към намаляване на безработицата, информира АФП.След седмици на бурни дебати между законодателите, Сенатът одобри проектозакона, с който се позволява на правителството да променя трудовите закони след преговори със синдикатите и работодателските организации.Едно от предизборните обещания на Макрон е либерализиране на пазара на труда.Сенатът одобри окончателния вариант на текста с 225 сенатори срещу 109, с което завършва приемането на промените.По-рано тази седмица долната камара на френския парламент също прокара реформата.Мерките включват прехвърляне на отговорността при постигането на споразумение при определени работни условия от сектора на ниво работно място и ограничаване на обезщетенията, дължими при неправомерно уволнение.С близо 3,5 милиона души без работа Макрон поставя като приоритет откриването на нови работни места, обещавайки да намали безработицата от 9,4% тази година до 7 на сто до 2022 г.", "date": "2017.08.03", "title": "Парламентът на Франция разреши на Макрон да промени Кодекса на труда"}
{"url": "https://news.bg/world/yunker-iska-prodalzhavane-na-pregovorite-po-prisaedinyavane-na-turtsiya.html", "text": "Председателят на Европейската комисия Жан-Клод Юнкер счита за грешно отпадането на преговорите по присъединяването на Турция към Европейския съюз и изрази надежда за сътрудничество от страна на Анкара, съобщава Politico.\"Аз не подкрепям приключването на преговорите с Турция, което иска Европейският парламент. Въпреки това, фактът е, че Турция е буквално всяка секунда по-далеч от изпълнението на ангажиментите си за присъединяване към ЕС\", коментира той.През ноември 2016 г. Европейският парламент гласува спиране на преговорите между Анкара и Брюксел. Резолюция призовава Комисията и правителствата на Общността да суспендират бъдещи преговори с Анкара. Причината в твърде преекспонираната и противоречива реакция на турските власти след неуспешния опит за преврат в страната.Юнкер коментира и организацията на работата на администрацията на американския президент Доналд Тръмп, който в последните две седмици, направи поредица от кадрови промени.\"Това е невероятно, ние сме по-добре организиран от администрацията на Тръмп, защото, когато имаме вътрешни трудности и недоразумения, ние ги разрешаваме чрез лични разговори а не да се освобождаваме така от хората\", допълни Юнкер по отношение на отстраняването на Скарамучи, който се задържа на поста си само 10 дни.", "date": "2017.08.03", "title": "Юнкер иска продължаване на преговорите по присъединяване на Турция"}
{"url": "https://news.bg/int-economics/karanikolov-pokani-kitay-v-sofiya-teh-park.html", "text": "Възможността високотехнологични китайски компании да участват в първия научно-технологичен парк в България - \"София Тех Парк\", обсъдиха на среща министърът на икономиката Емил Караниколов и Н. Пр. Джан Хайджоу, посланик на Китай в България, съобщиха от министерството на икономиката.\"Търсим международни партньори за участие в проекта. Той предоставя добри условия за китайски компании и институти, обмислящи разширяване на техните научно-изследователски и развойни центрове в Европа\", заяви на срещата министър Караниколов.Според икономическия министър възможните области за сътрудничество са в изграждане на собствени или съвместни лаборатории за научни изследвания и иновации, сътрудничество с водещи български научни институции, както и демонстрационни площи за китайски високотехнологични фирми.Китайският посланик в София Н. Пр. Джан Хайджоу акцентира за връзката между научните резултати и бизнеса. \"В момента стимулираме технологичните паркове в Китай да търсят възможност за изпращане на инкубатори в България. Заедно с инкубаторите ще дойде и пазарното търсене, както и средства, които ще помогнат за превръщане на научните резултати в индустрия\", посочи Н. Пр. Джан Хайджоу.На срещата бяха обсъдени още и вариантите за засилване на икономическото и външнотърговското сътрудничество. Започнати са общо 28 процедури за регламентиране вноса в Китай на български земеделски и хранителни продукти, от които са финализирани три. Очаква се скоро да се приключи и процедурата за мляко и млечни продукти.За периода 2006-2016 г. износът ни за Китай нараства над 6 пъти - от 78 млн. щ.д. през 2006 г. до близо 480 млн. щ.д. през 2016 г. Вносът от Китай също нараства, но с далеч по-умерени темпове (през 2006 г. е в размер на 961 млн. щ.д., а през 2015 г. е приблизително 1 млрд. и 79 млн. щ.д.). Китай заема второ място, след Турция, сред експортните ни дестинации извън ЕС.Сходна тенденция се наблюдава и през 2016 г., когато стокообменът с Китай възлиза на 1629.1 млн. щ.д.Българският износ за Китай е в размер на 479.7 млн. щ.д. (-19.6%), а вносът от Китай се равнява на 1149.4 (+6.5%).През първите три месеца на 2017 г. двустранният стокообмен се равнява на 462.1 млн.щ.д. (ръст от 9.22% спрямо същия период на 2016 г.). От тях български износ на стойност 175.1 млн. щ.д. (увеличение от 28.2%) и внос на стойност 287 млн. щ.д. (+0.2%).Китайската страна активно изследва начините за засилване на сътрудничеството с България, зави Н. Пр. Джан Хайджоу. \"Износът към Китай трябва да се увеличи и трябва да създадем баланс в търговията между двете страни. Според нас земеделието има широка сфера на обхват и в това число влиза търговията, производството на продукти, откриването на нови пазари и нови технологии за преработка на храни.Китайската страна придава огромно значение на българските селскостопански продукти\", поясни Н. Пр. Джан Хайджоу. Той добави, че ако двете държави искат да повишат стокообмена, трябва да работят в посока популяризиране на българките продукти в Китай и разширяване на каналите за търговия. ", "date": "2017.08.03", "title": "Караниколов покани Китай в \"София тех парк\""}
{"url": "https://news.bg/world/arestuvaha-balgarin-haknal-bankovata-smetka-na-bil-geyts-prez-2011-g.html", "text": "Българин е бил арестуван в пристанищната зона град Замбоанга, Филипините. Мъжът е бил задържан по подозрения за участие и ръководене на организирана престъпна група, занимаваща се с клониране на дебитни и кредитни карти, съобщава abs-cbn.През 2011 година мъжът е бил задържан за проникването на банковата сметка на основателя на Microsoft Бил Гейтс.Мъжът е бил арестуван вчера, 2 август, около обяд. Българинът е задържан на пристанището в Замбоанга. Той искал да се качи на пътнически кораб до провинцията Тави-Тави, но бил задържан, защото не представил документи за пътуване.При претърсването на българите властите открили филипинска шофьорска книжка с данните на Кавръков. Към момента няма информация дали шофьорската книжка е била придобита редовно.Бреговата охрана във Филипините е идентифицирала мъжа - Константин Симеонов Кавръков, на 33-годишна възраст. Сънародникът ни е задържан за разпит. Според филипинската брегова охрана през 2011 година Кавръков е бил арестуван за това, че хакнал банковата сметка на милиардера Бил Гейтс.Очаква се официалното изявление на властите в страната. Ако бъде повдигнато обвинение срещу българина, той ще остане в ареста.Арестът на българина е резултат от строгите мерки за сигурност по пристанищните зони във Филипините, които са следствие на , обявено от президента Родриго Дутерте. Извънредното положение във Филипините ще продължи до 31 декември.", "date": "2017.08.03", "title": "Арестуваха българин, хакнал банковата сметка на Бил Гейтс през 2011 г."}
{"url": "https://news.bg/regions/prodalzhava-potushavaneto-na-pozharite-kray-selata-popovitsa-i-izvorishte.html", "text": "Продължава гасенето на пожара, избухнал в сряда сутринта край пловдивското село Поповица. Огънят е обхванал около 5 декара. Той тръгна от фуражните складове до кравефермата край селото. През нощта четири екипа на пожарната са дежурили непрекъснато, съобщи БНР.Огънят беше локализиран вчера по обед, но за окончателното загасяване на пламъците, обхванали над 200 тона груб фураж - бали с люцерна и сено, е нужно повече време, заявиха от пловдивската пожарна.Няма опасност за близката кравеферма. Тя е собственост на фирма, която е сред най-големите в страната стопанства със затворен цикъл на производство. Все още се изясняват причините за пожара.Овладян е пожарът, който вчера обхвана вилната зона край бургаското село Изворище. От сряда късно вечерта е отворен за автомобили и пътят Бургас - Ветрен. Градският транспорт се движи по график, съобщиха дежурните от общината.Според Нова телевизия, огънят е засегнал 10-12 къщи и стопански постройки. Пострадали хора няма, защото са евакуирани навреме. Материалните щети са много големи. Пожарникари продължават да следят мястото, защото от вятъра се възпламеняват отделни малки огнища.Часове наред огнеборците се опитваха да потушат стихията, но силният южен вятър затрудняваше действията им.Малко по-късно от МВР съобщиха, че пожарът край бургаското село Изворище е ограничен. Огънят се развива на фронт от над един километър и е засегнал 700 дка горски насаждения. От Пожарната предупреждават, че опасността от пожари през следващото денонощие остава висока. Пожарникарите призовава хората да бъдат изключително внимателни при използването на открит огън.Продължава гасенето на големия пожар край бургаското село Изворище. Стихията се развива на фронт от над един километър и е навлязла в 700 дка горски насаждения. В борбата с пожара участват 10 пожарни екипа, доброволци и техника от община Бургас, както и селскостопански машини от местни производители. Няма данни за пострадали хора, огънят е унищожил няколко масивни постройки и десетки фургони и бараки.Само за последните 24 часа в страната са ликвидирани 153 пожара, 85% от които в сухи треви, храсти и стърнища. Основната причина за тези инциденти остава небрежното използване на открит огън.Опасността от пожари остава и днес. За 26 области в страната е в сила жълт код за високи температури. Само за Варна и Бургас няма обявен жълт код за опасни жеги.", "date": "2017.08.03", "title": "Продължава потушаването на пожарите край селата Поповица и Изворище"}
{"url": "https://news.bg/politics/reformatorite-ne-vizhdat-gerb-da-izpalnyavat-obeshtaniyata.html", "text": "Отказ от реформи и отстъпление от предизборните обещания на коалиционните партньори. Така от Реформаторския блок оценяват първите 100 дни на управлението в позиция, изпратена до медиите.Обществото не получи ясен отговор правени ли са задкулисни договорки между ГЕРБ и БСП за съвместна работа. Вместо това през изминалите месеци парламентът генерираше предимно скандали около свалени имунитети и оттеглени законопроекти. Всички важни проблеми бяха изместени от дневния ред на Народното събрание и правителството от скандалите около НДК, закупуването на самолети, изнудването за суджуци, пишат от РБ.Притеснително е, че борбата с корупцията се изразява единствено в отлагателни действия от страна на мнозинството, оценяват реформаторите. Доказателство за това е поредното изтегляне във времето на сериозните дебати по приемането на закона и публикуването му в последния ден на юли. Те се опасяват, че новият орган може да стане поредния раздут и нефункциониращ орган, върху който няма обществен контрол.Съдебната реформа беше замразена, а изборът на членове на ВСС от парламентарната квота се очертава отново да се случи непрозрачно, след пазарлък между онези, които трябва да ги посочат.Относно декларираната идея на правителството да отпаднат някои административни тежести - свидетелството за съдимост да се издава по електронен път и регистрите в КАТ да са с облекчен режим за гражданите, реформаторите смятат, че административната реформа е отложена. \"Българските граждани ще продължат да \"куриерстват\" между отделните администрации. За електронно правителство дори не става и дума. Рекламираната програма за саниране започна да се пропуква, защото наяве излязоха корупционните похвати за изпълнението й\", се казва в позицията на РБ.А с всеки изминал ден на бездействие на властта и институциите, гражданите се чувстват все по-несигурни да излязат на улицата.Реформаторският блок приветстваме усилията за завършване и надграждане на наравеното през последните десетилетия по отношение на Македония от президента Желев, правителството на ОДС и последвалите го кабинети. След няколко месеца България ще бъде председател на Съвета на Европейския съюз, а страната ни все още няма отговор за това как искаме да изглежда Европа, нито дори е стартиран публичен дебат.Председателството на ЕС е шанс България да покаже пред Европа различно лице - на силна държава, в която корупцията се наказва, да покажем, че страната ни е от най-старите на континента и сме дали много за развитието на Европа. Възможност е българите да разберат, че ЕС не е бездънна каса с пари и бюрократична общност, която ни се кара. ЕС е обединение за развитие, в което България може и трябва да бъде пълноправен, а не второстепенен партньор. Но мнозинството няма план как да направи това, смятат реформаторите.Председателството не са плочките в НДК, нито снимката на Борисов до Юнкер, то е България и Европа рамо до рамо, в желанието си за по-добра среда за гражданите, се казва в позицията на РБ за първите 100 дни на правителството.", "date": "2017.08.03", "title": "Реформаторите не виждат ГЕРБ да изпълняват обещанията"}
{"url": "https://news.bg/world/obicham-beliya-dom-obyavi-tramp-i-atakuva-falshivite-medii.html", "text": "Американският президент Доналд Тръмп отрече информация, че се е оплаквал пред приятели, че Белият дом е \"дупка\".\"\", написа милиардерът в \"Туитър\".Президентът на САЩ е заявил пред членове на голф клуб в Бедминстър, Ню Джърси, че Белият дом е \"дупка\".", "date": "2017.08.03", "title": "Обичам Белия дом, обяви Тръмп и атакува фалшивите медии"}
{"url": "https://news.bg/world/razsledvane-zabavya-starta-na-konstitutsionnoto-sabranie-na-venetsuela.html", "text": "Венецуелският президент Николас Мадуро отложи старта на Конституционното събрание след твърдения за масови изборни измами, съобщава СкайНюз.Главният прокурор Луиза Ортега разпореди разследване на \"скандалните\" твърдения, че изборната активност, която узаконява вота е преувеличена и манипулирана.Ортега, която е един от най-големите конкуренти на президента Мадуро коментира, че това е \"още един елемент от измамния, незаконния и противоконституционен процес\".\"Изправени сме пред безпрецедентен сериозен инцидент, който представлява престъпление\", допълва тя.Тези действия идват няколко часа след като британска технологична фирма, която се е заела с гласуването заяви, че данните, предоставени от венецуелското правителство, са били \"подправени\".Венецуелското правителство отрича всяко неправомерно действие, като отхвърля критиките като \"реакция на международния враг\".Избирателната власт на страната също отрече обвиненията в подправяне на гласове като \"безотговорно твърдение, основано на прогнози, без да се базира на данните\".Президентът Мадуро заяви, че новото 545-членно събрание ще отложи първото си заседание от четвъртък за петък.Венецуела твърди, че избирателната активност за изборите е била осем милиона - 40% от избирателите. Опозицията твърди, че активността е по-малко от половината на тези стойности и най-вече това са държавни служители, страхуващи се за работата си.Конституционното събрание ще има правомощията да пренапише конституцията и се разглежда от противниците на Мадуро, като опит да се контролират държавните институции, които му се противопоставят.", "date": "2017.08.03", "title": "Разследване забавя старта на Конституционното събрание на Венецуела"}
{"url": "https://news.bg/world/v-irak-nameriha-spisak-s-predpolagaemi-teroristi-v-evropa.html", "text": "Списък на 173 членове на терористичната организация \"Ислямска държава\", готови да изпълнят терористични атаки в Европа, е бил открит в Ирак. Фактът е, че сред тях има някои граждани на ЕС, коментира германския вестник Die Welt.Според изданието, в допълнение към имената в списъка, има снимки на ислямистите и данните от къде идват. Те се разглеждат като потенциални извършители на терористични атаки от името на ИД.Повечето от тях в списъка - 132 идват от Ирак. Вътре има също и граждани на Тунис, Мароко, Йордания, Таджикистан и Саудитска Арабия. Има и шест, които е възможно да извършат самоубийствен атентат - родом от Белгия, Холандия, Франция и Германия.Иракските специални части са намерили данните на терористите по време на битката за Мосул. Американското разузнаването е анализирало данните и те са били изпратени на полицейските служби в европейските страни, с цел да се гарантират мерки за сигурност във връзка с евентуалното влизане в Европа на тези лица.", "date": "2017.08.03", "title": "В Ирак намериха списък с предполагаеми терористи в Европа "}
{"url": "https://news.bg/regions/ne-e-yasno-koga-na-am-trakiya-kray-ihtiman-shte-ima-dobra-vidimost.html", "text": "Проблемът с видимостта на магистрала \"Тракия\" в района на Ихтиман не е решен месец след тежката верижна катастрофа. Една от причините за намалената видимост са честите пожари на сметището в Ихтиман и дима, който идва оттам, информира bTV.В този участък от магистралата все още е в сила ограничение от 70 км/ч, но малцина шофьори се съобразяват с него.Зам.-кметът на Ихтиман Тони Кацаров уверява, че сметището край Ихтиман се проверява денонощно. За неговата рекултивация са нужни 2,5 млн. лв. Община Ихтиман не може да осигури толкова пари, кандидатствали сме по програмите на Предприятието за управление на дейността по опазване на околната среда (ПУДООС), уточни зам.-кметът.", "date": "2017.08.03", "title": "Не е ясно кога на АМ \"Тракия\" край Ихтиман ще има добра видимост"}
{"url": "https://news.bg/crime/brokeri-mamyat-kandidat-naemateli.html", "text": "В разгара на лятото действат измамни схеми, по които брокери присвояват пари от кандидат-наематели. Мнимите \"брокери\" само сменят адресатите си и увеличават броя на потърпевшите, които губят средства и нерви, показва разследване на БНР.Често хората забравят, че нито един брокер на имоти няма право да сключва договори за наем и да взема капаро, без да покаже нотариално заверено пълномощно за това.Двойка наематели избират апартамент в столичния квартал \"Младост\". Брокерът им е поискал 400 лева като депозит и им е обяснил, че няма как на този етап да се срещнат със собственика, тъй като той е в чужбина.\"Даваме капарото, и подписваме депозитна разписка с агенцията\", разказват потърпевшите. Оказва се обаче, че в депозитната разписка никъде не е записано, че агенцията се задължава да осигури въпросния имот в някакъв срок. След като кандидат-наемателите звъннали на брокера и се разбрали, че сделка няма да има, си потърсили капарото.\"Парадоксът беше, че мениджърът на самата агенция живее в тази квартира. И не знам как брокерът не е наясно, че мениджърът въобще няма намерение да се изнася\". Брокерът отказва да възстанови капарото с мотив, че кандидат-наемателите се свързали със собственика и така били нарушила правата на агенцията.Друг потърпевш подава сигнал до НАП и МВР. Схемата е следната - брокерът, въпреки че няма право да сключва договори за наем, да взема пари като капаро от кандидат-наематели, го прави и то неколкократно.Сумата, която взема от клиентите, е между 400 и 500 лева. След това брокерът започва да обяснява на клиента, че нещо се е объркало по сделката и вместо клиентите да се настанят в имота, който са запазили, те започват да си търсят парите.Парите не се връщат или ако се върнат, неустойка не се изплаща, защото не е имал право да взема пари и да сключва договори и на нито един от клиентите не е представил нотариално заверено пълномощно за това.Мениджърът на агенцията Тодор Николов каза, че на служителя, който е прилагал тази схема, ще бъде наложено \"административно наказание\" и я определи като \"грешка\". Той допълни, че брокерите имат право да осъществяват огледи, да проучват пазара и да консултират, но не и да разписват договори.Договорът за наем се разписва между две страни, сред които брокерът не фигурира. Страните са наемател и наемодател. Това са двете страни, които имат право по закон да разписват договор за наем.Виолета Желева - говорител на Софийската районна прокуратура, съобщи, че има образувана преписка по сигнали на граждани за лице, което се представя за брокер, отдаващ под наем имот.МВР е докладвало резултатите от проверката по случаите в прокуратурата. С прокурорско постановление е образувано наказателно производство. Държавният обвинител е сметнал, че има данни за измама, която е осъществена при условията на продължаващо престъпление. Това означава, че има няколко деяния спрямо различни пострадали, извършени на различни дати през юли, обясни Виолета Желева.Наказанието за измама е лишаване от свобода от 1 до 6 години.", "date": "2017.08.03", "title": "Брокери мамят кандидат-наематели "}
{"url": "https://news.bg/world/4-5-po-rihter-razlyulya-tokio-1.html", "text": "Земетресение с магнитуд 4,5 по Рихтер удари в района на Токио, няма предупреждение за цунами, съобщава японската Метеорологична агенция, цитирана от Ройтерс.Земетресението бе съсредоточено в префектура Ибараки, североизточно от Токио, според агенцията.Япония е една от най-сеизмично активните райони в света, представляваща около 20% от световните земетресения с магнитуд 6 или повече.", "date": "2017.08.03", "title": "4,5 по Рихтер разлюля Токио"}
{"url": "https://news.bg/int-politics/brazilskiyat-prezident-temer-otarva-razsledvane-za-koruptsiya.html", "text": "Бразилският парламент гласува да не предава на съд президента Мишел Темер за корупция, съобщава Би Би Си.Депутатите от опозицията в долната камара на парламента не успяха да получат необходимото мнозинство от две трети, за да изпратят делото във Върховния съд.Президентът е обвинен, че е получил 12 милиона долара подкупи от шефа на фирмата за месопроизводство JBS. Той отхвърли твърдението и приветства гласуването като \"ясно и неоспоримо\".В парламент с 513 депутати, 263 гласуваха против предложението за изпращане на президента в съда и 227 гласуваха в полза, което е доста под 342, необходими за преминаването на предложението.\"С помощта на долната камара, ще направим всички реформи, от които се нуждае страната\", каза президентът Темер след гласуването.\"Сега е време да инвестираме в нашата страна. Бразилия е готова отново да започне да расте\". Той обеща да завърши мандата си, който приключва през декември 2018 г.Парламентарната сесия е помрачена от сцени на хаос и гневни думи и обиди. Законодателите се бутат един друг и хвърлят фалшиви банкноти на опонентите си.", "date": "2017.08.03", "title": "Бразилският президент Темер отърва разследване за корупция"}
{"url": "https://news.bg/politics/dogovorat-s-makedoniya-e-vrah-v-rabotata-na-pravitelstvoto.html", "text": "Много хубаво е, че се подписа този договор, още по-важно е той да бъде изпълнен. Това каза президентът на България Росен Плевнелиев в сутрешния блок на bTV.\"Поздравявам всички, които допринесоха за този успех. Това е един връх до момента и в работата на това правителство\", каза Плевнелиев.Президентът Росен Плевнелиев коментира подписването на Договора за добросъседство с Република Македония. Той коментира, че в рамките на президентския си мандат съвсем съзнателно не е посетил Македония и това е било консултирана позиция с Министерство на външните работи.\"Това беше категорично решение, което ние взехме заедно с Министерство на външните работи, защото се гордея с това, че на мен се падна тежката задача, една от многото драми, с които трябваше да се справям да бъда този български политик, който 2012 г. трябваше да промени подхода спрямо Македония от така наречената романтична фаза към една прагматична фаза на отношенията\", коментира Плевнелиев.Той изтъкна, че именно тогава е казал на комисаря по разширяването, че България счита, че по отношение на Доклада за напредъка на Македония не е верен. \"България посочва проблеми, които липсваха тогава в оценката на ЕК\", уточни Плевнелиев.По думите му, за да бъде решен един проблем - той трябва да бъде посочен. \"Това беше и моята роля - да посоча проблемите\", коментира той. \"Нещо повече ние тогава зададохме категоричните условия - подкрепяме Македония, но срещу договор за добросъседство\", заяви той.Относно критиките на президента Георги Първанов, че за пет години Плевнелиев не е намерил време да отскочи до Македония, Росен Плевнелиев бе категоричен: \"Не споделям позицията на президента Първанов, че в тези 10 години, в които той представляваше българската външна политика, той пък не посочи очевидната антибългарска кампания, която се вихреше в Македония по това време\", коментира Плевнелиев.Той визира изключително агресивната антибългарска кампания в Македония. \"Учебниците се променяха - аз считам, че е било грешка на президента Първанов да мълчи. Аз посочих проблема - днес той намери своето решение, безкрайно много се радвам\", каза още Плевнелиев.", "date": "2017.08.03", "title": "Договорът с Македония е връх в работата на правителството "}
{"url": "https://news.bg/regions/26-oblasti-sa-s-zhalt-kod-za-opasna-zhega.html", "text": "В 26 области е обявен жълт код за високи температури, разкрива справка на сайта на Националния институт по метеорология и хидрология (НИМХ).Предупреждението е за областите Видин, Монтана, Враца, Плевен, Ловеч, Габрово, Велико Търново, Русе, Търговище, Разград, Шумен, Силистра, Добрич, София град, София, Перник, Кюстендил, Благоевград, Пазарджик, Пловдив, Стара Загора, Сливен, Ямбол, Хасково, Кърджали и Смолян. Извън това предупреждение са само Варненска и Бургаска област.Очакваните максималните температури са между 33° и 38° като за София прогнозните стойности са около 33°.При високи температури лекарите предупреждават хронично болните, възрастните и малките деца да са на сенчести места, да пият достатъчно вода и да не се излагат на прекалени рискове.От Пожарната предупреждават, че опасността от пожари през следващото денонощие остава висока. От там призовават хората да бъдат изключително внимателни при използването на открит огън.", "date": "2017.08.03", "title": "26 области са с жълт код за опасна жега"}
{"url": "https://news.bg/regions/dvizhenieto-po-pat-i-1-medovnitsa-skomlya-v-posoka-montana-vremenno-e-v-edna-lenta.html", "text": "Шофьорите да се движат с повишено внимание и съобразена скорост при км 83 на АМ \"Струма\", в района на тунел \"Кочериново\", в посока София, предупреждават от АПИ. Това е поради отстраняване на аварирал товарен автомобил.Временно движението е в една лента по път I-1 Медовница - Скомля, в посока Монтана, поради отстраняване на растителност в обхвата на пътя.Трафикът в посока Видин се пренасочва по обходен маршрут: път III-114 Ружинци - Дреновец - Тополовец - път III-112 Тополовец - Добри дол - път II-11 Добри дол - Арчар - Дунавци.Всички граждани и транспортни фирми могат да получават информация за актуалната пътна обстановка от безплатното приложение LIMA, интернет страницата на АПИ - www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.03", "title": "Движението по път I-1 Медовница - Скомля, в посока Монтана, временно е в една лента"}
{"url": "https://news.bg/crime/kamerierka-obra-turist.html", "text": "21-годишен датски турист, отседнал в Слънчев бряг, установил, че му липсват 830 лева. При полицейското разследване се разбрало, че парите са откраднати по неустановен начин на 27 юли от хотелската му стая, съобщиха от МВР Бургас.От полицията уточняват, че е открита и задържана извършителката на деянието. Това е 40-годишната Р.Р. от с. Руен, работеща като камериерка в хотела.При проверката е установено, че Р.Р. извършила и друга кражба на сумата от 750 лв., собственост на 21-годишен датски турист, отседнал в същия хотел. Тази кражбата е станала на 9 юли.Жената направила пълни самопризнания по случаите, като описала механизма за извършените от нея деяния.", "date": "2017.08.03", "title": "Камериерка обра турист "}
{"url": "https://news.bg/int-politics/yaponskiyat-premier-abe-sastavya-nov-kabinet.html", "text": "Японският премиер Шиндзо Абе съставя нов кабинет след скорошните скандали и загубата на изборите в Токио, съобщава Ройтерс.Японският финансов министър Таро Асо коментира, че ще остане на поста си, \"трябва да продължа да осъществявам икономическо и фискално управление\", каза Асо пред репортери след заседание на кабинета.Проучванията на общественото мнение показват, че Абе е достигнал до най-ниското ниво на одобрение, откакто се завърна на длъжност през декември 2012 г. с обещание да съживи остарялата икономика на Япония и да подсили защитата на страната.Доскоро беше смятано за вероятно, Абе да спечели трети мандат като лидер на управляващата партия и по този начин и премиерския пост, ставайки най-дългогодишният премиер на Япония.\"Целта на това преразпределение на кабинета е стремеж главно за икономическа реформа\", каза секретарят на кабинета Йошихиде Суга, който остава на поста си, на пресконференция, позовавайки се на плановете на Абе да рестартира икономиката.", "date": "2017.08.03", "title": "Японският премиер Абе съставя нов кабинет"}
{"url": "https://news.bg/crime/nezakonno-pritezhavani-boepripasi-izzeha-burgaski-politsai.html", "text": "Полицаите иззеха 99 боеприпаса от дома на 44-годишен в бургаското село Габър, община Созопол, съобщиха от МВР-Бургас.Боеприпасите са ловни и бойни патрони с различен калибър, съхранявани без нужното разрешително за това.В друга къща в село Габър, обитавана от 60-годишния З.З., са намерени и иззети 64 боеприпаса /патрони с различен калибър за ловно оръжие/. Работата по случаите продължава служителите на МВР-Бургас.", "date": "2017.08.03", "title": "Незаконно притежавани боеприпаси иззеха бургаски полицаи"}
{"url": "https://news.bg/int-politics/za-medvedev-amerikanskite-sanktsii-sa-targovska-voyna-sreshtu-rusiya.html", "text": "Руският премиер Дмитрий Медведев коментира, че новите санкции, наложени от САЩ, са равносилни на обявяването на \"мащабна търговска война\" срещу Москва, съобщава Би Би Си.Допълва, че мерките, подписани от Тръмп, демонстрират пълното безсилие на американския президент, за когото каза, че е бил унижен от Конгреса.Законът има за цел да накаже Русия за предполагаемото й вмешателство в изборите в САЩ през 2016 г. и нейните действия в Украйна.При подписването на Закона вчера, Тръмп нарече мярка \"дълбоко погрешна\".В своята страницата си във Фейсбук Медведев коментира, че пакетът за санкции \"приключва надеждите за подобряване на отношенията ни с новата администрация на САЩ ... Режимът на санкциите ще остане в сила от десетилетия, освен ако не се случи чудо.\"Медведев също предупреди, че ще се предприемат нови стъпки, насочени към премахване от власт на президента Тръмп, когото той определи като \"несистемен играч\".Москва, която отрича намеса в президентските избори в САЩ, вече предприе ответни мерки миналата седмица, когато Конгресът прие законопроекта, като изгони 755 души от американското посолство и консулства в Русия и отказа достъп на САЩ до къща и склад в Москва ,Няколко европейски държави, включително Германия, се страхуват от икономическите последствия, а председателят на Европейската комисия Жан-Клод Юнкер предупреди за \"непредвидени едностранни ефекти, които оказват влияние върху интересите на ЕС в областта на енергийната сигурност\".", "date": "2017.08.03", "title": "За Медведев американските санкции са \"търговска война\" срещу Русия "}
{"url": "https://news.bg/world/ayatolah-hameney-utvardi-na-posta-prezident-hasan-rohani.html", "text": "Духовният водач на Иран Аятолах Али Хаменей, утвърди като президент на ислямската република Хасан Рохани на тържествена церемония в Техеран, съобщава PressTV.На нея присъстваt представители на висшите органи, депутати от Меджлиса (парламента), членовете на Надзорния съвет и съвета на Съгласието на Иран, представителите на висшето военно командване, както и ръководителите на чуждестранни дипломатически мисии.Според Конституцията на Републиката, от този момент започва четири годишен мандат на Рухани. Очаква се, че в тържествата вземат участие над 100 чуждестранни делегации, рекорден брой за такова събитие в Иран.Техеран отбелязва, че високото ниво на представяне е \"важно съобщение\" към света на фона на анти-иранската политика на новата администрация на САЩ.68-годишният Рохани е избран за втори мандат на база резултатите от президентските избори, проведени на 19 май. За кандидатурата му гласуваха 57% от избирателите (23,5 милиона души). На изборите през 2013 г., Рухани спечели първия тур с 50,68% от гласовете.", "date": "2017.08.03", "title": "Аятолах Хаменей утвърди на поста президент Хасан Рохани"}
{"url": "https://news.bg/education/bezplatna-detska-gradina-kato-preduchilishtna-za-4-godishnite-obmislyat-ot-mon.html", "text": "Предучилищната подготовка за 4-годишните ще бъде под формата на безплатна детска градина. Замисълът обяви заместник-министърът на образованието и науката Петър Николов пред Нова телевизия.Припомняме, вчера, 2 август, на пресконференция в МОН просветният министър Красимир Вълчев обяви какви са планираните промени в Закона за училищното и предучилищното образование. По думите му промените предвиждат децата да бъдат обхванати още от 4-годишна възраст в предучилищно образование и възпитание.Промяната се налагала, за да могат децата в първи клас вече да са усвоили български език, когато чуят първият учебен звънец. Според Вълчев това ще доведе до спад на децата, които преждевременно отпадат от образователната ни система. Новата политика на министерството е децата да бъдат обхванати в детските градини.Зам.-министърът Николов обясни, че до въвеждането на промяната в Закона за училищното и предучилищното образование ще бъдат решени проблемите с липсата на места в детските градини. На пресконференцията вчера Вълчев заяви, че законовите промени най-вероятно ще бъдат направени през тази есен и ще влязат в сила най-рано от 2018-2019 година.Зам.-министърът Николов припомни и анализа на МОН, според който децата, които не преминават през предучилищна подготовка, по-често отпадат от образователната ни система.Анализите показвали, че децата, които са били в детски градини, завършват начално образование и се включват се в система за професионална квалификация, а децата от уязвимите групи най-често още на входа на 1-ви клас натрупват дефицити, които училищата не могат да компенсират.", "date": "2017.08.03", "title": "Безплатна детска градина като предучилищна за 4-годишните обмислят от МОН"}
{"url": "https://news.bg/society/3-780-dushi-preminaha-uspeshno-izpit-za-lovtsi-tazi-godina.html", "text": "През тази година 3 780 души са издържали успешно изпитите за придобиване на право на лов. През миналата година броят на новите ловци беше 3 710, което прави ръст с 70 души.Преди да се явят на изпит за придобиване на право на лов кандидатите трябва да завършат курс на обучение и практическа подготовка. За 2017 година общо 135 ловни сдружения са имали право да провеждат подготвителните курсове.След успешното преминаване на такъв курс общо 4 163 кандидат-ловци се явили на изпит. Изпитите са се провели от 5 до 20 юли, като на една дата право да се явят са имали не повече от 25 души от съответния курс.Теоретичният изпит включва три нива. Първо кандидат-ловците държат тест и писмен и устен изпит, като за явяване на всяко следващо ниво трябва да бъде издържано предходното.Тестът съдържа 104 въпроса, съответстващи на темите от програмата за теоретична подготовка на бъдещите ловци, групирани по раздели на модулен принцип.Писменият изпит включва два въпроса от различни раздели на преподавания материал.Кандидатите, допуснати до устен изпит, защитават пред комисия отговорите, които са дали при развиването на писмените въпроси и теста.Само издържалите устната теоретична част имат право да се явят на практически изпит, който включва стрелба по силует на дивеч (заек) и стрелба по панички.Ловуването се разрешава на притежаващите членска карта и билет за лов, заверени за съответната календарна година. За всеки конкретен лов се издава и съответно разрешително за лов.", "date": "2017.08.03", "title": "3 780 души преминаха успешно изпит за ловци тази година"}
{"url": "https://news.bg/politics/gerb-naistina-iskat-da-se-boryat-s-koruptsiyata.html", "text": "Ние наистина имаме политическа воля и желание да се борим с корупцията. Това каза вицепремиерът и министър на външните работи Екатерина Захариева в сутрешния блок на bTV. Захариева коментира създаването на нов антикорупционен орган.Относно твърдението, че се запазва твърде високия праг от 150 хиляди лева несъответствие между декларираните доходи, Захариева изтъкна, че това е за период от 10 години, което прави 10-15 хиляди лева на година.Екатерина Захариева изрази несъгласието си с твърдението, че създаването на органа служи за отклоняване на вниманието от темата с реформата в прокуратурата. В тази насока вицепремиерът посочи, че този орган е в програмата за съдебна реформа.\"Знаете колко пъти се дават препоръки, даже имахме критики, че Народното събрание не успя да приеме закона\", констатира Захариева. Тя припомни, че имаме анализ на прокуратурата, имаме план за изпълнение на 90% от препоръките и ангажиментът и срокът е октомври месец.По думите й злоупотреби винаги са възможни. И най-перфектния закон да разпишем - ако тръгнеш с такава нагласа, винаги имаш възможност. Относно приетата управленската програма и визираните акценти - демографски проблеми, административната реформа, Захариева коментира, че тя е създадена на основата на предизборните програми на партиите в управляващата коалиция, на коалиционното споразумение и ангажиментите в него и разбира се развитие на конкретни мерки.\"Има цели по всяка една от мерките. Акцентите са такива, каквито сме поели в предизборната си кампания - образование, по-високи доходи, икономическият ръст чрез административната реформа, която е изключително важна. Всичките министерства вече започнахме да работим, в моето министерство, например сме готови с няколко законодателни инициативи. На подзаконова нормативна база вече сме на фаза обществено обсъждане. Работим по отношение на външната политика една от мерките вече е изпълнена - това е подписване на Договора за приятелство и добросъседство\", посочи вицепремиерът Захариева.Тя открои борбата с корупцията като един от основните приоритети на предизборната кампания.Относно задържаната българка с обвинение за пропаганда в Турция, Захариева уточни, че тя може да получи от 1 до 5 години затвор.Министърът уточни, че все още не разполага със списъка от 70 лица със забрана за влизане в Турция.", "date": "2017.08.03", "title": "ГЕРБ наистина искат да се борят с корупцията"}
{"url": "https://news.bg/world/sanktsiite-na-sasht-narushavat-yadrenata-sdelka-sopna-se-iran.html", "text": "Иран обяви, че наложените от САЩ нови санкции нарушават условията по ядреното споразумение между Ислямската република и световните сили. Техеран обеща \"съответен и пропорционален\" отговор, информира Ройтерс.Припомняме, вчера американският лидер Доналд Тръмп се подписа под законопроекта за налагане на санкции на Русия, Иран и Северна Корея. Тръмп предупреди, че има пропуски в закона и ще тласни Русия и Китай към по-тясно сътрудничество с КНДР и Ислямската република.Техеран многократно заяви, че ще внесе жалба в органа, който следи за изпълнението на сключеното през 2015 г. ядрено споразумение.\"\", каза заместник-министърът на външните работи на Иран Абас Аракчи в интервю за държавната телевизия, цитиран от ИСНА.Докато Русия реагира на санкциите с експулсиране на американски дипломатически персонал, Иран няма дипломатически отношения или преки търговски контакти със САЩ, така че опциите са ограничени.Аракчи поясни, че отговорът на Техеран ще бъде \"разумен\".Основната цел на САЩ с тези санкции е да унищожи ядреното споразумение, смята той и добави, че определено няма да действат по такъв начин, че да се въвлекат в политиката на американското правителство и на Тръмп.Той призова европейците да не позволяват на американския държавен глава да унищожава ядреното споразумение.", "date": "2017.08.03", "title": "Санкциите на САЩ нарушават ядрената сделка, сопна се Иран"}
{"url": "https://news.bg/world/sasht-zabraniha-na-amerikantsite-da-patuvat-do-kndr.html", "text": "САЩ наложиха забрана на гражданите си да пътуват до Северна Корея, информира АФП.Решението на Държавния департамент е продиктувано от смъртта на американски студент, който беше осъден на каторга в КНДР по време на туристическо посещение.Забраната, която влиза в сила от 1 септември, е въведена след предупреждение на официални представители, че има \"сериозен риск\" от задържане в Пхенян по време на посещение в азиатската държава. Департаментът пояснява, че визита в Северна Корея представлява \"непосредствена опасност за физическата сигурност\" на американските граждани.\"\", пише във Федералния регистър на американското правителство за рестрикцията.Още през миналия месец стана ясно, че САЩ ще наложат подобна забрана след смъртта на американския студент Ото Уормбиър.22-годишният студент от Вирджинския университет почина през юни, след като беше задържан в КНДР по обвинения в кражба на пропаганден плакат от хотел. Той беше осъден на 15 г. тежък труд, но по-рано тази година беше върнат в САЩ в мистериозна кома и впоследствие почина.Новата забрана ще остане в сила една година, освен ако не бъде отменена по-рано от държавния секретар Рекс Тилърсън.При някои случаи ще има изключениe, свързани с пътуване на журналисти или с хуманитарна дейност.Около 5000 западни туристи посещават КНДР всяка година. Една седмица обиколка в Северна Корея струва около 2000 долара. Повечето туристи в тоталитарната държава са китайци.", "date": "2017.08.03", "title": "САЩ забраниха на американците да пътуват до КНДР"}
{"url": "https://news.bg/crime/vseki-treti-proveren-shofyor-v-nesebar-s-akt.html", "text": "За периода от 28 юли до 2 август полицаите в Несебър съставиха общо 310 акта и 228 фиша за установени .В хода на специализирана полицейска операция за безопасността на движението по пътищата и срещу битовата престъпност полицаите са проверили общо 623 превозни средства и 851 лица.5 от актовете са били съставени за управление на МПС след употреба на алкохол с концентрация над 1.2 промила или наркотични вещества. 11 акта са съставени за управление на МПС след употреба на алкохол с концентрация под 1,2 промила, но над допустимата концентрация от 0.5 промила. За този период са установени и 6 неправоспособни водачи.3 акта за управление на МПС без сключена застраховка \"Гражданска отговорност\". Съставени са и 92 акта за други нарушения на Закона за движение по пътищата.В хода на операцията са установени и 131 нарушения на Закона за българските лични документи. За тези нарушения са съставени 131 акта.Наложените глоби по фиш са 228.", "date": "2017.08.03", "title": "Всеки трети проверен шофьор в Несебър - с акт"}
{"url": "https://news.bg/world/rusiya-obyavyava-zona-za-deeskalatsiya-na-sever-ot-grad-homs-v-siriya.html", "text": "Руското министерство на отбраната и опозицията на Сирия са се съгласили да създадат нова зона за \"деескалация\" на север от град Хомс, съобщи говорителят на министерството Игор Конашенков, цитиран от Ройтерс.Примирието ще започне официално в 12 часа днес, коментира Конашенков.Новата зона за деескалация ще включва 84 селища, населени с над 147 000 души, допълва той.", "date": "2017.08.03", "title": "Русия обявява \"зона за деескалация\" на север от град Хомс в Сирия"}
{"url": "https://news.bg/comments/vreme-e-za-nov-uchitelski-sabor.html", "text": "В министерството на образованието работят усилено въпреки летните жеги. Вероятно искат да докажат, че ефективност е възможна дори при 35-градусови температури.Тази демонстрация трябваше да подкрепи идеята за . Тя, както знаем, е свещена и досега никой не се беше осмелил да я пипне. Eкипът на новия министър на образованието го направи и беше моментално \"охладен\" от недоволството на учители, родители и работодатели.Главният аргумент на Красимир Вълчев и подчинените му бе задържането на децата от маргиналните общности в училище. Той е абсолютно несъстоятелен и създава усещането за ново дискриминационно решение, взето уж за да спре отпадането на ромските деца от системата. Всички знаем, дори без да сме образователни експерти, че предложението нямаше да спре този отлив. А обяснението, че дългото откъсване от учебния процес, предизвиквало забравяне на материала от \"малцинствените\" ученици и ги демотивирало, дори не е смешно. Налага се да припомним баналната констатация, че не може да бъде забравено нещо, което не е било запомнено. Освен това проблемът с присъствията е целогодишен и няколкото учебни дни в началото на юли или започването на учебната година на 1 септември няма да променят нагласите.След като и работодателите обявиха идеята за несъстоятелна, образователните експерти извадиха нов заек от ръкава - . Това вече прилича на отчаяние. Ами да направим яслите задължителни и да се свърши. Така ще обхванем ромските деца едва ли не от люлката, ще ги привлечем в системата и когато станат на 10-12 години няма да отпадат (или да се \"женят\"), макар до този момент да са били \"избутвани\" от клас в клас, както се изрази и самият министър.Изобщо всякакви гимнастики с ваканциите и задължителната предучилищна открояват абсолютното безсилие. Защото, дори да ги обхванеш, заплашвайки да отнемеш на родителите им най-милото (социалните помощи), не можеш да ги мотивираш да останат в клас. Тези общности никога не са показвали интерес към учебния процес, няма да се случи и занапред.Но докато бягаме да събираме ромчета по гетата, можем да изтървем и малкото останали мотивирани да учат деца. Защото на родителите отдавна им е писнало от малоумни реформи и все по-често гледат \"навън\", към страните, в които се работи за тези, които искат да учат. И рано или късно емигрират. Тези отпаднали от системата деца министерството няма как да спре. Освен, ако след някое време не ни изненада с нова идея - да прати екипи на \"терен\" в чужбина, които да убеждават родителите да върнат децата си в родните училища.Освен това важно е не само да събереш ученици, но и да ги задържиш, а това вече зависи от други обстоятелства - какво и как учиш. Този аспект, който всъщност е и най-важният, незнайно защо остава на заден план, докато стихийно се опитваме да съберем отпадналите от системата ученици.Междувременно, докато все още се вихреше спора за продължителността на ваканциите, бяха оповестени и . И с тях много се бърза, въпреки че на практика приемът за новата учебна година приключи. А виси въпросът със спорното учебно съдържание, който явно обаче не е приоритетен. Ясно е, че това е опит да се намали напливът към най-желаните училища за сметка на по-неатрактивните. Но е ясно също, че всеки родител, който има амбицията детето му да се образова качествено, ще направи всичко по силите си, за да го постигне.Добре, три години уседналост. И с това можем да се справим, имаме опит с детските градини и списъците, в които се включваха децата едва ли не с раждането им. Ще трябва да започнем по-рано с промяната на адреса по местоживеене. Освен това все пак има четири възможни групи по прием и допълнителни критерии, които отварят вратички към компромиса.Новите критерии просто ще увеличат натиска върху директорите и ще създадат възможност за задълбочаване на корупционните практики, които съществуват открай време. Различията в нивата на училищата се задълбочават с годините, но с уседналост няма да бъдат преодолени. Защото точно в образователното министерство едни от тях се лансират и печелят проекти, които им дават възможност за обновяване на материалната база и допълнителна квалификация на учителите, а други дори нямат физкултурен салон.Да не говорим и че миграционните процеси се задълбочават и това е резултат от липсата на работа, а не от масовото желание да се живее в голям град. В тези райони, които стават все повече, решенията на министерството са на практика неосъществими, защото трудно могат да се съберат ученици дори за добрите местни училища.Всъщност за какво е тази активност по никое време в МОН? За да се създават правила, в които отново исканията на работещите в гилдията и родителите нямат място? Дали големият проблем в началния курс например е замяната на шестицата с усмивка или звездичка, когато децата мъкнат ежедневно 15-килограмови раници? Дали един допълнителен изпит за тези, които са отсъствали системно от часовете и нямат оформена оценка по даден предмет, е разумен компромис или официализирана глупост? Освен това болезнен остава въпросът с делегираните бюджети, които според едни са дали известна финансова автономност на учебните заведения, но според други свеждат училищната дейност до борба за ученици, която толерира пренебрежението към учебния процес и агресията. Да не говорим, че уби малките училища. Най-доброто, което могат да направят в МОН в момента, е да спрат да \"генерират\" идеи.Или е време за нов учителски събор? Тези мероприятия ги можем, а и \"Легендите\", които пяха на предишния, вероятно са свободни.", "date": "2017.08.03", "title": "Време е за нов учителски събор "}
{"url": "https://news.bg/world/ispaniya-velikobritaniya-i-evropol-razbiha-mrezha-za-trafik-na-irantsi.html", "text": "Испанската полиция, подкрепяна от британските си колеги и Европол, разби международна престъпна мрежа, замесена в трафик на иранци, информират от Европейската полицейска служба.Трафикантите са прехвърляли ирански граждани с пътнически самолети на Острова. Мрежата е действала в град Малага, Южна Испания, и е използвала страната като транзитна държава.Организацията е изисквала от всеки мигрант по 25 000 евро за фалшиви испански паспорти, документи за пътуване, за трансфер и настаняване на крайните им дестинации.Общо 101 души са задържани. Властите в Испания са арестували 14 членове на бандата в Малага, както и други 42-ма, които са обвинени в продажба на испански документи на представители на организацията на цена от 500 до 3000 евро. 44 иранци са арестувани на различни европейски летища с фалшиви паспорти. Лидерът на организацията е задържан на летище \"Хийтроу\" преди да избяга в Бразилия.Разследването е продължило една година.Иззети са паспорти, компютри, принтери, оръжия и над 1300 евро във валута, както и други неща.", "date": "2017.08.03", "title": "Испания, Великобритания и Европол разбиха мрежа за трафик на иранци"}
{"url": "https://news.bg/crime/mitnicharite-na-kalotina-hvanaha-5-tona-surovina-za-heroin.html", "text": "Митническите служители на Митнически пункт Калотина задържаха 5 тона оцетен анхидрид - прекурсор за производство на хероин. Това е най-голямото количество суровина за направата на хероин, което е задържано на границите ни през тази година.По случая е установено, че вчера, 2 август, на Митнически пункт \"Калотина\" е пристигнал товарен автомобил с хърватска регистрация, управляван от гражданин на Босна и Херцеговина. Автомобилът пътувал през България в посока Турция.По документи камионът превозвал 32 палета соларни панели от хърватска фирма. Пратката била насочена към получател в Турция.Товарното превозно средство обаче е било селектирано за рентгенова проверка, при която митническите служители забелязват, че в каросерията има стока с необичайна плътност.При последвалата щателна проверка митничарите открили в товарното помещение на камиона, между соларните панели, пет пластмасови контейнера. Петте съда били с вместимост 1 000 литра всеки. Контейнерите били пълни с безцветна течност с остър мирис на оцет.От веществото са взети проби за лабораторен анализ като предварителните данни отчели, че намереното вещество е оцетен анхидрид.Оцетният анхидрид има приложение в индустрията и най-вече в кожарската промишленост, но също така е прекурсор за производство на хероин. От задържаните 5 тона оцетен анхидрид могат да бъдат произведени 2 тона хероин. Самата стойност на прекурсора на пазара е ниска - около 1 700 лв. на тон.По случая е образувано е досъдебно производство под надзора на Окръжната прокуратура в София. Очаква се прокуратурата да повдигне обвинение на шофьора на товарния автомобил за контрабанда на прекурсор. С обвинителния акт прокуратурата ще поиска и задържането на водача за срок до 72 часа.", "date": "2017.08.03", "title": "Митничарите на \"Калотина\" хванаха 5 тона суровина за хероин"}
{"url": "https://news.bg/world/uikiliyks-razkri-hakerski-shemi-na-tsru.html", "text": "\"Уикилийкс\" публикува нови документи от Vault 7, които съдържат информация за хакерски инструменти на ЦРУ от проекта Dumbo, съобщават руски медии.Те разкриват, че разузнавателната служба има инструмент за контрол над уеб камери и разстройване на видеозаписи. Целта е физически достъп до атакувани компютри по време на операции на ЦРУ.Инструментът позволява установяване, контрол и манипулация на уеб камери и микрофони, атакувайки компютри с операционна система Microsoft Windows.\"Уикилийкс\" публикува първите документи от проекта Vault 7 още през март.", "date": "2017.08.03", "title": "\"Уикилийкс\" разкри хакерски схеми на ЦРУ"}
{"url": "https://news.bg/crime/protestirat-politsaite-v-blagoevgrad.html", "text": "Серията от регионални протести на служители в системата на МВР продължава. Днес протестират полицаите в Благоевград.Полицаите в Благоевград са се събрали пред сградата на Областната дирекция на МВР в града. Те протестираха в обедната си почивка - от 12.05 до 12.55 часа. Органите на реда настояват за поред път за по-големи възнаграждения.Според областният председател на синдикалната федерация на служителите в МВР Илия Велев се окачвало в града да се съберат около 100 служители в МВР - полицаи, гранични полицаи, пътни полицаи и пожарникари. \"Категорични сме в нашите искания и мисля, че ще се стигне до някакво решение\", добави пред БНР Велев.Пред сградата на ОДМВР в града обаче се събраха повече полицаи. Те обявиха исканията си - увеличение на заплатите, считано от 1 юли, частична промяна в Закона на МВР, а от месец март догодина - изцяло нов закон за МВР. Полицаите в града обявиха, че условията им на работа са \"жалки\".Припомняме, вчера, 2 август, над 100 полицаи се събраха в знак на протест в Ямбол. На 25 юли протестираха полицаите в , а на 20 юли - във . На 18 юли полицаите показаха недоволството си под прозорците на сградата на МВР в София.Серията от регионални протести на полицаите е продължение на  на служителите в системата на МВР  5 юли пред сградата на парламента в София.Униформените искат подобряване на условията на труд, пари за и по-високи възнаграждения. Освен това СФСМВР се обяви за изготвянето на изцяло нов Закон за МВР, защото старият такъв само задълбочавал бюджетния дефицит в системата.", "date": "2017.08.03", "title": "Протестират полицаите в Благоевград"}
{"url": "https://news.bg/crime/sadat-opravda-perata-za-svinskite-opashki.html", "text": "Съдът оправда Петър Низамов с прякор Перата по обвинението, че незаконно е арестувал мигранти. Решението е окончателно, съобщиха от Бургаския окръжен съд.Окръжните магистрати потвърдиха мнението на Районния съд, че Перата е невинен по обвиненията, че на 10-и април миналата година в близост до село Евренозово, община Малко Търново, е арестувал незаконно трима афганистанци, като ги е вързал с т.нар. \"свински опашки\".Съдът е преценил, че разпознаването на Низамов от афганистанците е извършено не на живо, а по снимка, което е незаконно. В протоколите за разпознаване пък липсват имена и подписи на полицаи. Междувременно стана ясно, че същите афганистанци са в неизвестност от юни 2016 година.Другите разпитани свидетели също не са посочили Перата като човека, връзвал хората. Съдът е категоричен, че те са задържани незаконно, но по никакъв начин не е доказано, че именно Низамов е извършил това.Решението за оправдаване на Петър Низамов по обвинението за т.нар. \"граждански арест\" е окончателно.Междувременно Низамов е с мярка за неотклонение \"постоянен арест\" заради агресивно поведение към оператор по време на протест срещу циганския терор.Малко по-късно от Окръжния съд в Бургас представиха мотивите за потвърждение на оправдателната присъда на Петър Низамов по делото с имигрантите. Той е невинен за противозаконно лишаване от свобода на трима граждани на Република Афганистан - А. И., Д.Д. и С.С. Низамов е невинен и за притежание на наркотични вещества.Въззивният съдебен състав споделя напълно извода на първата инстанция за недоказаност по безспорен начин и на обвинението, че подсъдимият Петър Н. е държал наркотичното вещество - коноп.Окръжен съд - Бургас потвърди, че част от доказателствата са компрометирани.Решението на Окръжен съд - Бургас е окончателно. Повече за мотивите на въззивната инстанция от страницата на съда: http://212.122.172.40/Actove/nak2/VNOHD-414-17-R.htm", "date": "2017.08.03", "title": "Съдът оправда Перата за \"свинските опашки\""}
{"url": "https://news.bg/world/kitay-nastoyava-za-namalyavane-na-naprezhenieto-na-koreyskiya-poluostrov.html", "text": "Китайският външен министър Ван И призова за намаляване на напрежението на Корейския полуостров и допълни, че Китай вече явно осъди последния тест за изстрелване на ракети от Северна Корея, съобщава Ройтерс.\"Що се отнася до скорошното изстрелване на ракетите в Северна Корея, което отново е в нарушение на резолюциите на Съвета за сигурност на ООН, Китай вече ясно изрази нашата опозиция\", съобщи Ван И на пресконференция в Пекин.\"В същото време призоваваме и всички страни да не предприемат действия, които да доведат до ескалация на напрежението\", коментира той на регионални срещи в Манила.КНДР се похвали в събота, че е проведен още един успешен тест за междуконтинентална балистична ракета, която доказва своята способност да удари САЩ.Американският държавен секретар Рекс Тилърсън, който също присъства на регионалния форум на АСЕАН в Манила, се очаква да настоява Китай и други страни в региона да предприемат по-строги действия срещу Северна Корея.Във вторник Тилърсън повтори, че Вашингтон се е опитал да убеди Северна Корея да се откаже от програмите си за ракети и ядрени оръжия чрез мирен натиск и че не е търсен колапс на режима на Ким Чен-ун.Ван допълва, че се надява всички страни да се движат напред чрез диалог, за да намерят бързо решение, което да е насочено към проблемите, свързани със сигурността.", "date": "2017.08.03", "title": "Китай настоява за намаляване на напрежението на Корейския полуостров"}
{"url": "https://news.bg/society/tselevi-otpusk-za-vsichki-osinoviteli-iskat-ot-asotsiatsiya.html", "text": "Осиновителите и на деца над 5-годишна възраст да имат право на целеви отпуск. За това настояват от Българска асоциация \"Осиновени и осиновители\". Неправителствената организация иска да се направят законови промени, с които да се осигури на всички родители, които осиновяват деца, в следосиновителния период да прекарат колкото е възможно повече време с детето си.В момента около 2500 деца чакат своето ново семейство, съобщи психологът Величка Дошева от Българската асоциация \"Осиновени и осиновители\" пред БНР.Осиновените деца в България са все по-малко, става ясно от статистиката. По данни на Агенцията за социално подпомагане през 2011-а 720 деца без родители са намерили дом, като са били осиновени. През 2016 година са осиновени едва 550 деца.Според нея намаляването на броя на осиновяванията у нас не е свързано с това, че процедурата е бавна, а повече с факта, че децата, които търсят ново семейство, са на възраст над 4-5 години.Не мога да кажа, че проблемът е толкова в бавната процедура. Ако мога да направя сравнение, процедурата по осиновяване във Франция е 9 месеца, а в България е накъде около 4 месеца проучването и времето до вписване в регистъра на чакащите за осиновяване.Има няколко фактора, които влияят върху това родителите наистина по-малко да осиновяват. Единият е, че децата, които са за осиновяване, много често вече са над 5 години. Изключително трудно е, когато детето е над 5 години да се адаптира. От институцията или от приемната грижа, когато влезе в едно семейство, започват истинските трудности. Родителите нямат възможност да бъдат за дълго време и постоянно с тях, тъй като децата от институцията или от приемната грижа веднага тръгват на детска градина.Психологът подчерта, че осиновените деца имат болезнена нужда от сигурност, както и от време, за да се приспособят към новата среда. Това е много трудно, ако за родителя осиновител няма предвиден отпуск за отглеждане на дете. От Асоциацията настояват пред институциите, че е необходимо да се осигури възможност за осиновителите на деца и над 5 години да има отпуск за полагане на грижи за новия член на семейството.Много важно е за едно дете, което е осиновено, да бъде изключително подкрепяно и то да бъде сигурно, че няма да бъде изоставено отново, подчерта Дошева.\"И тъй като може би най-вероятно детето е живяло доста време изолирано, то няма необходимия ресурс да се справи с предизвикателствата на социалната среда. И тук вече идва много сложният фактор за това, че родителите, които осиновяват дете на възраст над 5 години, нямат целеви отпуск, който да прекарат известно време с детето и да бъдат в непрекъснато и постоянно общуване. За тези деца е жизнено необходимо те да бъдат постоянно с родителите си, за да почувстват тази сигурност, че няма да бъдат изоставени.Запитана за твърдението, че осиновяванията намаляват за сметка на разрастването на приемната грижа, Величка Дошева отказа да коментира приемната грижа. Колкото по-бързо се случват законовите промени - облекчаване на кандидат-осиновителите - и да има подпомагане, съпричастност към осиновителите, смея да твърдя, че толкова по-скоро тези проблеми ще бъдат разрешени. В момента си мисля, че много малко е подкрепата за осиновителите и кандидат-осиновителите в България. Голям проблем е именно този отпуск, което е най-важно за децата, и невъзможността им те да прекарват пълноценно време с родителите си.", "date": "2017.08.03", "title": "Целеви отпуск за всички осиновители искат от асоциация"}
{"url": "https://news.bg/world/galabite-vinovni-za-razvodite-v-indoneziya.html", "text": "Увеличаването на молбите за развод в част от Индонезия е причинено от  любовта на мъжете към гълъбите, съобщава Джакарта поуст.Служител в религиозния съд в Пубалинга в провинция Централна Ява съобщава, че в канцеларията са получили 90 молби за развод през юли. Това е огромно увеличение сравнено с молбите от юни, които били едва 13.Според Нур Афла, чиновничка в съда, повечето от вносителите на молби за развод са съпруги, които изтъкват, че причините за исканата раздяла са финансови. Техните мъже били твърде пристрастени към гълъбите.Състезанията с гълъби са изключително популярни в Индонезия. Хората са привлечени от възможността да спечелят бързи пари от залаганията и надеждата, че ще продадат добра състезателна птица за хиляди рупии.Афла казва, че жените се дразнят, защото съпрузите им прекарват по цял ден с гълъбите вместо със семействата си.Финансовите проблеми влошават нещата: \"В Пубалинга има много работещи жени, докато повечето мъже са безработни. По-голямата част от мъжете в крайна сметка се превръщат в \"пилоти\". В Индонезия \"пилотът\" не лети със самолет, а с гълъби, обясни Афла.Хазартът със залагане на птици води само до допълнителни финансови бедствия.Индонезийка споделила пред Джакарта поуст, че много по-често се случва мъжът й да й иска пари за цигари, отколкото да и даде пари от спечелено състезание. ", "date": "2017.08.03", "title": "Гълъбите виновни за разводите в Индонезия"}
