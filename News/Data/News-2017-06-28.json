{"url": "https://news.bg/politics/dost-pritesnitelno-e-che-agresiyata-e-sred-nepalnoletnite.html", "text": "Езикът на омразата звучи от парламентарната трибуна, а в българското общество се настанява агресията, включително сред непълнолетните.Това заявиха от партия ДОСТ във връзка с побоя, нанесен на членове на семейството на заместник-главния мюфтия.От партията осъждат акта на насилие, породено от нетолерантност към различния.\"Притеснителното в случая е и това, че по последна информация от медиите нападатели са 15-16-годишни тинейджъри. Изобщо в българското общество се настанява агресията като форма на поведение, в това число и сред непълнолетните.\" - се казва в позицията на ДОСТ.\"Свидетели сме на опасен феномен. Езикът на омразата в България се чува от най-високата трибуна - тази на българския Парламент. В обществото има проекция на езика на омразата като политически почерк на управляващите, наложен, разбира се, от ключовите националисти, определени в официални документи на Съвета на Европа за фашисти. В България езикът на омразата е институционализиран, защото политическите му носители са на власт като коалиционни партньори на ГЕРБ.\" - се казва още в текста.В заключение от ДОСТ задават въпроса \"дали всъщност 2017-та не е политическо средновековие в България, а не демокрация и не евроатлантизъм\".", "date": "2017.06.28", "title": "ДОСТ: Притеснително е, че агресията е сред непълнолетните "}
{"url": "https://news.bg/int-politics/asad-vzel-na-seriozno-preduprezhdenieto-na-tramp-za-himicheskite-orazhiya.html", "text": "Предупреждението на американския президент Доналд Тръмп към сирийското правителство да не извършва атака с химически оръжия изглежда е проработило. Това обяви шефът на Пентагона, цитиран от \"Франс прес\".\"Изглежда те приеха предупреждението сериозно\", коментира Джеймс Матис, имайки предвид режима на сирийския президент Башар Асад.Говорителят на Белия дом Шон Спайсър предупреди в понеделник, че ако \"Асад извърши нова смъртоносна атака, използвайки химически оръжия, той и неговите военни ще платят тежка цена\".Предупреждението дойде, след като американското разузнаване било засякло подозрителна дейност във военновъздушната база, използвана за извършването на химическата атака в началото на април в град Хан Шейхун.\"Смятам, че президентът, говорейки за тези приготовления, каза колко на сериозно ги взимаме ние. Той искаше да ги разубеди\", изтъкна Матис пред журналисти в Брюксел, където се намира за среща на министрите на отбраната на страните членки на НАТО.При химическата атака на 4 април в Хан Шейхун, който е контролиран от сирийски бунтовници и опозиционери на Асад, бяха убити най-малко 87 души, включително много деца, като снимки на загинали и страдащи жертви предизвикаха възмущение по целия свят.Вашингтон предприе ответен удар с крилати ракети дни по-късно срещу военновъздушната база Шейрат, което беше първото пряко действие на САЩ срещу сирийския режим, който отрича всякакво използване на химически оръжия.Когато бил запитан откъде знае как е сработило предупреждението на Тръмп, Матис изтъкнал: \"Те не го направиха\", имайки предвид факта, че никаква химическа атака не е била извършвана от понеделник насам.Същевременно той предупреди, че \"химическата програма на Асад далеч надхвърля едно летище\".", "date": "2017.06.28", "title": "Асад взел на сериозно предупреждението на Тръмп за химическите оръжия "}
{"url": "https://news.bg/finance/sds-zove-pravitelstvoto-da-ne-si-gubi-vremeto-s-keshovite-razplashtaniya.html", "text": "Решението разплащанията над 1 000 лв. да минат само по банков път ще обслужи изцяло интересите на банките, а не на гражданите. Това решение щяло да нанесе удар върху малкия и среден бизнес.Това стана ясно от декларация на СДС по темата. В нея ръководството на СДС посочва, че ако се въведе това решение, само от транзакции по картите на гражданите, 15-те банки в България ще печелят годишно по минимум 500 млн. лева.Сините изразиха мнение, че предложението разплащанията над 5 000 лв. да се правят само по банков път са приемливи. \"Но всички идеи за слизане под този праг, не са съобразени с реалностите в България и интересите на гражданите\", допълват те.Според СДС сумата от 5 000 лв. може да се намали само ако се намали и тавана за таксите по банковите карти и таксите по междубанковите разплащания.Десните са категорични, че когато България влезе в Еврозоната, така или иначе ще трябва да се съобрази с наложените там правила и прагове за разплащания по банков път. В този контекст, СДС призова правителството да работи в посока влизането на страната ни в Еврозоната, а не да си \"губи времето\" с подобно проекти.", "date": "2017.06.28", "title": "СДС зове правителството да не си губи времето с кешовите разплащания"}
{"url": "https://news.bg/politics/za-reversiven-interkonektor-nastoyava-radev-pred-johanis.html", "text": "България и Румъния споделят обща цел за усъвършенстване и разширяване на енергийната и транспортна инфраструктура, която свързва двете държави и ще работят за изграждането на нови мостове и фериботни връзки през река Дунав, които да насърчат контактите между хората и бизнеса. Това беше общата позиция на президентите Румен Радев и Клаус Йоханис, които разговаряха днес в Букурещ. Българският държавен глава е на официално посещение в Румъния.Българският държавен глава заяви, че за повишаването на енергийната сигурност на страната ни е важно интерконекторът, свързващ газопреносните мрежи на България и Румъния, да бъде реверсивен и да позволява пренос на природен газ и в двете посоки. \"Тази междусистемна връзка е част от бъдещия енергиен коридор по оста Север-Юг. Това ще гарантира много по-голяма свобода на взимане на решения, по-голяма сигурност и най-важното - ниски цени\", каза още Румен Радев.Увеличаването на двустранния стокообмен, който достига 3.9 млрд. евро през 2016 г. и на туризма, са ясен знак за възходящата тенденция в двустранните отношения, беше посочено на срещата. Утре президентите на България и Румъния ще открият в Букурещ Румънско-български бизнес форум, по време на който ще бъдат обсъдени перспективите за последващо развитие на инвестиционното сътрудничество.Румен Радев и Клаус Йоханис потвърдиха стремежа на България и Румъния да задълбочат своето партньорство в рамките на ЕС. Двете държави споделят общи позиции по редица теми от европейския дневен ред и ще си сътрудничат за успешното провеждане на своите председателства на Съвета на ЕС - България през 2018 г. и на Румъния през 2019 г.Обща е позицията, че и България, и Румъния са изпълнили още от 2011 г. всички критерии за членство в Шенгенското пространство и това трябва да бъде признато от всички държави-членки.По време на срещата е откроено и доброто двустранно сътрудничество в сферата на сигурността. \"Съвместните усилия, които полагат България и Румъния в борбата с нелегалната миграция и охраната на външните граници на ЕС, борбата с глобалния тероризъм и участието в редица учения на нашите Въоръжени сили, са ясен пример за общия ни принос за повишаването на сигурността и стабилността на Балканите\", посочи президентът Румен Радев.В отговор на журналистически въпрос след края на срещата, за това кои елементи от борбата с корупцията на румънския модел биха били приложими у нас, държавният глава заяви, че този модел е доказал своята ефективност на практика, както с издадените осъдителни присъди за корупция, така и с възстановените за държавата средства. \"Най-важното е че Румъния е успяла да създаде единен орган с ясни функции за борбата с корупцията по високите етажи на властта\", посочи българският президент.Румен Радев добави, че всяка държава има своите специфични особености и ние не можем да копираме директно даден модел, защото структурата на съдебната система в Румъния е различна от нашата. \"Но ние трябва да вземем тези водещи принципи, които да направят така, че значително да се снижи нивото на корупция в България. Имам подкрепата на президента Йоханис и ще продължим да обменяме опит в тази важна сфера\", коментира още Румен Радев.Помолен да коментира двустранното сътрудничество с Румъния в сферата на отбраната, президентът беше категоричен, че когато държавата ни се стреми към привличането на инвестиции, по-висок икономически ръст и по-добър стандарт на живот, трябва да гарантира и по-добра сигурност и увереност на своите граждани като член на НАТО.В отговор на журналистически въпрос, че България може да се ориентира към покупката на изтребител, който не е в производство, президентът подчерта, че \"това не са кренвирши, за да бъдат ей така произведени, те се произвеждат по поръчка\". Трябва да се прави и разлика между новопроизведени самолети и такива, произведени преди повече от 30 години, добави още президентът Румен Радев.", "date": "2017.06.28", "title": "За реверсивен интерконектор настоява Радев пред Йоханис"}
{"url": "https://news.bg/euronews/70-ot-evropeytsite-ochakvat-poveche-v-zdraveopazvaneto.html", "text": "Повече от 70% от европейските граждани очакват ЕС да прави повече в сферата на здравеопазването. Правомощията на европейско ниво наистина са ограничени, но не винаги е необходимо законодателство, за да се подобри състоянието на здравеопазването. Това е мнението на българският евродепутат Андрей Ковачев.Европейската комисия например подкрепя страните-членки чрез финансиране през европейските структурни и инвестиционни фондове и здравната програма на ЕС, чийто бюджет е 450 млн. евро за периода 2014-2020 година\"Инициираната от българския евродепутат от ГЕРБ д-р Андрей Ковачев Група от евродепутати за достъп до качествено здравеопазване бе домакин на конференция на тема \"Бъдещи сценарии за ЕС: ролята на здравеопазването\". Събитието събра на едно място представители на Европейската комисия, националните министерства на здравеопазването, членове на Европейския парламент от основните политически групи, организации на гражданското общество, съсловни и пациентски организации, както и други заинтересовани страни.Участниците обсъдиха добавената стойност на Европейския съюз в сферата на здравеопазването и бъдещите възможности за сътрудничество на европейско ниво на фона на публикуваната преди няколко месеца \"Бяла книга за бъдещето на Европа\".\"Здравето е предпоставка за просперитет. Растеж и заетост не са възможни без здрави европейски граждани\", посочва Ковачев.Според него да се игнорира проблема със здравните неравенства в ЕС би било не само икономически неефективно, но и политически опасно. Неравенствата са една от основните причини зад политическото недоволство, което тласка много граждани към популистки алтернативи. \"Европейският съюз трябва да подкрепя страните-членки, за да гарантираме, че всички европейски граждани имат равни възможности за достъп до качествени здравни услуги в своята страна\", подчерта в своето изказване Ковачев.Два от очертаните в стратегическия документ на Европейската комисия сценария предвиждат Европейския съюз да прекрати действията си в сфери, в които се счита, че носи по-ограничена добавена стойност или не е в състояние да изпълни обещаното. Това включва особено области като здравеопазването, които не са пряко свързани с функционирането на единния пазар.Участниците в конференцията се обединиха около посланието, че европейското сътрудничество в сферата на здравеопазването е довело до конкретни ползи за европейските пациенти и трябва да бъде продължено, като особено внимание бе обърнато на инструменти като директивата за трансграничните здравни грижи, Европейските референтни мрежи за редки заболявания, европейското сътрудничество за оценка на здравните технологии и други. ", "date": "2017.06.28", "title": "70% от европейците очакват повече в здравеопазването"}
{"url": "https://news.bg/int-politics/severna-koreya-iska-glavata-na-bivshiya-prezident-na-yuzhna-koreya.html", "text": "Северна Корея е издала заповед за екзекуцията на бившия президент на Южна Корея Пак Гън-хе и шефа на разузнаването по време на нейното управление заради заговор за покушение срещу комунистическия вожд Ким Чен-ун, като настоя Сеул да им ги предаде, съобщава \"Ройтерс\".Официозната новинарска агенция на Северна Корея изтъква, че \"разкрития показаха\", че Пак е дирижирала заговор за покушение на севернокорейското \"върховно ръководство\" през 2015 г. и в тази връзка Пхенян е наложил \"смъртна присъда на предателя Пак Гън-хе\".Агенцията не разкрива източника на разкритието, но японски вестник съобщи тази седмица, че Пак е одобрила през 2015 г. план за свалянето на севернокорейския комунистически режим на вожда Ким Чен-ун.Пак Гън-хе беше свалена от власт през март след разразил се корупционен скандал и в момента е в ареста в Южна Корея, докато тече съдебен процес.Южнокорейското разузнаване коментира, че новината за заговор за покушение срещу Ким Чен-ун \"е безпочвена\", като не са коментирали искането на Северна Корея за предаването на Пак и шефа на разузнаването по време на нейното управление.Японският вестник \"Асахи Шимбун\" написа в понеделник, позовавайки се на източник, запознат с политиката на Пак към Северна Корея, че била одобрила официално заговор за премахването на комунистическия вожд през 2015 г., като планът бил изпълняван от разузнавателната служба на Южна Корея.", "date": "2017.06.28", "title": "Северна Корея иска главата на бившия президент на Южна Корея"}
{"url": "https://news.bg/crime/izdirva-se-17-godishno-momiche-ot-dve-mogili.html", "text": "Полицията издирва 17-годишната Надежда Иванова.Момичето е в неизвестност от 21 юни, когато е напуснала дома си в Две могили, русенско.Надежда е висока около 165 см, с нормално телосложение, коса - тъмно кестенява, с дължина под раменете, очи - кафяви.Хората, които разполагат с информация за Надежда и нейното местонахождение, могат да помогнат, подавайки информация в полицията на телефони: (082) 882 488 - ОДЧ при РУ Две могили; (082) 882 316/319 - група \"Издирване\" в ОДМВР - Русе; тел. 112 или в най-близкото районно управление на МВР", "date": "2017.06.28", "title": "Издирва се 17-годишно момиче от Две могили"}
{"url": "https://news.bg/education/shest-gimnazii-stanaha-uchilishta-s-natsionalno-znachenie.html", "text": "След като през месец май Министерството на образованието и науката предложи 6 професионални гимназии да получат статут на училища с национално значение, днес правителството одобри това предложение.Припомняме, предложението на МОН беше за следните училища:Училище с национално значение е това училище, което дългосрочно изпълнява национална задача, възложена със заповед на министъра на образованието и науката, както и училище, в което се обучават ученици от много области. Всички заведения със статут на училище с национално значение са държавни и се водят към МОН.", "date": "2017.06.28", "title": "Шест гимназии станаха училища с национално значение"}
{"url": "https://news.bg/society/gotvyat-globi-do-2-mln-lv-za-operatori-narushili-pravilata-za-rouminga.html", "text": "Санкция от 50 000 до 2 000 000 лв. при нарушаване на новите правила за роуминга в Европейския съюз от страна на мобилните оператори, предвижда проект за изменение и допълнение на Закона за електронните съобщения.Той е , информационните технологии и съобщенията.Глобите засягат подаването на невярна информация във връзка с \"политиката за справедливо ползване\". Според новия регламент, при надхвърляне на определен обем от данни, ползвани в роуминг, операторът може да наложи ограничение върху потреблението или да определи допълнителна такса върху ползвания мобилен интернет в чужбина. Мобилните оператори са задължени да информират потребителите чрез текстово съобщение при достигане на лимита.Целта на промените в Закона за електронните съобщения е да се въведат ефективни и възпиращи санкции при нарушаване на разпоредбите на Регламента, с който от 15 юли 2017 година се премахват надценките на дребно за роуминг услуги в Европейския съюз. Новите текстове в закона гарантират балансирана политика по отношение на защита на правата на потребителите на роуминг услуги и на интересите на доставчиците на тези услуги в рамките на ЕС.", "date": "2017.06.28", "title": "Готвят глоби до 2 млн. лв за оператори, нарушили правилата за роуминга "}
{"url": "https://news.bg/world/kola-sas-sluzhiteli-ot-ukrainskite-spetssluzhbi-izbuhna-kray-donetsk.html", "text": "Автомобил със служители на Службата за сигурност на Украйна е избухнал в района на Донецк, като един служител е загинал и трима са били ранени, съобщават руските медии.Инцидентът е станал в Константиновския район край Донецк. От Службата за сигурност в Киев съобщиха, че загиналият е полковник Юрий Возний.Според украински медии щетите, които експлозията е причинила на колата, говорят за заложено взривно устройство.Уточнява се, че в автомобила са били служители на контраразузнавателния отдел на украинската служба за сигурност.Проруските сепаратисти от Донецката народна република (ДНР), които контролират района, където е била взривена колата, смятат, че взривяването на автомобила на украинската спецслужба може да е свързано с \"вътрешни боричкания\".\"Ние не сме участвали в това. Терористични атаки като отмъщение или каквото и да е друго, за разлика от Украйна, ние не организираме и не сме организирали\", коментира заместник-командирът на оперативното командване на ДНР Едуард Басурин.", "date": "2017.06.28", "title": "Кола със служители от украинските спецслужби избухна край Донецк"}
{"url": "https://news.bg/politics/protakat-pridobivaneto-na-nov-boen-samolet-trevozhi-se-radev.html", "text": "Това, което виждам във връзка с тези анкетни комисии, е ясен знак, че проектът за придобиване на нов боен самолет ще бъде протакан. Това заяви днес президентът Румен Радев пред журналисти в Букурещ във връзка с гласуваната по-рано през деня Държавният глава се намира на двудневно посещение в Ръмъния, като се срещна с президента Клаус Йоханис и с Президентът Радев обясни, че по време на  по темата за сигурността и нуждата от инвестиции в отбраната. По думите му \"всички знаем какъв е проблемът: необходими са инвестиции във въоръжените сили\". Радев посочи, че е получил уверение, че предвидените доклад и анализ са готови. Те обаче не са предоставени до този момент.Припомняме, вчера лидерът на БСП , в което пита държавния глава дали е получил доклада на изпълнителната власт със срок до 20 юни т.г.По въпроса за евентуалния избор на Грипен като тип боен самолет, Радев коментира, че в момента, когато служебното правителство е обявило резултатите на експертната група, веднага са започнали и критиките.\"Някои хора явно губят нервите си, когато се говори за силен единен орган за борба с корупцията\", заяви още президентът, запитан за , че не е бил допуснат до среща на държавния глава с кмета на град Свищов. \"Няма как да бъдеш изгонен от нещо, щом не си бил поканен. И Цветан Цветанов трябва да свиква с мисълта, че български политици могат да се срещат свободно и в негово отсъствие\", допълни още Румен Радев.В отговор на въпрос дали \"схемите около НДК\" застрашават подготовката за Българското председателството на Съвета на ЕС през първата половина на 2018 г., държавният глава подчерта, че \"президентството не е институцията, която посочва схемите\". \"Така не можем да продължаваме да се готвим за това председателство. Председателството на Съвета на ЕС означава доверие към страната, прозрачност и върховенство на закона\", каза още президентът.", "date": "2017.06.28", "title": "Протакат придобиването на нов боен самолет, тревожи се Радев"}
{"url": "https://news.bg/education/sazdavat-ekipi-za-zadarzhane-i-zapisvane-na-detsata-v-uchilishte.html", "text": "Във всяко населено място с училище до 20 август ще бъдат сформирани екипи, които ще работят за записване на всички деца в детска градина или училище.Проектът има за цел да задържи в образователната система деца и ученици в задължителна предучилищна и училищна възраст, съобщават от МОН. Проектът предстои да бъде утвърден от Министерски съвет.В екипите ще участват представители на регионалните управления на образованието, на градини и училища, на общините и службите за социално подпомагане и дирекциите на МВР.В населените места, където няма ресурс за създавани на екипи, ще бъдат командировани служители от друго място.Механизмът е необходим, защото преодоляването на проблема с преждевременното напускане на образователната система изисква интегрирана политика и ангажираност на всички ведомства и институции, свързани с образованието.По данни на Националния статистически институт през учебната 2015/2016 всеки седми ученик между 15 и 18 години не е в училище.Основните причини са свързани със социално-икономически фактори, институционални проблеми, миграция, фактори на местоживеенето и жилищната среда, етнокултурни фактори и други.", "date": "2017.06.28", "title": "Създават екипи за задържане и записване на децата в училище"}
{"url": "https://news.bg/crime/ustanoviha-napadatelite-na-semeystvoto-na-zamestnik-glavniya-myuftiya.html", "text": "Повдигнати са обвинения на две момичета във връзка с вчерашния инцидент в района на кв. \"Свобода\".След като бе докладван случая в Софийска районна прокуратура, на две момичета на 15 и 16 година са им повдигнати обвинения и им е наложена мярка \"Надзор от инспектор Детска педагогическа стая\".Вчера две момичета на 16 и 20-годишна възраст станаха обект на агресия. Други две момичета и едно момче се приближили към тях и ги ударили. След сигнала на място веднага се е отзовал полицейски екип, пред който пострадалите разказали за случилото се. Нападнатите момичета са дъщери на Бирали Мюмюн, един от заместниците на главния мюфтия.Една от двете версии, по които работи Столичната полиция, е, че нападението е в резултат на това, че двете момичета са били със забрадки.ДПС остро осъди поредната проява на ксенофобия. Мустафа Карадайъ е възмутен от побоя, такъв случай създавал лоша репутация. Няма да спрем да призоваваме за толерантност, подчерта лидерът на ДПС.Има ли държава, която да защитава правата и свободите на своите граждани, попита той. ДПС призова ГЕРБ да поеме отговорността си като управляваща партия и да накаже виновниците.", "date": "2017.06.28", "title": "Установиха нападателите на семейството на заместник-главния мюфтия"}
{"url": "https://news.bg/society/myuftiystvoto-obvinyava-i-polititsi-i-medii-za-napadenieto-na-dvete-momicheta.html", "text": "Главно мюфтийство се възмущава от нападение над безпомощните момичета в центъра на София вчера. В третия ден от свещения празник на мюсюлмани Рамазан Байрам беше извършен поредния акт на агресия и насилие на ислямофобска основа, се съобщава в позиция на мюфтийството.Мюфтийството изтъква, че нападението е станало само защото жертвите са носили забрадки. В официалната си позиция, Главно мюфтийство остро осъжда този акт на насилие породен от омраза към исляма. Според тях, пряка отговорност за това престъпление носят политиците, политическите фракции, медиите, журналистите, учените, които насаждат етническа и религиозна омраза в родината ни, за да спечелят политически, икономически и финансови дивиденти.Това е резултат от безнаказаността на онези, които преди 6 години атакуваха молещите се пред единствената софийска джамия и запалиха молитвените килимчета. Това кощунство вероятно е свързано и с факта, че лице явен национал-популист е председател на органа към министерския съвет, който отговаря за етническата политика. В обществена среда в която крайни националисти дърпат бабички на границата, ислямофобските нападения са закономерен резултат, смятат от мюфтийството.\"Случилото се на 27 Юни 2017г. ще остане в съвременната българска история като едно черно петно и по пътя на Евро-председателството ще бъде препъни камък. Това нападение не е хулигански акт, а е много тревожно явление на което държавата трябва да каже спри!. Ако държавата и компетентните институции не вземат адекватни и конкретни решения за преустановяването на ислямофобската вълна в България, мюсюлманската общност е силно притесненa, че може да се подпали етническото килимче от чийто дим да се засегнат всички мирни граждани на Републиката\", допълват от Главно мюфтийство.От Главно мюфтийство призовават най-напред българската общественост да застане против настъплението на национал-популизма и ислямофобията.", "date": "2017.06.28", "title": "Мюфтийството обвинява и политици и медии за нападението на двете момичета"}
{"url": "https://news.bg/health/kmetat-na-pomorie-si-iska-voenniya-sanatorium.html", "text": "\"Затова ли събрахте хората, за да начертаете едно светло бъдеще на болница, с неясно настояще и тъмно минало? Това е поредната подигравка с Поморие, поморийци и историята на Анхиало.\" Това заяви кметът на Поморие Иван Алексиев пред новия управител на бившия Военен санаториум д-р Крантев.Въпреки, че поводът за срещата им беше организираното събрание-пресконференция за откриването на клона на МБПЛР \"Вита\" - Велинград в Поморие, Военният санаториум беше главна тема на срещата.По думите на Крантев болницата се руши и имала нужда от 3 млн. лв. за ремонт и още 2 млн. за оборудване и инвентар. Той акцентира върху парадокса, че велинградското дружество е с капитал от 800 хил. лв., а поморийската лечебница била оценена на 9 млн. лв. Отпуснатите през 2016 г. средства в размер на 1 млн. лева за ремонт се оказали крайно недостатъчни.От изказването на Крантев стана ясно, че новият клон на болницата всъщност няма разрешение да работи като болница. За това Крантев обвини здравният министър Николай Петров. Според обвинението на Крантев като бивш началник на ВМА Петров изразил становището за отпаднала необходимост на санаториума, а сега като здравен министър било възможно той да възпрепятства издаването на разрешение за извършване на лечебна дейност.В отговор на това кметът на Поморие Иван Алексиев посочи, че болницата отдавна е била в това състояние. \"Вие сте болница, имате разрешение за долекуване и в момента обвинявате здравния министър, че няма да ви даде разрешение за лечение? Къде бяхте до сега 6 месеца? Сега ли установихте, че инфраструктурата е загинала, сега ли чак установихте, че болницата не е с отпаднали нужди?\", запита реторично той.Крантев обясни, че вече се търси качествен и квалифициран персонал за болницата, въпреки че към момента са подадени над 115 заявления за работа. Част от уволнените вече били възстановени на работа. Крантев допълни и че за в бъдеще се планира щатните работни места да се повишат с 25 души.Стана ясно обаче, че след като Военния санаториум приеме статута на търговското дружество \"Вита\", той вече няма да има възможността да участва в Програмата за рехабилитация и профилактика на НОИ.", "date": "2017.06.28", "title": "Кметът на Поморие си иска Военния санаториум"}
{"url": "https://news.bg/crime/zadarzhaha-64-kg-amfetamini-na-dunav-most-2.html", "text": " Гранични полицаи задържаха шофьор на микробус, превозващ наркотици и прекурсори през Дунав мост 2.На ГКПП Дунав мост 2 Видин-Калафат при влизане в страната е спрян за проверка микробус \"Рено\" с полска регистрация. В хода на инспекцията граничните полицаи открили 64.008 кг амфетамин в чували и 990 л прекурсори в туби. Установено е, че прекурсорът е оцетен анхидрид, използван за произвеждане на хероин.По случая в ГПУ- Видин е образувано досъдебно производство за контрабанда и държане на наркотици и прекурсори. Уведомена е окръжната прокуратура.Шофьорът, управлявал товарния автомобил, който е български гражданин, е задържан първоначално за 24 часа в ГПУ-Видин, днес мярката му е удължена до 72 часа. Предстои да бъде внесено искане за определяне на постоянна мярка за неотклонение \"задържане под стража\" спрямо него.ГДГП и ГДБОП продължават съвместно процесуално -следствените действия по случая.", "date": "2017.06.28", "title": "Задържаха 64 кг амфетамини на Дунав мост 2"}
{"url": "https://news.bg/int-economics/neidilichno-za-germanskata-ikonomika.html", "text": "На пръв поглед всичко изглежда добре: германската икономика е нараснала през 2016 г. с 1,9%, безработицата е на най-ниското си ниво от десетилетия, постъпленията от данъци растат, а министърът на финансите се оправя без нови задължения. Също и фирмите гледат оптимистично, а тяхната продукция - от автомобили и машини до фармацевтични продукти - се продава отлично в чужбина. Накратко: икономиката се развива толкова добре, че дори се чуват призиви за намаляване на данъците, други пък се опасяват от възможно прегряване на германския мотор.Разпадаща се инфраструктураВ същото време страната има един много сериозен проблем: пътищата, мостовете и училщата са в окаяно състояние. Това е централен недостатък в Германия - до този извод достигна експертна комисия, проучило състоянието на обществената инфраструктура в страната по поръчение на икономическото министерство.Всеки ден по пътищата на Германия се образуват средно по 1900 задръствания, е изчислил автомобилният клуб ADAC. Не минава ден без закъснели или отменени влакове. Родителите на всяко десето дете остават без място в детска градина - въпреки, че по закон им се полага такова. А 1041 обществени къпални са или затворени, или са застрашени от затваряне.\"Обществените разходи бяха съкратени, много от обществените услуги бяха жертвани в името на икономиите или бяха приватизирани. Отчисленията бяха увеличени, въведени бяха и нови потребителски такси\", се оплакват представители на сндикатите, чиято оценка също е залегнала в заключенията на експертната комисия.Не достигат средства за образование?Германия инвестира значително по-малко в сферата на образованието, отколкото всяка друга страна от Организацията за икономическо сътрудничество и развитие (ОИСР) - клуб на 35 сравнително богати страни. Те харчат за образование средно по 5,2% от БВП, а Германия - едва 4,3 процента.Още по-сериозни са разликите по отношение на дигиталната инфраструктура, най-вече бързия интернет. В страните от ОИСР оптичните кабели, които дават възможност за 10 пъти по-бърз трафик, съставляват средно 20 процента от цялата широколентова мрежа. Водещи в това отношение са Япония и Южна Корея с около 75% оптични кабели. Много добре стоят също и скандинавските и балтийските страни. Германия, която има амбиции да е водеща в дигитализацията на индустрията, е далеч назад с едва 1,6 процента дял на оптичната мрежа. В международни изследвания за конкурентоспособността на икономиката Германия се срива надолу и вече е извън първите 10 страни по този показател.Добре известно е, че гласоподавателите не се ръководят само от сухите данни за икономиката - също толкова важно за тях е личното им благополучие. В момента много германци наистина имат добри доходи, а заплатите бяха индексирани с 2 процента през последните 3 години. Но това повишение дойде след дълъг период на стагнация по отношение на заплатите: през периода 2000 - 2011 година реалните доходи на германците дори спаднаха с 1,8% (след отчитане на инфлацията), докато датчани, британци, американци или французи получиха увеличения между 10 и 16 процента.Средната класа се топиТова най-сериозно тревожи представителите на средната класа, която от 30 години се свива. \"Хората със средни доходи биват изцеждани\", пишат авторите на доклада по темата, изготвен от Института за труда и квалификацията към университета Дуисбург-Есен. В същото време расте броят на онези, които печелят или много-по-малко, или значително над средните доходи. \"Като цяло това показва растящото неравномерно разпределение на доходите\", посочват изследователите.Германия има един от най-големите в ЕС сектори с ниско заплащане на труда - 23 процента от всички трудещи се работят за малко пари. В страни като Италия, Франция, Дания или Финландия делът им е по-малко от 10 на сто, а в Белгия и Швеция дори под 5 процента.Данните за безработицата също не казват цялата истина. Официално през май 2017 г. в Германия е имало 2,5 млн. души без работа - най-ниското равнище от 1991 насам. В същото време 6,2 млн. души разчитат на държавни помощи - основно хора, които не могат да се издържат сами, и децата в такива семейства. След приемането на социалната реформа през 2005 година, известна като \"Агенда 2010\", делът на получателите на социални помощи не намаля така бързо както този на безработните в страната.Много са въпросите, които ни интересуват в годината на изборите в Германия. Трябва ли правителството да започне да влага повече пари в инфраструктурата и образованието, или да изчака до следващата рецесия? Трябва ли да бъдат намалени данъците, за да разполагат гражданите реално с повече пари? И какво става със \"социалната справедливост\", която е водеща тема за германските социалдемократи в предизборната им кампания?Всички тези въпроси, свързани с преразпределението на обществените средства, остават на заден план в сравнение с друг един много оспорван дебат за разходите, които прави държавата: от средствата, заделяни за бежанците и мигрантите, през цената за отказа от ядрена енергия до еврооблигациите и възможно опростяване на гръцките дългове. Всички това също би натоварило допълнително германските данъкоплатци.", "date": "2017.06.28", "title": "Неидилично за германската икономика"}
{"url": "https://news.bg/economics/evropeyskiyat-energien-sayuz-i-ruskite-gazovi-proekti.html", "text": "Център за изследване на демокрацията, представя становище на тема - Европейският енергиен съюз и руските газови проекти: Енергийни избори и европейска енергийна сигурност.на Индустриалните федерации на КТ \"Подкрепа\" и КНСБ - членове на Европейската федерация на индустриалните работници - IndustriAll European Trade Union, индустрията се обедини срещу , съобщиха от КНСБ. 11 браншови организации от двата най-големи синдиката - . Те са категорично против рестриктивните мерки, породени от решението на Европейската комисия за емисиите от големите горивни инсталации, което пряко засяга българската индустрия.Равнището на несигурност в световната икономическа, и в частност енергийна, политика се увеличи многократно през последното десетилетие. Това важи с особена сила за геополитизирания европейски газов сектор, в който желанието на Европейския съюз да изгради единен вътрешен интегриран и ликвиден пазар се сблъска с разнопосочните интереси на отделните страни-членки и с желанието на Русия да запази влиянието си, особено в Източна Европа.България, като една от най-зависимите страни от руските газови доставки, се озова в окото на бурята, която кризата в Украйна допълнително усложни.За да се избегнат бъдещи грешки със сериозни финансови последици за страната, като примерите за проектите \"Белене\" и \"Южен поток\", България трябва да има ясна политика ориентирана към приоритетите договорени в Европейския съвет и добро знание за мотивите и действията на останалите играчи в тази сфера.Най-съществените неизвестни в този смисъл идват от руския газов монополист Газпром. Въпреки, че руският газов гигант се представя като независима компания, конкурираща се наравно на европейските пазари, той е доказал в миналото, че често служи като едно от най- добрите оръжия на кремълската външна и икономическа политика. В своя последен анализ за Атлантическия съвет на САЩ, Газовите игри на Кремъл: последствия за европейската политика, който беше представен по време на кръгла маса на 28 юни 2017 г. в Центъра за изследване на демокрацията, руският енергиен анализатор, Иля Заславски, развива различни сценарии за алтернативите пред Европейската комисия спрямо Газпром и Русия. Анализаторите на Центъра от своя страна представиха възможностите и рисковете пред българската енергийна политика.Изследването на Атлантическия съвет на САЩ демонстрира негативното въздействие върху енергийната сигурност на Европа от евентуалното построяване на газопроводите, Северен поток-2 и Турски поток. Според него, и двата проекта са политически мотивирани и представляват огромно предизвикателство за последователността на европейската и българската политика за диверсификация и интеграция на пазарите. Ако бъдат построени, двата газопровода ще нарушат както крехката икономическа и политическа стабилност на Украйна, така и вътрешното единство на Европейския съюз.Анализът предлага конкретни препоръки за правителствата на САЩ и ЕС за избягване на негативните последици:Подготвяне на независим анализ от група газови експерти в сътрудничество с Главна дирекция \"Енергетика\", Главна дирекция \"Търговия, развитие и международно сътрудничество\", върху финансирането на Северен поток 2 и свързаната инфраструктура в Русия и Европа. Проучването трябва да засегне всички гледни точки към правната и регулаторна рамка за осъществяването на проектите на Газпром в Европа. Провеждането на разследване от страна на Европол в сътрудничество с националните разузнавателни служби на страните-членки на ЕС и САЩ за нерегламентирани въздействия на Газпром в ЕС.Публикуването на препоръки от страна на Главна дирекция \"Енергетика\" и \"Конкуренция\", които ЕС да използва при преговорите с Газпром за Северен поток-2 и Турски поток, които ще имат за цел да потвърдят ангажимента на руския газов гигант да изпълни търговските си споразумения за доставка и транзит на природен газ през Украйна след 2019 г.Налагане на допълнителни санкции от страна на ЕС и САЩ спрямо Русия, ако Газпром се опита да изолира Украйна от възможността й да купува природен газ от Западна Европа, наруши транзитния си договор със страните-членки на ЕС или ако разшири военната си намеса в Източна Украйна.В контекста на газовите спорове между ЕС и Русия, България има възможност да подобри енергийната си сигурност и да намали цената на енергийните ресурси за националните потребители. Неизгодните условия по газовите договори костват на страната повече от 3 млрд. лева за последното десетилетие, средства от които българските граждани биха могли да се възползват в други сфери.Заиграването с големи газови проекти, върху решенията за които България няма възможност за влияние, като Турски поток и опитите за възраждане на Южен поток под формата на нов газопровод отклонява вниманието на политиците и обществеността от истинските проблеми пред българския газов сектор, а именно липсата на либерализация, огромните рискове пред сигурността на доставките и забавянето на стратегическите проекти за диверсификация.Освен газовата диверсификация, факторите изискващи най-сериозно внимание за гарантиране на енергийната сигурност на страната, както са дефинирани от Международния индекс на рисковете пред енергийната сигурност остават енергийната бедност, енергийната интензивност и липсата на механизми за добро управление и взимане на стратегически решения.", "date": "2017.06.28", "title": "Европейският енергиен съюз и руските газови проекти"}
{"url": "https://news.bg/bulgaria/saab-ne-spirame-gripen-ochakvame-skoro-pregovori-s-pravitelstvoto.html", "text": "Компанията-производител на бойните самолети Gripen - Сааб, заяви, че няма да спре производството им и че има производствен капацитет да отговори на търсенето на клиентите си.Във връзка с дискусиите в публичното пространство около избора на боен самолет за българските военновъздушни сили от шведската компания изпратиха до медиите позиция, в която се казва, че \"изтребителят Gripen C/D на шведската компания Сааб е най-модерният боен самолет, който е на въоръжение днес\".Изявлението е подписано от Даниел Боестад, вицепрезидент на компанията и ръководител за Gripen в Централна и Източна Европа.\"Сааб има добре разработена и устойчива програма за производство на Gripen. В момента Сааб произвежда нови изтребители Gripen E за военновъздушните сили на Швеция и Бразилия.\" - посочват от компанията.Припомняме, този вид самолет беше класиран на първо място сред предложените оферти, разгледани от назначеното от президента Румен Радев служебно правителство.\"Очаква се преговорите между България и Швеция да стартират в близкото бъдеще. Сааб ще произведе нови изтребители Gripen C/D за България и ще достави първия боен самолет в срок от 18 месеца след подписването на договора.\" - се казва още в изявлението.\"Изтребителят Gripen e напълно съвместим с НАТО и е на въоръжение в държавите-членки на НАТО Чехия и Унгария. Чешките и унгарските изтребители Gripen са изпълнили редица мисии по \"Ер полисинг\" над Балтийските държави и Исландия.\" - посочват от Сааб. В Чехия и Унгария обаче сделките за закупуване на Gripen събудиха ", "date": "2017.06.28", "title": "Сааб: Не спираме Gripen, очакваме скоро преговори с правителството"}
{"url": "https://news.bg/int-politics/obvineniya-v-koruptsiya-pri-izbora-na-gripen-v-ungariya-i-chehiya.html", "text": "Изборът на самолети Gripen в Чехия и Унгария е свързан с корупционни практики, в които са вложени 12.6 милиона евро. Сред замесените лица са премиерите на Унгария - Виктор Орбан, и на Чехия - Милош Земан.Това се казва в анализ на Световната фондация за мир, осъществен в рамките на програма за Посочва се, че сделките са обект на разследване от страна на шведската прокуратура.\"Скоро след присъединяването си към НАТО Чешката република и Унгария започнаха процедури по придобиване на нови изтребители, които да заменят остарелите руски самолети. Във всеки случай, Gripen, произвеждан съвместно от шведската компания Saab и британската BAE, беше избран сред конкуриращи се претенденти, сред които американският US F-16 - смятан за фаворит.\" - се казва в анализа.Посочва се, че са последвали обвинения в корупция, основана на мрежа от агенти, наети от BAE Systems, за да подкупват политици, които да повлияят при взимането на решенията в полза на Gripen.Общата стойност на сделката в Чехия е 750 милиона долара, а н Унгария - 924 милиона. Общата сума за комисионни на вербуваните политици и експерти е не по-малка от 12.6 милиона.Сред замесените лица са унгарският премиер Виктор Орбан и чешкият му колега Милош Земан.Чешкият сенатор Михаел Зантовски от Гражданския съюз алармира, че през 2002 г. са му предлагани 10 милиона крони, за да гласува партията му в полза на Gripen.\"Изглеждаше, че в Унгария ще спечели американският F-16у предпочитан от военните, но в последния момент Виктор Орбан промени позицията си и беше избран Gripen.\" - се казва в анализа.Доказателства за корупционно влияние изтъкват шведската телевизия SVT и австрийското списание \"Profil\". Цитират се полицейски разследвания, сочещи, че са били давани комисиони на политици в Чехия и Унгария.В Унгария прокуратурата не прведприема нищо, макар че е проведено парламентарно разследване. Оигиналната документация по сделката обаче изчезва мистериозно.Американски адвокати също отправят обвинения в корупция по отношение на сделките в Унгария и Чехия, посочвайки, че условията в конкурсите са били поставени така, че компаниите Boeing и Lockheed да нямат шанс да победят европейците.Британската служба за разследване на тежки измами Serious Fraud Office (SFO) започва разследване през 2004 г., обхващащо 8 държави.В резултат на разследването на SFO един от агентите на влияние - граф Алфонс Менсдорф-Пуили, през 2009 г. е обвинен в конспирация с цел корумпиране на правителствени фигури в Централна и Източна Европа (конкретно са посочени Чехия, Унгария и Австрия), за да се гарантира, че ще бъдат предпочетени самолетите Gripen.От своя страна шведската прокуратура продължава разследването на сделките с Gripen в Чехия, Унгария и Южна Африка.", "date": "2017.06.28", "title": "Обвинения в корупция при избора на Gripen в Унгария и Чехия"}
{"url": "https://news.bg/bulgaria/tsisterna-s-gorivo-se-preobarna-na-magistrala-maritsa.html", "text": "Цистерна с гориво се преобърна малко след 16 часа на автомагистрала \"Марица\" и се наложи движението да бъде спряно за около 5 часа, съобщи БНТ.Товарният автомобил е пътувал от Харманли в посока Пловдив. Малко след Димитровград е спукал гума, разбил е мантинелите и се е преобърнал в насрещното платно.Водачът не е пострадал сериозно, но е откаран в болница за наблюдение.На пътя се е изляла част от дизеловото гориво.За да обезопасят района, на място са пристигнали три пожарни.След като цистерната беше отстранена от платното, пътят беше обработен с пясък и почистен.", "date": "2017.06.28", "title": "Цистерна с гориво се преобърна на магистрала \"Марица\""}
{"url": "https://news.bg/politics/prezidentat-ukrepva-vrazkite-sas-sanarodnitsite-ni-v-chuzhbina.html", "text": "Укрепването на връзките на сънародниците ни в чужбина с България е приоритет на президентската институция, заяви днес държавният глава на среща с представители на българската общност в Румъния.В посолството ни в Букурещ президентът Румен Радев разговаря с ръководствата на Съюза на българите в Банат, Федерацията на българската общност в Румъния и с наши сънародници, които живеят в северната ни съседка.\"Благодаря ви, че продължавате да пазите нашата богата култура и история. Да бъдеш българин извън родината не е леко, но вие сте успели да съхраните своята идентичност и български дух вече няколко столетия\", заяви Румен Радев по време на срещата.Президентът Радев подчерта пред представителите на българската общност, че заедно със своя румънски колега президента Клаус Йоханис са потвърдили готовността на България и Румъния да работят за подобряване и разширяване на транспортните връзки между двете държави - за изграждането на нови мостове и фериботни линии през река Дунав, които да свържат хората, бизнеса и регионите от двете страни.По време на срещата държавният глава посочи пред сънародниците ни в Румъния, че страната ни ще работи последователно за възстановяване на възможността българската общност в Букурещ да има свой църковен храм, в който богослужението да се извършва на български език.От своя страна представителите на българските дружества в Румъния призоваха и за изпращането на още един учител по български език за местната българска общност. Направено беше предложение България да предприеме инициатива за превръщането на канторите на братята Евлоги и Христо Георгиеви в музей на Българското възраждане в Букурещ и на приятелските българо-румънски отношения.", "date": "2017.06.28", "title": "Президентът укрепва връзките със сънародниците ни в чужбина"}
{"url": "https://news.bg/politics/kompensirat-s-pari-politsaite-ostanali-bez-drehi.html", "text": "Полицаите, които останат без униформено облекло, ще бъдат компенсирани парично. Това реши вътрешната парламентарна комисия, която прие на първо четене предложенията на ГЕРБ в Закона за МВР.Заради множество обжалвания по Закона за обществените поръчки с предмет осигуряване на униформено облекло държавните служители не са получили работните си дрехи. Заради натрупани проблеми от 2012 с полицейските униформи се предлагали промените.Това създавало усещане, че държавата не се грижи за полицаите, по думите на Цветан Цветанов. Служителите били принудени със собствени средства да закупуват обувки и дрехи. Около 29 милиона ще струва компенсирането на полицаите. Нямало да се налага актуализация на републиканския бюджет според шефа на вътрешната комисия.С промените ще се създаде една справедливост в полицаите, коментира той. Според Иван Иванов от БСП предложенията са крачка в правилната посока. Имало страх в ГЕРБ новият вътрешен министър Валентин Радев да не посрещне полицейският празник с протест. Иванов поиска отговор дали ще се увеличат заплатите на служителите на реда.Цветанов вярва, че ще се намери начин за ръст на полицейските доходи в бюджета за 2018. Всичко е въпрос на разчети и анализи, вярва той.Припомняме, че в началото на месеца Синдикална федерация на служителите в МВР (СФСМВР) обяви, че е крайно необходимо да бъде актуализиран бюджетът на МВР за 2017 г. Премиерът Бойко Борисов пък каза,че парите за дрехи на полицаите за потънали в АЕЦ Белене. Полицаите се заканват за протест на професионалния им празник - 5 юли, ако не се решат проблемите им. Проектът мина единодушно в комисия.", "date": "2017.06.28", "title": "Компенсират с пари полицаите, останали без дрехи"}
{"url": "https://news.bg/regions/postoyanen-arest-za-mazha-obvinen-v-ubiystvoto-na-kolega-v-shumensko.html", "text": "Окръжната прокуратура в Шумен поиска мярка \"задържане под стража\" за 52-годишният Крум, който е обвиняем за убийството на свой колега край Шумен.До момента той беше в ареста за срок до 72 часа с постановление на наблюдаващия делото прокурор, след като беше обвинен в умишлено убийство.Припомняме, че на 25 срещу 26 юни в местността Смесе край Шумен във вилата на обвиняемия, след почерпка възникнал конфликт с между Крум и 41-годишния му колега Ст.Щ.Домакинът обвинил госта си, че му откраднал около 400 лева. Защото бил пиян, той забравил, че по-рано дал парите на дъщеря си.Нанесъл няколко удара на Ст.Щ., който побегнал. Пред вилата Крум продължил да го бие с юмруци и ритници. Смъртта на жертвата настъпила в резултат на тежка съчетана травма.", "date": "2017.06.28", "title": "Постоянен арест за мъжа, обвинен в убийството на колега в Шуменско"}
{"url": "https://news.bg/health/transplantiraha-cheren-drob-na-zhena-vav-vma.html", "text": "Специалисти от Военномедицинска академия извършиха поредна чернодробна трансплантация.Тежката операция продължи 7 часа. Интервенцията беше осъществена от екипа на проф. д-р Никола Владов, началник на Клиника по чернодробно-панкреатична и трансплантационна хирургия.Това е петата подобна оперция от началото на 2017 година.Оперираната жена била в крайна фаза на чернодробна недостатъчност, обявена по спешност в листата на чакащите.От ВМА изказват изключителната си благодарност към близките на донора, които въпреки трудния за тях момент, са се съгласили да дарят органите, благодарение на което е спасен човешки живот.", "date": "2017.06.28", "title": "Трансплантираха черен дроб на жена във ВМА"}
{"url": "https://news.bg/crime/obvinyavat-dvama-bivshi-predsedateli-na-kevr-v-prestapleniya-po-sluzhba.html", "text": "Специализирано звено \"Антикорупция\" привлече като обвиняеми бившите председатели на Държавната комисия за енергийно и водно регулиране - понастоящем КЕВР, Ангел Семерджиев и Светла Тодорова в престъпления послужба.Припомняме, че на 24 април 2017 г. СЗА образува досъдебно производство срещу длъжностни лица - членове на Комисията за енергийно и водно регулиране, за престъпления по служба.Светла Тодорова и Ангел Семерджиев са с мерки за неотклонение \"Подписка\".Продължава разследването и в насоките, обявени през месец април 2017 г., а именно действия на членовете на независимия регулатор по изпълнение на задълженията си за контрол по отношение на изпълнението на основни елементи от бизнес програмите на газоразпределителните дружества и дали действително направените инвестиции от тези дружества отговарят на заявените от тях и утвърдени от КЕВР. Изпълнението на тези задължения /контрол за съответствие на действително направени инвестиции в газоразпределителните мрежи със заявените в утвърдените от КЕВР бизнес планове/ има пряко отношение върху цената на газта за крайния потребител.Разследват се и действията на длъжностните лица от КЕВР при последното определяне на цените на газта, топлоенергията и водата /за София/, довело до значителен ценови скок за крайния потребител., включително наличието на действителна обоснованост на цените от страна на крупните енергийни доставчици.В хода на разследването са събрани доказателства, сочещи на престъпление по служба, извършено от бившия председател на ДКЕВР Светла Тодорова, от което могат да настъпят немаловажни вредни последици за крайните потребители на природен газ, изразяващи се в заплащане на по-високи цени от реалните.В периода 19 декември 2014 г. до 1 април 2015 г. Светла Тодорова е инициирала отмяната на Решение от 1 април 2014 г. на ДКЕВР, с което са изменени и намалени утвърдените с Решение от 26 ноември 2009 г. на ДКЕВР цени за пренос на природен газ през газоразпределителната мрежа и цени, по които да се продава газ на клиенти, присъединени към газоразпределителната мрежа.С цел да набави облага за \"Овергаз Изток\" АД, \"Овергаз Запад\" АД, \"Софиягаз\" ЕАД, \"Овергаз Юг\" АД, \"Овергаз север\" АД, \"Газинженеринг\" ООД, \"Прима газ\" АД, \"Каварна газ\" ООД, \"Комекес\" АД, \"Рила газ\" ЕАД, \"Промишлено газоснабдяване\" ООД, \"Камено-газ\" ЕООД, \"Неврокоп газ\" АД, \"Балкангаз 2000\" АД, \"Добруджа газ\" АД, \"Консорциум Варна Про Енерджи\" ООД, \"ЧТК\" АД, \"Костинбродгаз\" ООД, \"Свиленград-газ\" АД, \"Правецгаз 1\" АД, \"ТЕЦЕКО\" ЕООД, \"Ситигаз България\" ЕАД, \"Карлово Газ\" ООД, \"Кнежа газ\" ООД, \"Севлиевогаз - 2000\" АД, \"Си Ен Джи Марица ООД, Светла Тодорова не е изпълнила служебните си задължения.Тодорова не е свикала заседание на Комисията и не е предприела действия по откриване производство за изменение на цените за разпределение на природен газ и цените за снабдяване с природен газ от крайни снабдители. Поради това на Светла Тодорова е предявено обвинение за престъпление.Установено е при разследването, че на 20 януари 2011 г. \"Овергаз Инк\" АД е подало жалба до ДКЕВР срещу \"Булгартрансгаз\" ЕАД, за непредоставяне на достъп до газопреносната система и до ПГХ \"Чирен\". В задълженията на регулатора е разглеждане на жалби и произнасяне по тях в двумесечен срок.Въпреки, че Комисията е била сезирана надлежно, в периода 1 февруари 2011 г. - 30 март 2011 г. Ангел Семерджиев не е изпълнил служебните си задължения и не е предприел действия във връзка с постъпила жалба. Той е бил длъжен да внесе преписката за разглеждане в закрито заседание на Комисията, но не го е сторил. Освен това Семерджиев е нарушил служебните си задължения като не е осъществил контрол по спазване условията и реда за предоставяне на достъп до газопреносната мрежа от страна на \"Булгартрасгаз\", въпреки утвърдените Правила за предоставяне на достъп до газопреносната и /или газоразпределителните мрежи, приети с решение на ДКЕВР от 14 май 2007 г.От това могат да настъпят немаловажни вредни последици, изразяващи се във финансови щети и дестабилизиране на функциите на \"Български енергиен холдинг\" ЕАД, \"Булгаргаз\" ЕАД и Булгартрансгаз\" ЕАД, застрашаване на финансово-икономическата сигурност на енергийната система и заплаха за националната сигурност на страната. Поради това е ангажирана наказателната му отговорност за престъпление по служба, извършено от лице, заемащо отговорно служебно положение.", "date": "2017.06.28", "title": "Обвиняват двама бивши председатели на КЕВР в престъпления по служба"}
{"url": "https://news.bg/int-politics/obyaviha-novoto-lyavo-pravitelstvo-v-rumaniya-mnogo-ot-starite-ministri-ostavat.html", "text": "Председателят на управляващата Социалдемократическа партия в Румъния обяви състава на новото ляво правителство, като много министри от предходното правителство запазват постовете си, въпреки че са критикувани за слабо управление, съобщава \"Асошиейтед прес\".Ливиу Драгня, който оглавява социалдемократите, не може да бъде министър-председател заради присъда от 2016 г. за манипулиране на избори, но запазва контрола зад кулисите. Неговият съюзник, издигнатият за премиер Михай Тудосе, ще работи с много от министрите от кабинета на отиващия си министър-председател Сорин Гриндяну.Драгня уточни, че външният министър Теодор Мелешчану ще остане, както и вътрешният министър Кармен Дан и министърът на труда Лия Олгута Василеску, и двамата лоялни на Драгня.Социалдемократите и техните съюзници гласуваха против правителството на Гриндяну по време на вота на недоверие в парламента през миналата седмица, посочвайки, че то не е успяло да изпълни партийната програма.Парламентът ще гласува новия състав от 27 министри на правителството в четвъртък.", "date": "2017.06.28", "title": "Обявиха новото ляво правителство в Румъния, много от старите министри остават"}
{"url": "https://news.bg/world/eur20-mlrd-dupka-v-byudzheta-na-es-sled-brekzit.html", "text": "Напускането на ЕС от страна на Великобритания може да остави 27-те страни членки с 20 милиарда евро дупка в бюджета на съюза. Това предупреди еврокомисарят по бюджета Гюнтер Йотингер, цитиран от АФП.Йотингер призова блока да подобри разходната ефективност преди Великобритания да напусне ЕС през март 2019 г.\"\", каза Йотингер на пресконференция, на която разкри предложенията на комисията за бюджета.По време на управлението на Маргарет Тачър Великобритания успя да си спечели годишна отстъпка като част от приноса за бюджета на ЕС в размер на повече от 3 милиарда евро.Отделно еврокимисарят написа в блок за предложенията за бюджета, че \"в същото време ние трябва да финансираме нови задачи като отбрана, вътрешна сигурност...общата дупка следователно може да бъде два пъти по-голяма\".Бюджетът на ЕС за 2017 г. е 157,0 милиарда евро.Германският комисар поясни, че след Брекзит ЕС ще спести пари чрез премахване на всички отстъпки, на които се радват няколко държави членки.Според разпространявана информация ЕС ще настоява Великобритания да плати до 100 милиарда евро, за да изпълни ангажиментите си преди да напусне.", "date": "2017.06.28", "title": "€20 млрд. дупка в бюджета на ЕС след Брекзит"}
{"url": "https://news.bg/regions/davat-darzhavni-imoti-na-5-obshtini.html", "text": "С цел решаване на проблеми с местно значение, правителството реши 5 общини да получат имоти, които са публична и държавна собственост.Община Русе получава правото безвъзмездно да управлява имот в местността \"Текето\" край село Николово.Имотът е с площ 36.7 декара. Той представлява връзката язовирите \"Николово\" и \"Образцов чифлик\". След преглед на хидротехническите съоръжения община Русе ще може да възстанови проводимостта на речното легло, което се намира в предоставения имот.Община Мездра получава терен на улица \"Св. Патриарх Евтимий\" в града.Имотът е предоставен за обособяване на площадка за безвъзмездно предаване на едрогабаритни, опасни и други отпадъци от домакинствата.Община Харманли получава правото безвъзмездно да упражнява собственост върху гараж на площад \"Възраждане\", заедно със съответните идеални части от отстъпеното право на строеж.На община Плевен е предоставен имот от близо 20 дка, върху който има построени сгради. На мястото местната власт ще може да изгради приют за безстопанствени животни. Имотът се намира на улица \"Д-р Г. М. Димитров\" №106 в града.Правото на собственост върху два поземлени имота в местността \"Беляновец\" се прехвърля безвъзмездно на община Свищов. Имотите с обща площ 10 дка ще се използват за закриване и рекултивация на депото за твърди отпадъци.На областния управител на Пловдив се предоставя за управление имот, чийто статут правителството промени от публична в частна държавна собственост. Теренът от 2 дка в землището на Пловдив е с отпаднала необходимост за Агенция \"Пътна инфраструктура\".", "date": "2017.06.28", "title": "Дават държавни имоти на 5 общини"}
{"url": "https://news.bg/energy/industriyata-se-obedinyava-sreshtu-evrorestriktsiite-za-energetikata.html", "text": "Индустрията се обединява срещу , съобщиха от КНСБ. Това стана ясно след работна среща на Индустриалните федерации на КТ \"Подкрепа\" и КНСБ - членове на Европейската федерация на индустриалните работници - IndustriAll European Trade Union.11 браншови организации от двата най-големи синдиката - КНСБ и КТ \"Подкрепа\" се обединяват. Те са категорично против рестриктивните мерки, породени от решението на Европейската комисия за емисиите от големите горивни инсталации, което пряко засяга българската индустрия.Срещу еврорестрикциите са: Федерациите СФ \"Металици\", ФНС \"Миньори\", ФНСО \"Лека промишленост\", НСФ \"Метал - Електро\", НФТ \"Химия и индустрия\" при КНСБ и НФ \"Металургия\", Синдикална миньорска федерация, Синдикална федерация на машиностроителите и металоработниците, НФ \"Химия\", Федерация \"Лека промишленост\" и Федерация \"Атомна енергетика\" при КТ \"Подкрепа\".На срещата синдикалните организации обявиха, че са готови на общи действия, за да защитят българската енергетика.Припомняме, по-рано през деня синдикатите настояха за нови проверки за еконормите на чистотата на въздуха в централите на \"Марица-изток\".Повод за тяхното искане е приетите на 28 април т.г. от ЕС екологични правила, които принуждават българските топлоелектрически централи да харчат още пари за очистващи инсталации. Специален комитет с представители на 28-те държави членки гласува с квалифицирано мнозинство поправки в т.нар. Референтен документ с най-добри налични техники при големите горивни инсталации. При приемането на документа България и още 7 държави бяха против, но това не попречи новите правила да бъдат приети.", "date": "2017.06.28", "title": "Индустрията се обединява срещу еврорестрикциите за енергетиката"}
{"url": "https://news.bg/crime/vks-varna-v-burgas-deloto-sreshtu-bivshiya-kmet-na-tsarevo.html", "text": "След протест на Апелативна прокуратура - Бургас Върховния касационен съд върна делото срещу бившия кмет на Царево Петко Арнаудов за ново разглеждане в Бургаския апелативен съд.Припомняме, че на 30 ноември 2016 г. апелативните съдии потвърдиха оправдателната присъда на Арнаудов, произнесена от Окръжния съд Бургас на 28 март 2016 г.Бившият кмет е подсъдим за престъпление по служба, свързано с общинска собственост. Обвинението му е, че през 2005 г. е нарушил служебните си задължения с цел да набави облага за \"Петров Комерс 99\" ЕООД, продавайки му на занижена цена имот в Царево, който при това е публична общинска собственост.От деянието на Арнаудов са настъпили значителни последици за общината - за 137 800 лв. Това е разликата между продажната цена на имота и средната пазарна цена.Предстои насрочване на нова дата за разглеждане на делото в Апелативен съд - Бургас.", "date": "2017.06.28", "title": "ВКС върна в Бургас делото срещу бившия кмет на Царево"}
{"url": "https://news.bg/euronews/satrudnichestvo-i-otgovornost-retseptata-na-mariya-gabriel-za-opazvane-na-pchelite.html", "text": "Конференцията \"Пчели и биоразнообразие: нови възможности за сътрудничество\", проведена днес в рамките на шестото издание на Европейската седмица на пчелите в Европейския парламент, събра на едно място представители на европейските институции, пчелари от страните членки, земеделски производители, специалисти по опазване здравето на животните, неправителствени организации, учени и представители на индустриите, свързани с пчелите и биоразнообразието.Основната цел на форума бе да формулира препоръки за такова сътрудничество между заинтересованите страни, което да отразява интересите на всички в рамките на общата кауза за опазването на пчелите.При откриването на конференцията, българският евродепутат и кандидат за еврокомисар Мария Габриел, която организира специализираната седмица за трета поредна година, отбеляза необходимостта именно от засилване на сътрудничеството и споделяне на отговорността за по-добра грижа за пчелите и пчеларския сектор.\"Тазгодишното издание на Европейската седмица на пчелите се провежда под мото, в центъра на което е сътрудничеството. То е от ключово значение за отговор на предизвикателствата пред сектора, едно от които е особено важно - липсата на надеждни данни за причинителите на смъртността на пчелите. Това и другите предизвикателства представляват сериозен риск за биоразнообразието от една страна, а от друга страна могат да доведат до големи загуби за всички земеделски сектори. Ето защо е нужно да намерим колективни отговори, в коалиция с всички заинтересовани страни. По пътя напред трябва да ни води разбирането, че пчеларският и останалите земеделски сектори са взаимозависими и като такива е нужно да работят в синхрон с подкрепата на всички ни\", заяви Мария Габриел.Тя подчерта и необходимостта от по-голяма подкрепа на научно-изследователската дейност, подпомагаща целия процес по опазването на пчелите и развитието на сектора. Друга важна мярка е географското сътрудничество за споделяне на опит и добри практики, което би допринесло за общи действия със съседните на Европа региони. Стъпка в тази посока беше направена с поставянето на началото на диалог между пчеларите от държавите членки и тези от страни от Южното Средиземноморие.\"Наш дълг е да разгледаме различните позиции, за да създадем взаимно изгодно сътрудничество. В този процес е важно да дадем нужната подкрепа на пчеларския сектор, защото работата на пчелите е тиха и незабележима, а опрашването всъщност е от изключително значение за планетата ни. По-доброто разбиране на отделните позиции ще ни позволи обединение около общи решения\", наблегна още Мария Габриел.Подобно послание отправи във видео обръщение и комисарят по земеделие Фил Хоган. Според него пчелите са сред най-малките, но в същото време най-важни същества на планетата, имащи ключова роля за продоволствената сигурност, биоразнообразието и живота на планетата.", "date": "2017.06.28", "title": "Сътрудничество и отговорност - рецептата на Мария Габриел за опазване на пчелите"}
{"url": "https://news.bg/society/mzhg-publikuva-vsichki-danni-za-dvoyniya-standart-na-hranite.html", "text": "Министерството на земеделието, храните и горите публикува подробен доклад относно проверките за двоен стандарт на храни за българския и западноевропейския пазари, произведени от един и същ производител или предлагани под една и съща марка.Според извършените проверки и сравнителни анализи на констатираните различия в \"българските\" продукти и техните \"европейски\" аналози, става ясно, че има налични доказателства за разминаване в качеството на храните на българския и европейския пазар.От Министерството на земеделието, храните и горите посочиха, че за резултатите от проучването ще бъдат уведомени Националния център за обществено здраве и анализи и Комисията за защита на потребителите.От Германия и Австрия бяха закупени 31 продукта, а от България 30 техни аналози (разликата се получи поради факта, че в дните за вземане на проби от България един месен продукт отсъстваше от българския пазар). Пробите бяха разделени условно на пет големи групи:Оценката за съответствие протече в няколко етапа:- Съпоставка и анализ на информацията от етикетите на продуктите, предлагани в Западна Европа и в България и първоначален ценови анализ;- Органолептичен анализ на продуктите от сертифицирани експерти с доказан опит в областта на този вид изследване;- Физикохимичен анализ на всички видове продукти с цел съпоставка на информацията от етикетите с реалното количество на дадена съставка в продукта;- Сравняване на информацията от всички видове изследвания за българския продукт и неговия \"европейски\" аналог;- Допълнителни изследвания за възможна подмяна на съставки или необявено влагане на такива - анализ за наличие на:За лабораторните изпитвания бяха използвани следните лаборатории:- Национален център за обществено здраве и анализи (НЦОЗА) за физикохимичен анализ на шоколадови изделия, безалкохолни напитки и сокове и детски храни;- Националния диагностичен научноизследователски ветеринарномедицински институт (НДНИВМИ) за анализ на млечни продукти;- Изпитвателна лаборатория при Областна дирекция по безопасност на храните София град (ИЛ при ОДБХ София град) за анализ на месни продукти;- Изпитвателна лаборатория при \"СЖС България\" ЕООД, гр. Варна за анализ на месни продукти за наличие на чуждовидов (птичи и конски) протеин и соев протеин;- Изпитвателен център \"ГЛОБАЛТЕСТ\" ООД за анализ на съдържанието на какао в шоколадовите изделия.Всички посочени лаборатории са акредитирани от Българската служба по акредитация.За крайната преценка на лабораторните резултати са използвани допустимите отклонения, съгласно метода за анализ на съответен показател, а за преценка на съответствието на хранителната стойност са използвани насоки за Компетентните органи относно контрола на спазването на Регламент (ЕС) № 1169/2011 г. по отношение определянето на допустимите отклонения за хранителни стойности, обявени върху етикета.Обобщените резултати от всички видове анализи (етикети, органолептични, физикохимични и допълнителни анализи) за всяка група поотделно са:І. Резултати от анализа (констатирани различия) на групата \"месни продукти\". - съдържанието на натриев хлорид в \"българския\" продукт е с 3,18% по-малко сравнено с \"европейския\" и с 2,12% по-малко в сравнение с информацията на етикета- водно съдържание в % на \"българския\" продукт е с 3,2% по-високо, в сравнение с \"европейския\"- съдържанието на мазнини на \"българския\" продукт е с 1,72% по-малко сравнено с \"европейския\" и с 4,31% в сравнение с информацията на етикета- съдържанието на протеин в % на \"българския\" продукт е с 0,05% по-високо, в сравнение с \"европейския\" и с 3,25% в сравнение с информацията на етикета- съдържанието на мазнини на \"българския\" продукт е с 1,02% по-малко сравнено с \"европейския\" и с 0,24% в сравнение с информацията на етикета- съдържанието на натриев хлорид % на \"българския\" продукт е с 0,12% по-високо, в сравнение с \"европейския\" и с 0,17% в сравнение с информацията на етикетаІІ. Резултати от анализа (констатирани различия) на групата \"млечни продукти и маргарин\".- за един от видовете краве масло, съдържанието на мазнини в продукта, предлаган у нас е 82%, а в този от германския пазар - 80%;- при съпоставката на маргарина, който на външен вид е абсолютно еднакъв (освен разлика в грамажа) предлагания у нас е със 70% мазнини, а немския е с 80% мазнини;- съдържанието на въглехидрати на \"българския\" продукт е с 0,1% по-високо сравнено с \"европейския\" и с 0,2% по-ниско в сравнение с информацията на етикета- съдържанието на протеин в % на \"българския\" продукт е с 0,19% по-високо, в сравнение с \"европейския\" и с 0,2% по-ниско в сравнение с информацията на етикета- съдържанието на наситени мастни киселини на \"българския\" продукт е с 0,9% по-високо сравнено с \"европейския\" и с 4,3% по - високо в сравнение с информацията на етикета- съдържанието на въглехидрати % на \"българския\" продукт е с 0,46% по-ниско, в сравнение с \"европейския\" и с 0,31% по-ниско в сравнение с информацията на етикетаІІІ. Резултати от анализа (констатирани различия) на групата \"шоколадови изделия\".- в детски шоколадов десерт от една и съща търговска марка се наблюдават значителни разлики между съставките на двата етикета. В продукта от Германия се съдържат захар, декстроза и яйчен прах, а в продукта от България се съдържа захар, глюкоза, глюкозо-фруктозен сироп, яйца. Освен това в \"германския\" има мляко - 24% и тъмен (горчив) шоколад - 21%, докато в \"българския\" има мляко 21% и шоколад - 20%.- съдържанието на мазнини в % сравнено с обявено на етикета за \"българския\" продукт е 0,02% по-малко, а на \"европейския - по-малко с 0,31%- съдържанието на захари в % сравнено с обявеното на етикета за \"българския\" продукт е с 1,09% по-ниско, а за \"европейския\" - по-ниско с 1,95%- Съдържание на какао в % при обявено на етикета минимално съдържание от 30%, българският шоколад съдържа 8,68% повече, а немския - 4,67% повече какао- съдържанието на мазнини в % сравнено с обявено на етикета за \"българския\" продукт е 0,36% по-малко, а на \"европейския - по-малко с 0,44%- съдържанието на белтък в % сравнено с обявеното на етикета за \"българския\" продукт е с 0,42% по-високо, а за \"европейския\" - по-ниско с 0,11%ІV. Резултати от анализа (констатирани различия) на групата \"детски храни\".- съдържанието на белтък сравнено с обявено на етикета за \"българския\" продукт е 0,01% по-малко, а на \"европейския - с 0,15%- съдържанието на хранителни влакнини сравнено с обявеното на етикета за \"българския\" продукт е с 0,04% по-високо, а за \"европейския\" - с 0,02%- в газирана напитка от една и съща марка, продукта от немския пазар съдържа \"захар\" и \"въглеродна киселина\", а този, предлаган в България съдържа \"фруктозо-глюкозен сироп\" и \"въглероден диоксид\";- в плодовия сок от една и съща марка, продуктът от западноевропейския пазар е с обявено съдържание на 100% плод\", а този предлаган в България е с 97% сок от концентрат и 3% портокалов пулп;- съдържанието на кофеин в mg% сравнено с обявено на етикета за \"българския\" продукт е с 1,52 mg % по-малко, а на \"европейския - с 0,65 mg %. Реалната разлика в съдържанието на кофеина между българския и европейския продукт е 0,87 mg %- енергийното съдържание в kJ/100g за \"българския\" продукт е с 3 kJ по-високо, от това на \"европейския\" продукт.- съдържанието на захари в % в \"българския\" продукт е с 0,32 % по-ниско сравнено с \"европейския\" и с 0,39 % по-ниско сравнено с етикета- съдържанието на белтък в % в \"българския\" продукт е с 0,02 % по-ниско сравнено с \"европейския\" и с 0,03 % по-високо сравнено с етикета", "date": "2017.06.28", "title": "МЗХГ публикува всички данни за двойния стандарт на храните"}
{"url": "https://news.bg/world/ukrayna-se-vazstanovi-sled-kiberatakata.html", "text": "Украинското правителство обяви, че напълно е успяло да възстанови компютърните си мрежи след масираната кибератака, която засегна редица държави и компании по света преди ден, съобщава ДПА.Вирусът, който се е възползвал от пропуските в сигурността на най-използваната операционна система в света Microsoft Windows, бързо се разпространи тази седмица, парализирайки десетки компании в Европа и САЩ.\"\", се казва в съобщение на украинското правителство.Зловредният софтуер, който е свързван със семейство компютърни вируси \"Петя\" и за първи път е засечен през миналата година, заключва компютъра, като хакерите го отблокират, след като жертвата плати откуп в цифрова валута биткойн.Методът на плащане се възприема като дилетантски и води до спекулации, че целта на вируса е не да се спечелят пари, а по-скоро да се нанесат вреди.Украйна е най-засегнатата страна от вчерашното нападение. Вирусът удари банки, компании и правителствени учреждения. Следенето на радиацията в \"Чернобил\" трябваше да се осъществява ръчно, тъй като системите престанаха да работят.Премиерът на Украйна Владимир Гройсман описа атаката като \"безпрецедентна\".Хакерската атака е втора в рамките на два месеца. Подобен вирус, познат като \"Уонакрай\", засегна повече от 150 държави през май.", "date": "2017.06.28", "title": "Украйна се възстанови след кибератаката"}
{"url": "https://news.bg/euronews/predpriemacheskite-ekosistemi-v-evropa-dvigateli-za-inovatsii.html", "text": "\"Днес предприемаческите екосистеми в Европа работят добре. Дали обаче ще успеем да ги превърнем в двигатели за иновации, работни места и икономически подем ще зависи от подходящата регулаторна среда, отворена към иновации, както и от усвояването на дигиталните умения.\" коментира българският депутат от ГЕРБ/ЕНП Ева Майдел при участие в \"Net Futures 2017\" организиран от организацията Световен икономически форум на 28 юни 2017 г. в Брюксел.По време на двудневното събитието Ева Майдел даде началото на работна група на тема \"Засилване на дигиталните предприемачески екосистеми в Европа. Кои са ресурсите необходими за успех?\", а откриването на предходната работна група бе направено от заместник премиера на Белгия, Александър Де Кру.В нейните коментари Ева Майдел сподели: \"Важно е да свържем start-up сцената от София до Лисабон и от Валета до Хелзинки. Този формат ни дава възможност да изградим добра мрежа за обмяна на опит. Oсвен това, завършването на единния дигитален пазар в ЕС е най-силният стимул, който можем да дадем за Европейските предприемачи, така че техният успех да стане не само локален, но и глобален. \"Събитието събра специалисти в дигиталната сфера, представители на start-up екосистеми от цяла Европа, включително и България, успели предприемачи и високопоставени политици. В откриването на конференция участваха и други високопоставени Европейски политици, представители на Европейската комисия, и представители на компании като Гугъл и Ериксон. Българските start-up-и бяха представени от Саша Безуханова, в ролята и на инициатор на EDIT.bg, мрежа от над 300 предприемачи от домейна на дигиталните иновации, както и от представители на Български Бизнес Форум.Целта на събитието е да накара повече експерти и политици в Европа да подкрепят адекватно дигиталната икономика така, че да се даде на бизнесът нужните условия, за да използва възможностите на индустриалната революция. Дългосрочната цел на този форум е да създаде една голяма Европейска мрежа за обмяна на опит за стартиращи компании.", "date": "2017.06.28", "title": "Предприемаческите екосистеми в Европа - двигатели за иновации"}
{"url": "https://news.bg/int-politics/polski-opozitsioner-s-obvineniya-za-izmama.html", "text": "От прокуратурата в Полша обявиха, че са повдигнали обвинения на бившия лидер на мащабното антиправителствено движение за присвояване на средствата на движението и неверни твърдения в неговите финансови документи, съобщава \"Асошиейтед прес\".Бившият шеф на Комитета за защита на демокрацията Матеуш Кижовски и бившият ковчежник на движението бяха разпитани от прокурори в сряда в град Швидница, който се намира в югозападната част на страната.Говорителят на прокуратурата уточни, че обвиненията срещу Кижовски включват присвояването на около 121 хил. злоти (29 хил. евро) за ИТ услуги, които той не е предоставил. Според повдигнатите обвинения Кижовски го грози затвор до 8 години.Кижовски не е бил открит за коментар. Антиправителственото движение избра нов лидер по-рано през тази година.", "date": "2017.06.28", "title": "Полски опозиционер с обвинения за измама"}
{"url": "https://news.bg/economics/knsb-kani-borisov-i-stanishev-na-sreshta-za-spasyavane-na-balgarskata-energetika.html", "text": "КНСБ кани премиера Бойко Борисов и лидерът на ПЕС Сергей Станишев на спешна среща в Стара Загора за спасяване на българската енергетика. Това обяви в Кърджали лидерът на синдиката Пламен Димитров. Домакин на срещата ще бъде старозагорският кмет Живко Тодоров.След среща с екоминистъра Нено Димов, проведена по-рано днес, разбрахме, че единственият начин да спасим българските мини и горивните инсталации, които разчитат на местни въглища, от по-високите изисквания към въглеродните емисии, е да активираме гласуване в Европарламента чрез нашите евродепутати, който да принуди Комисията да прегласува решението си по т.нар. BREF документ, обясни Пламен Димитров.Тази среща трябва да се случи изключително бързо, тъй като страната ни има само 20-ина дни, в които да реагира, заяви лидерът на синдиката.По време на срещата бе засегната още една важна тема. Демографската криза не може да се бори с внос на работна ръка, обяви още президентът на КНСБ. За последните 16 години близо милион души са напуснали страната. В същото време в страната ни са регистрирани 2341 работници от страни, извън ЕС.Висококвалифицираните работници, които бизнесът може да вкарва почти неограничено, са 285. В същото време, всички неквалифицирани работници, без тези в Албена, са регистрирани на минимална работна заплата, посочи Пламен Димитров.Това показва, че вносът на работна ръка, може само да пълни дупки, например в туризма и то за кратко, до 90 дни. Той не може да реши генералният въпрос с липсата на хора в страната, а единственото му решение са по-високите заплати, обяви лидерът на КНСБ.Затова искаме увеличение на доходите с поне 120 лева и това трябва да става всяка година, посочи Пламен Димитров. Минималната заплата пък трябва да расте с поне 60-70 лв. Този ръст е по-висок от планирания от управляващите за следващата година.", "date": "2017.06.28", "title": "КНСБ кани Борисов и Станишев на среща за спасяване на българската енергетика"}
{"url": "https://news.bg/crime/dvama-kriminalno-proyaveni-nabiha-politsay-v-borovan.html", "text": "Две паралелни разследвания се водят за побоя над полицай от двама цигани във врачанското село Борован. Това съобщи на извънредна пресконференция началникът на полицията в Бяла Слатина старши инспектор Пламен Стоянов, цитиран от bulnews.bg.Той заяви, че целта им е да разберат дали наистина има връзка между нападението и стари конфликти между циганите А.А. и М.М. и униформения Г.Ц.36-годишният борованчанин А.А. и 44-годишният му авер М.М. нападнаха и пребиха 35-годишният служител на реда Г.Ц. в магазин в селото.Инцидентът е станал в събота вечерта, но едва днес добива публичност. Свидетели на случая разказват, че полицаят от Бяла Слатина отишъл да пазарува в търговския обект, когато след него влезли и двамата цигани. Те се държали агресивно и Г.Ц., който бил в цивилни дрехи и извън работно време, им направил забележка.След това между тримата започнала разправия, тъй като е възможно да има и стари пререкания. Това допринесло словесните нападки бързо да прераснат в бой. Между тримата започнала ожесточена размяна на юмруци. Двамата цигани обаче надделели и полицаят паднал на земята.След побоя А.А., който е криминално проявен и осъждан, и М.М. си излезли съвсем спокойно пред погледите на смаяните очевидци.Ст. инспектор Стоянов поясни, че на мъжът сам е потърсил лекарска помощ, като е бил откаран в болницата от свой приятел, а на мястото изобщо не е пристигнала линейка. Според шефа на полицията набитият служител на реда не е изпадал в безсъзнание. Началникът на полицията в Бяла Слатина категорично заяви, че случаят не е толкова тежък.Нападателите пък малко след това са били задържани от органите на реда и по случая е образувано досъдебно производство.На този етап от полицията не желаят да коментират други подробности по случая, като дори не пожелаха да съобщят имената както на нападателите, така и на пострадалия.", "date": "2017.06.28", "title": "Двама криминално проявени набиха полицай в Борован"}
{"url": "https://news.bg/crime/4-vida-droga-v-kravta-na-stanev-obvinen-za-brutalnoto-ubiystvo-na-priyatelkata-si.html", "text": "Комбинация от амфетамини, екстази, марихуана и кокаин са установени от пробите на кръв и урина на Стефан Станев, обвинен в убийството на приятелката си Виола Николова. Пробите са взети във ВМА, а в кръвта на обвиняемия не е установено наличието на алкохол. Това стана ясно по време на заседанието, на което беше разгледана мярката за неотклонение спрямо Стефан.Съдът прецени, че мъжът е личност със завишена степен на обществена опасност. Има реална опасност той да се укрие или да извърши друго престъпление, изтъкна прокурорът, а съдия Величка Маринкова го остави зад решетките, тъй като от събраните до момента доказателства може да се направи обосновано предположение, че Станев е извършил жестокото убийство.По време на заседанието стана ясно, че съседите на Стефан и Виола са чули скандал. Те чули и женски писъци \"моля те, спри, недей\". Според представителя на държавното обвинение Станев е проявил особена жестокост.От прокуратурата изтъкнаха, че по тялото на младата жена е имало множество следи от удари, прорезни рани в областта на шията, рани по главата и гърба ѝ. Справка от съдебно-медицинската аутопсия показва, че Виола е имала черепно-мозъчна травма, лицева травма и множество рани.Според съда макар и да страда от определени психически проблеми, към момента на убийството Станев е възприемал и разбирал какво върши и няма пречка да носи наказателна отговорност. Въпреки употребата на комбинация от няколко вида дрога той е осъзнавал какво извършва и според прокуратурата.Сред доказателствата, които съдът разгледа при вземането на решенията, са и показанията на свидетелката Невена Петкова и нейния приятел Велислав Каменов. Петкова е била на местопрестъплението, след като обвиняемият я извикал и лично ѝ показал трупа. Пред разследващите тя подробно е обяснила какво е видяла. Петкова потвърдила, че обвиняемият ѝ споделил съмненията си, че Виола му изневерява.Петкова и Каменов по-късно разговаряли отново със Станев. Пред тях той заявил, че ще се предаде, но на по-късен етап, след като се види с детето си. Съдът обаче посочи, че това не се е случило до момента на задържането му.В изложението на прокуратурата е посочено още, че в рамките на 12 часа обвиняемият е извършил и други 2 престъпления. Освен убийството той е извършил и грабеж на АМ \"Тракия\", придружен с нанасянето на средна телесна повреда. Съща така в дома му са открити още наркотици.Пред журналисти адвокатът на Станев Ивайло Юруков се съгласи, че от събраните до момента доказателства може да се предположи с голяма степен на вероятност, че Станев е съпричастен към извършеното деяние. Той допълни, че Станев се държи хладнокръвно. В съдебната зала стана ясно, че Станев се е лекувал от зависимост.\"Дали той го е направил, все още не е изяснено\", обясни защитникът на Станев. Адвокатът отказа да коментира подробности от разговора с клиента си, за да не \"наруши адвокатската етика\". Защитникът е разговарял със Станев 2-3 часа.\"Към момента няма съдебно-психиатрична експертиза, има само предварително становище, което казва, че той е могъл да разбира свойството и значението на извършеното и да ръководи постъпките си\", изтъкна адв. Юруков.По думите му, по делото ще има тройна, разширена съдебно-психиатрична експертиза. \"Знам, че е лекуван от наркотични зависимости. Знам, че е ходил на паихиатър известно време\", обясни Юруков.Адвокатът се обърна и към медиите с думите: \"Молбата ми към медиите е да не се превръща този случай в сензация, защото това е една трагедия за две семейства\".\"Самият той (Станев) показва една хладнокръвност. Не сме говорили за разкаяние. Не сме говорили въобще за деня на случая\", заключи адв. Юруков.В своя защита пред съда Станев цитира откъс от \"Смешен плач\" на Христо Ботев: \" ...лудите не може никой утеши, бесните не може никой укроти!\". Той обясни и че преди около 2 седмици е нил уволнен.Ако бъде признат за виновен за убийството на Виола, Станев може да получи от 15 до 20 години затвор, доживотен затвор или доживотен затвор без право на замяна.Решението подлежи на обжалване пред Софийския апелативен съд.", "date": "2017.06.28", "title": "4 вида дрога в кръвта на Станев, обвинен за бруталното убийство на приятелката си"}
{"url": "https://news.bg/int-politics/kasetachni-bombi-seyat-smart-na-tsivilni-v-siriya.html", "text": "При атака с касетъчни бомби срещу контролирано от ДАЕШ (\"Ислямска държава\") село в Източна Сирия са били избити най-малко 15 души.Това обявиха местни мониторингови неправителствени групи, като това са последните от серията опустошителни въздушни удари по долината на река Ефрат, съобщава \"Асошиейтед прес\".Бомбите са били хвърлени в село Доблан от неидентифициран самолет. В района е известно, че действат руски, сирийски и американски бойни самолети.Касетъчните бомби са предназначени да разпространяват малки бомбички в широка зона, но много от тях не успяват да експлодират, което застрашава цивилните дълго след като боевете са приключили.Уточнява се, че 15 тела, включително жени и деца, са били открити в селото, като се подчертава, че местните жители очакват да бъдат открити много повече загинали.Според други съобщения местни информатори са преброили най-малко 35 загинали в селото, което се намира между крепостите на ДАЕШ Ал Маядийн и Букамал.Според Сирийския център за наблюдение на човешките права са загинали 30 души.В понеделник при въздушен удар на международната коалиция, оглавявана от САЩ, беше ударена сграда, използвана от ДАЕШ като затвор, като бяха избити 57 души.От международната коалиция не са отговорили на исканията за коментар дали самолетите, извършили удара с касетъчните бомби, са техни.", "date": "2017.06.28", "title": "Касетъчни бомби сеят смърт на цивилни в Сирия"}
{"url": "https://news.bg/crime/shumenski-prokurori-atakuvat-v-sada-naredbi-na-obshtinski-saveti.html", "text": "Само през месец юни Окръжната прокуратура в Шумен е изготвила и внесла в Административния съд в града седем протеста срещу наредби на местни общински съвети.Прокурорите атакуват в съда разпоредби, изискващи внасянето на депозити за извършване на бъдещи действия, в наредбите за опазване и поддържане на обществения ред, гласувани от общинските съвети в Каспичан, Каолиново, Велики Преслав и Смядово. Тези текстове не намират опора в Закона за местните данъци и такси и Закона за устройство на териториите.Не отговарят в атакуваните наредби и множеството санкционни разпоредби, които засягат минимумите и максимумите на размерите на имуществените санкции.Незаконосъобразни според закона са и събираните такси по производства за настаняване под наем, продажби, замени или учредяване на вещни права върху общински имоти, които са залегнали в приетите от общинските съвети в Никола Козлево, Хитрино и Шумен наредби за определяне и администриране на местните такси и цени на услуги за населението.", "date": "2017.06.28", "title": "Шуменски прокурори атакуват в съда наредби на общински съвети "}
{"url": "https://news.bg/politics/ms-glasuva-nov-plan-za-usvoyavane-na-parite-za-nauka.html", "text": "Правителството одобри актуализирана Национална пътна карта за научна инфраструктура 2017-2023 г., стана ясно днес от Министерски съвет.Целта на документа е да се очертаят приоритетните инфраструктурни проекти, което е условие от Споразумението за партньорство между България и ЕС.Националната пътна карта цели осигуряване на условия за нови знания чрез изследвания, като по този начин предоставя възможност за решаване на сложни интердисциплинарни научни въпроси. Друг плюс от документа ще бъде и комерсиализирането на научните резултати.Достъпът до модерна научна инфраструктура гарантира рамката за развитието на учените и на науката.Принципите,които се следват за реализация на новия план, са да се избягва дублиране на уникална и скъпа научна апаратура; осигурява се висока натовареност на научната инфраструктура,поддържа се наличната инфраструктура, осигуряване на балансирано разпределяне на научната инфраструктура по институции и региони и интегриране към научните инфраструктури на Европейския съюз.За мониторинг на изпълнението на проекта се предвижда създаване на Постоянен комитет като консултативен орган към министъра на образованието и науката.Припомняме, че служебният министър на образованието професор Николай Денков изтъкна опасността от загубата на десетки милиони, ако не се изпълни приграмата за наука.А по-рано тази година Европейската комисия опровера твърденията за спрени еврофондове за наука.", "date": "2017.06.28", "title": "МС гласува нов план за усвояване на парите за наука"}
{"url": "https://news.bg/politics/vazstanovyavat-plavaneto-na-meteorite-po-dunav-mezhdu-silistra-i-izmail.html", "text": "Възстановяват плаването на метеорите по Дунав между Силистра и Измаил. Това обяви вицепремиерът по демографската политика Валери Симеонов след заседание на Координационния център за връзка с българите с Украйна. Симеонов заяви, че вече има предварителни разговори, подготвял се и икономически разчет за възстановяването на връзката между Силистра и Измаил. По думите му връзката ще бъде регулярна, седмична и ще даде възможност за постоянен контакт с нашите сънародници там. Валери Симеонов определи движението с автобус като \"пътуване през ада\" поради изключително лошите пътища, особено в Молдова.\"Добрата новина е, че коалиционното правителство на ГЕРБ и Обединени патриоти по съвсем естествени причини извършва и редица патриотични неща, ориентирани към нашите сънародници зад граница. До момента в съвещанието, което имахме в Координационния съвет за връзка с българите в Украйна, докладвахме това, което сме извършили за месец и половина. Нещо, което нито едно българско правителство не е правило за българите в чужбина и в частност към Украйна, а това е именно облекчаването на режима за наемане на работници до 90 дена\", посочи Симеонов.Така според новия правилник за прилагане на Закона за трудовата мобилност и миграция правомощията за временна работа се получават за срок от седем дни.Валери Симеонов се похвали още, че с разпореждане на Министерство на външните работи в консулските служби вече са премахнати всякакви посредници, търгаши на визи и работни места. \"Говоря конкретно за Украйна, тъй като там могат да се входират документи само лично, с нотариална заверка и по никакъв друг начин\", посочи вицепремиерът Валери Симеонов.Той обеща още, в качеството си на вицеприемиер да внесе законодателни промени в Закона за българите в чужбина и в Закона за българското гражданство.\"Тези промени се подготвят и ще бъдат готови до дни. Имаме пълното съдействие на Министерство на правосъдието, така че да се облекчи режимът за получаване на българско гражданство, тъй като към момента имаме натрупани над 56 хиляди забавени заявления\", коментира Симеонов.Освен облекчаване на режимите за предоставяне на гражданство на българите от трети страни и задълбочаване на връзките с тях, се обмисля и промяна на постановление 104, регламентиращо броят на студентите от българските диаспори в български висши учебни заведения. Председателят на Асоциацията за българите в Украйна Антон Киссе посочи, че българите в Украйна имат голямо желание да се реализират в България - да работят и да се учат тук.Петър Харалампиев председател на Държавната агенция за българите в чужбина (ДАБЧ) посочи, че над 6000 българи от Украйна и от Бесарабия вече са заети у нас в туристическия бранш. Той открои добрата практика от общините Гурково и Раковски, където в рамките на около 2 години повече от 2 500 българи от Украйна са намерили работа, много голяма част от тях са намерили и жилище. Харалампиев коментира, че огромна част от българскти работодатели са готови да приемат работници от Украйна и не само. Примерът с Украйна е много положителен. Той важи и за нашите представители и от Македония и от Сърбия и от Молдова, така че в една такава насоченост и рамка, правителството ще работи все по-силно\", заяви още председателят на ДАБЧ.", "date": "2017.06.28", "title": "Възстановяват плаването на \"метеорите\" по Дунав между Силистра и Измаил"}
{"url": "https://news.bg/world/moskva-sasht-da-ne-predpriemat-ednostranni-deystviya-v-siriya.html", "text": "Твърденията на САЩ, че сирийското правителство може би планира химическа атака ще усложнят мирните преговори за Сирия.Това предупреди заместник-министърът на външните работи на Русия Генадий Гатилов пред РИА \"Новости\", цитиран от Ройтерс.Американски представители обявиха вчера, че предупреждението на Вашингтон се основава на разузнавателна информация.Гатилов призова САЩ да не предприемат едностранни действия в Сирия.", "date": "2017.06.28", "title": "Москва: САЩ да не предприемат едностранни действия в Сирия"}
{"url": "https://news.bg/health/masovi-ostavki-na-lekari-ot-bolnitsa-v-razgrad.html", "text": "Лекари и медицински сестри от болница МБАЛ \"Сввти Иван Рилски\" в Разград подават масови оставки в знак на съпричастност с ръководството на заведението.Днес в болницата ще се проведе общо събрание на акционерите, съобщи БГНЕС. Според лекарите на заседанието ще бъде сменено досегашното ръководство на лечебното заведение.Лекарите и медицинските сестри обаче не желаят смяната на ръководството. Според тях болницата се управлява добре и има положителни икономически резултати, което е рядкост в страната.В знак на съпричастност със сегашното ръководство на болницата, оглавявано от д-р Марин Керчев, и в знак на протест в управата на заведението са депозирани 40 молби за напускане.Служителите на болницата са заявили, че няма да работят докато не станат ясни решенията от общото събрание на акционерите.За спешните случаи са подсигурени линейки, който ще транспортират пациентите в други, предварително уговорени заведения.Лекарите отправиха и покана към премиера Борисов да посети болницата и да се запознае с нововъведенията.В здравното заведение работят и медицински лица от Търговище, Русе и други съседни градове. Те също се обявяват против смяната на ръководството на болницата.", "date": "2017.06.28", "title": "Масови оставки на лекари от болница в Разград"}
{"url": "https://news.bg/curious/ot-praga-do-mongoliya-divite-kone-se-zavrashtat-v-stepite.html", "text": "Проект, датиращ от 25 години, за повторно заселване на степите в Монголия с диви коне, продължава да е жизнен, след като четири животни са направили дълго пътуване обратно до родните си земи от зоологическата градина в Прага, съобщава \"Ройтерс\".Докарани до изчезване в родината си през 1960-те години, конете на Пржевалски са оцелели в плен, преди да започнат усилията отново да бъдат заселени в сухите пустини и планини по границата на Монголия с Китай.От зоологическата градина в Прага за първи път през 1992 г. организираха транспорт до Монголия за силните и здрави четириноги.През последното десетилетие зоопаркът в Прага е единственият, който продължава тази традиция и притежава родословна книга на расовите коне, чиито предци - за разлика от други свободно скитащи коне като дивите мустанги в САЩ - никога не са били опитомени.Зоологическата градина приключи седмото си транспортиране през миналата седмица, освобождавайки четири кобили, родени в плен в Чехия, Германия и Дания, в пустинята Гоби. Те ще прекарат следващата година в затворена зона, за да се аклиматизират, преди да бъдат напълно освободени.\"Всички кобили изглеждат много добре, не куцат, спокойни са, ядат сено и се опитват да изпробват вкуса на новата трева\", отбеляза ветеринарният лекар от зоопарка в Прага Роман Водичка, след като ги е наблюдавал няколко дни след пускането им на свобода.Прага е освободила общо 27 коне, като служителите смятат, че около 190 коня са се върнали в природата в парка Гоби, където са били изпратени последните коне, докарани от Чехия.", "date": "2017.06.28", "title": "От Прага до Монголия дивите коне се завръщат в степите"}
{"url": "https://news.bg/politics/kabinetat-odobri-nov-nachalnik-shtab-na-suhopatni-voyski.html", "text": "Правителството предлага на президента Румен Радев да назначи полковник Николай Караиванов за началник на щаба на Сухопътните войски и да го удостои с висшето офицерско звание \"бригаден генерал\", съобщиха от Министерския съвет.Полк. Караиванов е завършил ВНВУ \"В. Левски\" и ВА \"Г. Раковски\". На военна служба е от 1985 г. Припомняме, досегашният началник-щаб бригаден генерал Валери Цолов стана зам.-командващ Сухопътни войски.Кабинетът предлага също от длъжност и от военна служба да бъде освободен бригаден генерал Калин Кузманов, директор на дирекция \"Стратегическо планиране\" в Министерството на отбраната заради навършване на пределна възраст за военна служба. За ръководител на дирекцията е предложен полк. Красимир Кънев, който ще бъде удостоен със звание \"бригаден генерал\".За назначаване като директор на дирекция \"Комуникационни и информационни системи\" във Военния секретариат на ЕС в Брюксел и удостояване със звание бригаден генерал е предложен полк. Васил Събински. Очаква се той да поеме поста от 1 август т. г.Правителството предлага още президентът да измени Указ №85 от 2012 г., с който са утвърдени длъжностите във въоръжените сили на Република България и Националната служба за охрана, които изискват висши офицерски звания.С промените в указа се добавя длъжността директор на дирекция \"КИС\" във Военния секретариат на ЕС с военно звание \"бригаден генерал/флотилен адмирал\", която е определена като национален принос на страната ни към ЕС. Систематично се променя и мястото в списъка на длъжността \"командир на 68-а бригада \"Специални сили\", която след измененията в ЗОВС премина на непосредствено подчинение на началника на отбраната.", "date": "2017.06.28", "title": "Кабинетът одобри нов началник-щаб на Сухопътни войски "}
{"url": "https://news.bg/crime/dans-sezirali-tsatsarov-za-finansovi-narusheniya-v-ndk-oshte-prez-fevruari.html", "text": "От ДАНС са изпратили сигнална справка на прокуратурата за нарушения с бюджетни пари, отпуснати на НДК, съобщиха от Главна прокуратура.Документът е изпратен на 21 февруари 2017 г. ДА \"Национална сигурност\" е изпратила до главния прокурор Сотир Цацаров сигнална справка за извършени нарушения с бюджетни средства, отпуснати по решение на Министерски съвет на Националния дворец на културата /НДК/.На 17 май 2017 г. ДАНС са приключили проверката и са докладвали материалите на СЗ \"Антикорупция\" в Софийска градска прокуратура (СГП). На 08 юни 2017г. е образувано досъдебно производство с предмет за разпореждане с бюджетни средства не по предназначението им, в нарушение на нормативни актове.Осъществени са множество действия по разследването, като е назначена и счетоводна експертиза за анализ на начина на разходване на целеви средства от сметките на НДК.След получаване на заключението на експертизата, наблюдаващите прокурори от СЗ\"Антикорупция\" ще вземат решение относно по нататъшния ход на досъдебното производство и евентуалното наличие на предпоставки за повдигане на обвинения.В справката, изпратена до Цацаров, се посочва, че с решение на МС от 03 август 2016 г. на НДК са отпуснати средства в размер на 17 милиона лева, предназначени единствено за увеличение на капитала на дружеството с оглед разходите по бъдещото европейско председателство.Твърди се, че част от тези средства са разходвани от изпълнителния директор за други цели, като са извършвани плащания по договори за минали периоди.Справката и материалите към нея са изпратени от Цацаров по компетентност на Софийска градска прокуратура.Наблюдаващите прокурори от специализирано звено \"Антикорупция\" - СГП са възложили на ДАНС извършване на допълнителни проверовъчни действия с цел изясняване на фактическите обстоятелства по случая.Припомняме, в понеделник  изпълнителния директор на НДК Мирослав Боршош. Във вторник .Днес БСП и ДПС обявиха в пленарна зала, че казусът трябва да бъде разследван от парламентарна комисия. , че според него случаят е за прокуратурата. ", "date": "2017.06.28", "title": "ДАНС сезирали Цацаров за финансови нарушения в НДК още през февруари"}
{"url": "https://news.bg/society/ot-1-vi-septemvri-ms-zadalzhi-administratsiite-s-elektronniya-obmen.html", "text": "От есента администрациите с ПОС терминали и задължителен обмен на документи по електронен път. Припомняме правителството предприе мерки за намаляване на административната тежест на гражданите и бизнеса като министър-председателят Бойко Борисов дори се закани, че ще има уволнени министри, ако административната реформа не се случи.Така всички министри още миналата седмица бяха задължени да изготвят справка-информация по отношение на административни услуги и режими, упражнявани от министерствата и второстепенните разпоредители към тях.Росен Желязков, председател на агенция \"Електронно управление\" обяви на брифинг, че в така изготвената справка от 51 администрации на централните органи и на техните териториални подразделения, без общините, предоставяните услуги са 1422. \"За тези услуги се изискват 5985 документа\", коментира Желязков. \"В голямата си част тези документи се повтарят и потвърждават от предходното заседание квалификацията на удостоверителните документи, които имат най-честа използваемост. Това са 12-те удостоверителни документа, за които биха могли да се обменят данни служебно през платформата \"RegiX\", допълни той.Председателят на ДАЕУ оябив, че ще бъде направен анализ на режимите, които могат да отпаднат с изменение на нормативните актове. Анализ на режими, при които удостоверителните документи също могат да бъдат редуцирани, както и анализ на режими и услуги, при които удостоверителните документи следва да бъдат обменяни като данни, без да се изисква техен хартиен носител.\"Срокът за тези фази е определен до края на месец септември т.г.\", обяви Желязков.Освен това се предвижда да бъде въведена възможността за плащане с виртуални ПОС терминали след съгласуване с БНБ. Желязков каза още, че задължителното въвеждане на физически ПОС терминали в администрациите за плащане на отделните видове държавни такси също трябвало да стане тази есен.\"На днешното заседание беше приет и доклада за задължителното въвеждане на електронния документооборот между отделните администрации\". До момента отделните администрации в страната ползват различни документооборотни системи. \"Това не позволяваше в електронен вид да бъдат изпращани съответните документи от една на друга администрация, притежаващи две различни документооборотни системи. Преди месец беше утвърден протокол и правила за този електронен докуменооборот и ангажиментът, който следва да бъде изпълнен от септември т.г. е администрациите да обменят всичките си документи по електронен път.Постепенно ще бъде изместван хартиеният документооборот за сметка на електронния\", каза Желязков.Припомняме дванадесетте електронни удостовиретелни документа, които бяха въведени от правителството са :- удостоверение за вписани в регистър БУЛСТАТ обстоятелства, издавано от Агенцията по вписванията;- удостоверение за вписванията, отбелязванията или заличаванията по партида на юридическо лице в Имотния регистър, издавано от Агенцията по вписванията;- удостоверение за вписванията, отбелязванията или заличаванията по партида на физическо лице в Имотния регистър, издавано от Агенцията по вписванията;- удостоверение за актуално състояние от Търговския регистър, издавано от Агенцията по вписванията;- удостоверение за наличие или липса на задължения за публични държавни вземания, събирани от митническите органи, издавано от Агенция \"Митници\";- удостоверение за семейно положение, издавано от общинска администрация;- удостоверение за съпруг/а, деца, издавано от общинска администрация;- удостоверение за брак, издавано от общинска администрация;- удостоверение за наличието или липсата на задължения, издавано от Националната агенция за приходите;- удостоверение обр. УП-7 за размер и вид на пенсия/и и добавка/и, издавано от Националния осигурителен институт;- удостоверение обр. УП-8 за доход от пенсия/и и добавка/и, издавано от Националния осигурителен институт;- удостоверение за признаване на придобито висше образование в чужбина, издавано от Националния център за информация и документация.", "date": "2017.06.28", "title": "От есента администрациите са с ПОС терминали и електронен обмен"}
{"url": "https://news.bg/energy/ms-odobri-nova-zastrahovka-za-grazhdanska-otgovornost-na-aets-kozloduy.html", "text": "Министерският съвет одобри проекта на нов договор за застраховка \"Обща гражданска отговорност\" на АЕЦ \"Козлодуй\". Застрахователният договор ще бъде сключен с Гражданско дружество \"Български национален застрахователен пул\" за срок от една година.От 2002 г. \"АЕЦ Козлодуй\" ЕАД сключва ежегодно договор за застраховка, покриваща отговорността на централата при евентуална ядрена вреда.Уредбата на застраховката за атомни електроцентрали се съдържа във Виенската конвенция за гражданска отговорност за ядрена вреда и в глава десета \"Гражданска отговорност за ядрена вреда\" от Закона за безопасно използване на ядрената енергия (ЗБИЯЕ). Съгласно чл. 129, ал. 2 от ЗБИЯЕ, експлоатиращият ядрената инсталация е единствено отговорен за вредите от ядрена авария.АЕЦ \"Козлодуй\" е определена за дружество, експлоатиращо ядрената инсталация, която включва ядрените реактори и други съоръжения, разположени на площадката на централата, с изключение на съоръженията за управление на радиоактивни отпадъци, предоставени за стопанисване и управление на Държавното предприятие \"Радиоактивни отпадъци\".", "date": "2017.06.28", "title": "МС одобри нова застраховка за гражданска отговорност на АЕЦ \"Козлодуй\""}
{"url": "https://news.bg/society/otkriha-dvoen-standart-i-v-tsenite-na-hranite-u-nas-i-v-chuzhbina.html", "text": "Министърът на земеделието, храните и горите Румен Порожанов е обезпокоен и от цените на храните в България в сравнение със същите в Австрия и Германия. На брифинг в Министерски съвет той коментира, че е направен ценови анализ на продуктите.Припомняме МЗХГ направи  от пет категории, закупени съответно в България, Австрия и Германия. От тези 30 продукта, 16 са със значително по-високи цени в България, констатира Порожанов.По думите му най-фрапантна е разликата в закупени две детски пюрета - едното с 90% по-висока цена, а другото със 107%. Министърът бе категоричен, че това е изключително неприемливо, тъй като в пюретата са и с констатирано различно съдържание.\"По-високи цени в рамките на диапазон от 20% до 70% наблюдаваме и при млечните продукти - определени сирена и при шоколадови продукти от най-различно естество\", посочи Порожанов. Земеделският министър призна - \"разликите в цените не са незначителни - не са в рамките на 5% или 10%, които биха се обяснили с някакви разходи по логистика, транспорт или нещо друго\".Още утре министърът на земеделието и храните ще покани представители на Комисията за защита на потребителите, заедно с федерациите за защита на потребителите, за да бъде обсъдена темата с по-високите цени, за да се види какво може да се предприеме.Темата за двойния стандарт на храните ще бъде представена на следващото заседание на Съвета на министрите на 17-18 юли. Информацията ще бъде внесена Словакия и ще бъде подкрепена от страните от Висшеградската четворка, които участват в процеса по изследване. \"Информацията съдържа именно това безпокойство, което е установено и в другите страни членки за различното съдържание на съставки в едни и същи храни\", посочи Порожанов.След като бъде внесена тази информация тя ще бъде адресирана до комисаря на потребителите, който следва да предприеме мерки за създаването на ред и режим за съставките на храните на единния европейски пазар.Относно сравнителния анализ на съдържанието върху опаковката, резултатите у нас показват, че един и същи продукт в определени съдържания се различава на пазарите в Западна Европа и в Централна и Източна Европа. Така при първия анализ на съдържанието имало седем продукта, в които има различно съдържание на съставките в тях. Органолептичният анализ на три от продуктите - вкус, консистенция и други параметри, сочи, че при три от продуктите се е появила определена разлика.Основният анализ, който всъщност забавил МЗХГ е физико-химичният. \"Той имаше за цел да определи дали това, което е изписано като съдържание в своите пропорции и на опаковката отговаря на анализите. Анализите се правиха в пет лаборатории. Наложиха се допълнителни анализи във връзка с опасенията да няма допълнително съдържание на определени други заместители.Физико-химичният анализ показва, че има отклонения. Всички отклонения са в рамките на допустимите, съгласно регламента от 2014 г. за качеството на храните. Около 20% имат определени различни съставки в някои от тях\", посочи Порожанов.", "date": "2017.06.28", "title": "Откриха двоен стандарт и в цените на храните у нас и в чужбина"}
{"url": "https://news.bg/politics/pravitelstvoto-odobri-proekt-na-nov-zakon-za-darzhavnite-pomoshti.html", "text": "Министрите от кабинета \"Борисов-3\" одобриха проект на нов Закон за държавните помощи. Предложените промени в нормативната уредба ще подпомогнат администраторите на помощ и бенефициентите по отношение предоставянето на законосъобразни помощи чрез използване на национален и европейски финансов ресурс с цел подобряване на финансовата дисциплина в публичния сектор и снижаване на фискалните рискове.Законопроектът елиминира съществуващата към момента нормативна празнота и въвежда национален механизъм за възстановяване на неправомерна и несъвместима държавна помощ, като целта е да се възстанови съществуващото пазарно положение преди предоставянето на помощта.Промените въвеждат изискване администраторите на помощ да действат и да постигнат резултати в кратки срокове, така че пазарното състояние да се възстанови максимално бързо.Въвежда се механизъм за правна защита за конкурентите и други трети страни, засегнати от предоставянето на неправомерна държавна помощ или от други нарушения при предоставянето на държавни помощи. Едновременно с това националните съдилища ще се подпомагат както чрез създаване на правна връзка между тях, така и от Европейската комисия и от Съда на Европейския съюз.По този начин ефективно ще се гарантира законосъобразното прилагане на режима по държавните помощи и в контекста на проведения процес на модернизация на режима от страна на ЕК в периода 2012-2014 г.С проекта на закон се подобрява и съществуващата процедура по налагане на санкции за неизпълнение на законодателството по държавните помощи, като този процес ще се поеме от Агенцията за държавна финансова инспекция.Очаква се това да подобри контрола при разходването на публичен ресурс и да въздейства дисциплиниращо в сектора.Припомняме, на 20 юни  на държавна помощ за БДЖ в размер на 224 млн. лв. Това е доказателство за оценката на европейската институция на направените реформи през последните години в дружеството.", "date": "2017.06.28", "title": "Правителството одобри проект на нов Закон за държавните помощи"}
{"url": "https://news.bg/education/blizo-50-hil-parvoklasnitsi-shte-poluchat-ednokratna-pomosht.html", "text": "250 лв. еднократна помощ ще получат първокласниците, чиито семейства имат ниски доходи, реши правителството. С такава помощ ще бъдат подпомогнати около 46 000 деца, които ще тръгнат на училище през септември.Право да получат еднократна помощ имат семейства, чиито деца са записани в първи клас в държавно или общинско училище за първи път. Друго задължително условие е средномесечният доход на член от семейството за предходните 12 месеца да е по-нисък или равен на 400 лв.Министерски съвет реши, че условието за доход не е валидно за деца с трайни увреждания, сираци и деца, настанени в приемни семейства и в семейства на роднини и близки по реда на Закона за закрила на детето.Срокът за подаване на заявление-декларацията за отпускане на помощта след записване на детето в първи клас е не до 15 октомври на текущата учебна година.", "date": "2017.06.28", "title": "Близо 50 хил. първокласници ще получат еднократна помощ"}
{"url": "https://news.bg/world/es-udalzhi-ikonomicheskite-sanktsii-sreshtu-rusiya-do-yanuari-2018-g.html", "text": "Съветът на ЕС удължи с още шест месеца икономическите санкции срещу Русия до 31 януари 2018 г.Решението е взето след последната информация на президента на Франция Еманюел Макрон и германския канцлер Ангела Меркел на Европейския съвет на 22-23 юни 2017 г. за изпълнението на споразуменията от Минск.Съветът единодушно прие това решение с писмена процедура.Санкциите бяха наложени на 31 юли 2014 г. за една година в отговор на руските дестабилизиращи действия в Украйна. ЕС ги засили през септември 2014 г. Рестрикциите засягат финансовия, енергийния и отбранителния сектор на Русия, както и стоките с двойна употреба.На 19 март 2015 г. Европейският съвет се съгласи да обвърже продължителността на санкциите с изпълнението на споразуменията от Минск, които трябваше да влязат в сила до 31 декември 2015 г. Тъй като договореностите не бяха изпълнени, Съветът на ЕС удължи санкциите.Русия отговори с контрамерки.", "date": "2017.06.28", "title": "ЕС удължи икономическите санкции срещу Русия до януари 2018 г. "}
{"url": "https://news.bg/crime/trima-sadii-ot-vks-gledat-zhalbata-na-metodi-lalov-za-izbora-na-vss.html", "text": "Трима съдии от Върховния касационен съд бяха изтеглени чрез системата за случайно разпределение на делата, за да разгледат жалбата срещу изборите за ВСС.Това са съдиите от Гражданската колегия на ВСС- Зоя Атанасова и Бойка Стоилова и зам.-шефът на ВКС и шеф на Търговската колегия Дария Проданова.Това са тримата от общо 5-членния състав, който ще разгледат жалбата от Методи Лалов,  и кандидат за изборен член на ВСС, срещу решение на Избирателната комисия за избор на членове на кадровия орган от квотата на съдиите. Другите двама съдии, които ще попълнят състава, ще бъдат от Върховния административен съд, както изисква законът.Припомняме, бившият председател на  обжалва избора на членове на ВСС от съдийската квота. Случайният избор беше между 94 върховни магистрати. Шефът на ВКС Лозан Панов изтъкна, че по отношение на този вид дела има празнини в закона. Една от тях е, че не се посочва как се определя докладчик по делото.Според Панов, обаче, по-същественият проблем е, че законодателят не е предвидил по кой процесуален ред ще работи съдът - по АПК, ГПК или по НПК. Затова съдиите сами ще трябва да преценят, а според Панов няма да им е лесно.Петчленният състав ще трябва да се произнесе в 14-дневен срок.", "date": "2017.06.28", "title": "Трима съдии от ВКС гледат жалбата на Методи Лалов за избора на ВСС"}
{"url": "https://news.bg/society/15-kucheta-vodachi-prekrachiha-uchilishtniya-prag.html", "text": "15 кучета-водачи прекрачиха прага на Българското училище за кучета-водачи и асистенти, където се проведе официалното кръщаване на тазгодишния випуск от кучета-водачи за слепи хора и кучета асистенти за хора с двигателни проблеми, които предстои да преминат обучение в училището към Фондация \"Очи на четири лапи\".Една част от кучетата са на финалната права от обучението си, а друга част - сега започват. Новото този път е, че училището започва да обучава и кучета, предназначени за хора с диабет.През първата година от обучението кучетата са в приемни семейства, а след това влизат в училището, където продължават още една година.Този път е извървял и Иво Йорданов, който през август миналата година е приел кучето Одри. Ежеседмично кучето е посещавало база за обучение с инструктор.\"Вкъщи придобива навици за социализиране\", каза Йорданов. Процесът на социализация включва и извеждането на кучето на обществени места. Йорданов сподели обаче, че понякога срещат трудност, защото хората още не са свикнали с присъствието на такива кучета.\"В някои магазини ни приемаха с охота и разбиране. В други казваха, че с куче не може да се влезе\", обясни приемният \"родител\".След като кучетата \"завършат\", се преценява кое куче е най-подходящо за конкретния човек, нуждаещ се от четириног водач.На церемонията присъстваха големи кучета - над 1 година, и бебета - на около 3 месеца. Всяко куче получи медальон, а приемните семейства - грамота за добре свършената работа.Кучетата-водачи за слепи хора трябва да са по-активни кучета, защото после работата им е предимно на улицата, обясни пред News.bg инструкторът Елена Андреева. За хората с двигателни увреждания пък са по-подходящи кучета с по-спокоен темперамент, тъй като работата им е предимно вкъщи.", "date": "2017.06.28", "title": "15 кучета-водачи прекрачиха училищния праг"}
{"url": "https://news.bg/tourism/promeni-v-zakona-za-turizma-opredelyat-statuta-na-natsionalnite-kurorti.html", "text": "\"Подготвяме промени в Закона за туризма, с които ще се определи статута на националните курорти. Идеята е по този начин да се регулират инфраструктурата, архитектурния им облик и всички въпроси, свързани с преместваемите обекти в тях и всички други дейности, които се извършват на територията на националните курорти\". Това съобщи министърът на туризма Николина Ангелкова, тя добави, че именно националните курорти изграждат имиджа на дестинацията.Министърът на туризма коментира, че от януари до май месец 2017 г. посещенията на чуждестранни туристи у нас бележат ръст от почти 13% спрямо същия период на 2016 г. По думите й съобразно класациите на големите туроператори, с които Министерството на туризма работи като TUI, Thomas Cook и Der Touristik, България е на едно от първите места като дестинация за семейна почивка. \"Семейният туризъм заема над 60% от общия по българското Черноморие\", обобщи министър Ангелкова.\"Морски плаж \"Слънчев бряг-юг\" е един от обектите, който през годините няма нарушения\", посочи Николина Ангелкова и каза още, че морската ивица и тази година е отличена със \"Син флаг\". Тя припомни, че вчера при първата комплексна проверка, проведена в к. к. Слънчев бряг от всички институции, които контролират безпроблемното протичане на сезона, РИОСВ са инспектирали заведенията за хранене са свързани с канализационната мрежа. Също така, РЗИ непрекъснато следи с проби чистотата на водата и към нарушителите ще има безкомпромисно отношение.По темата за морски плаж \"Силистар\", министър Ангелкова посочи, че по информация на кмета на Община Царево, има общински път, който стига на 40-50 м от плажа.\"Георги Лапчев информира също, че до морския плаж може да достигне линейка, както и че е осигурен е автобусен транспорт от Синеморец до Силистар за туристите, които искат да посетят\", каза Николина Ангелкова.\"Ние също ще извършим проверка на място, за да се уверим, че има достъп най-вече на линейка до там\", каза още министърът на туризма.", "date": "2017.06.28", "title": "Промени в Закона за туризма определят статута на националните курорти"}
{"url": "https://news.bg/world/shefat-na-pentagona-obvini-putin-che-pravi-mezhdunarodni-beli.html", "text": "Шефът на Пентагона Джеймс Матис обвини руския президент Владимир Путин, че вреди на международния ред и потвърди, че ангажиментът на САЩ към НАТО остава непоколебим, информира АФП.Пред студенти в Германия по повод 70 г. от плана \"Маршал\" за възстановяване на Европа след Втората световна война Матис поясни, че Русия е избрала да заплашва \"сигурния и мирен\" следвоенен ред.м, каза той, имайки предвид украинския конфликт и намесата на Москва на президентските избори в САЩ.Откакто пое военното министерство на САЩ, Матис посещава Европа за четвърти път.Според него САЩ и Тръмп трябва да бъдат съдени по делата им.Той подчерта, че САЩ ще продължат да подкрепят присъствието на НАТО в Източна Европа.", "date": "2017.06.28", "title": "Шефът на Пентагона обвини Путин, че прави международни бели"}
{"url": "https://news.bg/education/prieha-kriterii-za-sredishtnite-detski-gradini-i-uchilishta.html", "text": "За да бъде обявена една детска градина за средищна, в нея трябва да се обучават най-малко четири деца в задължителна предучилищна възраст от друго населено място. Това стана ясно, след като правителството прие критерии за средищните детски градини и училища.В критериите е посочено условието, че в селищата, откъдето са децата, не трябва да има градина или училище, което да организира задължително предучилищно образование.Също така, средищната градина трябва да е на най-малко разстояние от мястото, откъдето идват децата, измерено по асфалтов път. Това условие се въвежда, тъй като в планинските райони често се случва по-краткият път да е без асфалтова настилка, а това е пряко свързано с безопасното пътуване на децата до съответната детска градина или училище.За да стане едно училище средищно, то трябва да най-малко 10 пътуващи от други населени места ученици в задължителна училищна възраст.Училищата трябва и допълнително да посочат какви са възможностите за осигуряване на целодневната организация на учебния ден, както и за осигуряване на обедното хранене на децата.Исковете за средищните детски градини и училища се актуализира ежегодно по мотивирано предложение на кмета на общината след решение на общинския съвет. Предложенията се внасят до 10 септември в МОН и трябва да съдържа мотиви за необходимостта от включването им в списъка и данни за броя на децата.На децата и учениците, които пътуват, ще бъде осигурен безплатен транспорт.", "date": "2017.06.28", "title": "Приеха критерии за средищните детски градини и училища"}
{"url": "https://news.bg/politics/deputatite-shte-nishtyat-izbora-na-nov-boen-samolet.html", "text": "Със 114 гласа \"за\", 69 - против и 9 - \"въздържал се\", парламентът създаде Временна комисия за проучване изпълнението на процедурата по избор на нов тип боен самолет.Предложението за това дойде от парламентарната група на ГЕРБ, а в мотивите му е записано, че заключителният етап от процедурата се е развил по време на служебното правителство с премиер Огнян Герджиков. Според ГЕРБ това е период без ефективни методи за упражняване на контрол на изпълнителната власт, тъй като парламентът не работи.Именно предложилият създаването на такава комисия в неделя на извънредна пресконференция Цветан Цветанов изрази задоволството си от проведения смислен дебат.Зам-председателят на ГЕРБ недоумява обаче защо в предложението му червените видяха атака срещу държавния глава Румен Радев.\"Искаме истината да излезе наяве. Никой няма нищо срещу президента Радев\", успокои Цветанов и попита социалистите дали искат истината на излезе наяве.Припомняме, по предложение на ГЕРБ депутатите се заеха със създаването на Комисия за закупуването на нов тип боен самолет. Комисията щяла да избегне политически пристрастия, лични амбиции и взимането на емоционални решения. Зам.-председателят на ГЕРБ  и се обяви за създаването на Комисия още в неделя, 25 юни.  Тогава Цветанов обвини президента Радев, че че се намесвал в решението и дори намекна за корупционни схеми. От своя страна президентът , като настоя да чуе мнението и на Бойко Борисов.Припомняме и че на 23 юни, петък, след провеждането на вустранната среща на премиера с шведския министър-председател Щефан Льовен в рамките на Европейския съвет в Брюксел, Борисов заяви, че страната ни възнамерява да започне преговори с Швеция за закупуването на бойни самолети.\"Президентът трябвало да защитава прозрачността. Не искахме президентът да бъде въвлечен в тази полемика, вие го въвлякохте\", заяви Цветан Цветанов и обвини левицата с думтие - \"вие сте от царете на фалшивите новини\"\"Аз съм един от истинските царе\", призна от своя страна Славчо Велков от БСП. В създаването на комисията Велков съзря неизпълнени обещания. \"Тази комисия няма да ви спаси от вашите поръчители\", коментира червеният депутат.\"Аз имам поръчители и това са моите избиратели\", отговори Цветанов.Временната комисия се създава на пропорционален принцип общо от 19 членове в съотношение ГЕРБ - 8 представители, \"БСП за България\" - 6, \"Обединени патриоти\" - 2 , ДПС - 2, ВОЛЯ - 1.Дейността на временната комисия няма да спира процеса на придобиване на нов тип боен самолет от Министерски съвет, а ще цели постигне по-голяма яснота и прозрачност в обществото относно един от най-големите инвестиционни разходи за превъоръжаване на армията.", "date": "2017.06.28", "title": "Депутатите ще нищят избора на нов боен самолет"}
{"url": "https://news.bg/int-politics/v-rusiya-stroyat-nov-samoletonosach.html", "text": "Военноморският флот на Русия планира да построи нов самолетоносач, съобщи заместник-командващият по въоръженията Виктор Бурсук, цитиран от руските медии.\"Вече е представен макет на самолетоносача, работи се и по други разработки\", коментира Бурсук по време на Международното военноморско изложение в Санкт Петербург.Военноморският флот на Русия към момента разполага само с един самолетоносач - произведеният през 1991 г. \"Адмирал Кузнецов\", който сега се подготвя за ремонт.Модернизацията му ще започне през 2018 г. След като тя завърши, той ще бъде в състояние да обслужва ВМС на Русия още 20 години, посочват експерти.", "date": "2017.06.28", "title": "В Русия строят нов самолетоносач"}
{"url": "https://news.bg/politics/s-59-podpisa-bsp-iska-anketna-komisiya-borshosh.html", "text": "\"Внесохме 59 подписа за свикване на временна анкетна комисия в Народно събрание за НДК\", заяви зам.-председателят на ПГ на \"БСП за България\" Антон Кутев.Заявка за внасянето на подписите в деловодството на НС даде по-рано лидерът на БСП Корнелия Нинова.Кутев обясни, че има цяла серия от проблеми и очевидно има забавяне на сроковете. Той изтъкна конфликта между министъра, който говори за корупция и проблемите в НДК, и Боршош, който твърди, че му е оказван натиск и не се спазва закона.Съмнения и относно отпуснатите средства изказа депутатът. По думите му става въпрос за два транша - един 17 млн. лв. и един 28 млн. лв., които са предвидени само за председателството.Той подчерта, че доколкото има информация, ДАНС е влязла в НДК и има твърдения, че тези средства не са изразходвани по предназначение.\"Анкетната комисия трябва да се заеме с това да изясни: спазват ли се сроковете за изпълнение за председателството; има ли нарушение на процедурата за обществени поръчки и дали те са проведени според закона; дали средствата се изразходват целево, както са отпуснати. Относно твърденията на министъра и на шефа на НДК, комисията трябва да докаже имало ли е натиск. Боршош няма как да докаже сам притискали ли са го\", заключи Антон Кутев.", "date": "2017.06.28", "title": "С 59 подписа БСП иска анкетна комисия \"Боршош\""}
{"url": "https://news.bg/crime/propusnali-da-priberat-knizhkata-na-shofyorkata-pregazila-politsay.html", "text": "Жената, която прегази полицаи, е установена да шофира, признаха от прокуратурата. Катя Лерца е шофирала след като е било отнето свидетелството й за управление.Припомняме, на 13 май 2017 г. 36-годишен полицай, баща на две деца загина на място, прегазен от джип. Автомобилът бе управляван от 40-годишната жена. Полицаят вероятно е охранявал провеждащия се в Пловдив Народен събор.След привличането на Лерца в качеството й на обвиняема, е било разпоредено временно отнемане на свидетелството й за управление, съобразно новата законова разпоредба на чл. 69а от НПК. Съгласно същата разпоредба, постановлението на прокурора незабавно е било изпратено за изпълнение на органите на КАТ.От КАТ са приели контрола над изпълнението на мярката, но не са започнали процедура по налагане на принудителна административна мярка за отнемане на свидетелството за управление на обвиняемата.Същевременно, според Наказателния кодекс се предвижда носене на наказателна отговорност само за шофиране в срока на изтърпяване на принудителна административна мярка за временно отнемане на шофьорската книжка, но не и за шофиране в срока на сходната мярка на процесуална принуда.В конкретния случай, поради законодателно опущение, не би могла да се търси наказателна отговорност от обвиняемата Лерца за шофирането й без свидетелство за управление на МПС.Все така поради несъвършенство на извършената законодателна промяна, е налице и пропуск на законодателя да се предвиди санкция за неизпълнението на мярката на процесуална принуда, която да даде възможност за промяна на взетата спрямо обвиняемата мярка за неотклонение в по-тежка такава.С подобна санкция /чл. 68 а от НПК/, при предходно изменение на наказателния кодекс, е било скрепено нарушаването на мерките на процесуална принуда, изразяващи се в забрана да бъде доближаван пострадалия или забрана обвиняемият да напускане пределите на страната.За мярката по чл. 69 а от НПК обаче, подобна възможност липсва. Поради това и няма нормативно основание да бъде поискано изменение на действащата спрямо обвинения Лерца мярка за неотклонение в по-тежка.Разследването по досъдебното производство продължава, като ще приключи в рамките на законоустановения двумесечен срок.", "date": "2017.06.28", "title": "Пропуснали да приберат книжката на шофьорката, прегазила полицай"}
{"url": "https://news.bg/int-politics/pravitelstvoto-na-makron-zapochva-sporna-reforma-na-trudoviya-pazar.html", "text": "Правителството на френския президент Еманюел Макрон започва опит за преработване на френските трудови правила - едно от най-важните и спорни обещания, дадени от него в предизборната кампания, съобщава \"Асошиейтед прес\".Министърът на труда Мюриел Пенико коментира пред радио RTL, че правителството \"променя правилата на играта\" с надеждата да се справи с безработицата, която е около 10 процента.На заседанието на правителството днес е представен законопроект за трудовите правоотношения, като синдикатите се опасяват, че той заличава трудно извоюваните протекции за работниците.Правителството предлага да се ограничи финансовата санкция за компании, съдени за уволнение на служители и да се даде възможност на бизнеса да е по-гъвкав при определянето на вътрешните правила за работа.Правителството иска да използва специална процедура за приемане на мерките това лято, без по-обстойни дебати в парламента. Пенико настоя, че законопроектът може да бъде изменен и правителството не подписва \"празен чек\" за себе си.", "date": "2017.06.28", "title": "Правителството на Макрон започва спорна реформа на трудовия пазар"}
{"url": "https://news.bg/world/nato-uvelichi-razhodite-za-otbrana-s-4-3-na-sto-prez-2017-g.html", "text": "Европейските страни членки на НАТО и Канада са увеличили разходите за отбрана през 2017 г. с 4,3 на сто. Това съобщи генералният секретар на алианса Йенс Столтенберг, цитиран от Ройтерс.От спирането на съкращенията през 2014 г., по думите на Столтенберг, страните членки без САЩ са похарчили почти 46 милиарда долара допълнително за последните 3 г.\"За бъдат нашите държави в безопасност, трябва да продължим да работим за увеличаване на разходите за отбрана и за по-справедливо споделяне на тежестта в алианса ни\", каза генералният секретар ден преди среща на военните министри на държавите членки в Брюксел, на която ще бъдат обсъдени разходите за отбрана.\", добави той на пресконференция.Отделно Столтенберг обяви, че кибератаките могат да задействат чл. 5 от Вашингтонския договор за колективна отбрана.", "date": "2017.06.28", "title": "НАТО увеличи разходите за отбрана с 4,3 на сто през 2017 г. "}
{"url": "https://news.bg/politics/s-12-mln-lv-osiguryavame-sigurnostta-na-predsedatelstvoto.html", "text": "Правителството отпусна 12 млн. лв. за сигурността по време на председателството. Кабинетът \"Борисов-3\" отпусна 9,5 млн.лв. за МВР, 500 хиляди лева за ДАНС и 2 млн. лв. за Столична община за обезпечаване на сигурността по време на председателството на България на Съвета на Европейския съюз през 2018 година.Това обяви вътрешният министър Валентин Радев след днешното правителствено заседание. Предстои в спешен порядък да бъдат обявени обществените поръчки, обезпечаващи системите за видеонаблюдение и радиовръзка между ангажираните с охраната по председателството.Министър Радев призна, че процесът на консултации е продължил повече от месец и половина. В това време се е обсъждало какви да бъдат средствата, които ще се отпуснат за осигуряването на тази сигурност.Припомняме очаква се през 2018 г. в НДК да се проведат 32 официални заседания и 170 технически заседания на различните комитети. Министър Радев заяви, че наблюдението трябва да обхване летището, НДК, трасетата между различните обекти, включително този в Бояна и хотелите.\"Направени бяха различни разчети, през това време бяха оптимизирани средствата няколко пъти. На днешното заседание Министерския съвет реши, че тези 12 млн.лв., разпределени по начина 9,5 млн. лв. за МВР, 500 хил. за ДАНС и 2 млн. лв. за Столична община, ще бъдат средствата, които ще ни осигурят необходимата сигурност\", коментира Радев.По думите му сигурността следва да е обезпечена по такъв начин, че нашите гости и нашите участници в това председателство да не намират разлика между сигурността за себе си по време на заседанията и да мислят само за това, за което са дошли.Той бе категоричен, че сега трябва да вземат смели решения и бързо до средата на месец юли да обявят обществените поръчки за много от нещата, които трябва да бъдат закупени - видеокамери, системи за връзка от допълнителнирадиостанции и други средства.Радев бе категоричен, че всичко това следва да заработи колкото е възможно по-рано преди самото председателство, за да бъдат сработени всички системи за сигурност. \"Аз се надявам, че това ще успеем да го направим. Такива са уверенията на всички, които работиха по това постановление на Министерски съвет\", каза още вътрешният министър.", "date": "2017.06.28", "title": "С 12 млн. лв. осигуряваме сигурността на председателството"}
{"url": "https://news.bg/crime/i-kzk-globyava-mareshki-s-blizo-polovin-milion.html", "text": "Комисията за защита на конкуренцията наложи глоба на \"Фармнет\" АД размер на 494 839 лв. Дружеството, в което участват Веселин Марешки, Кръстина Таскова и Пламен Христов е санкционирано за нелоялна конкуренция.Според проучването на прокуратурата \"Фармнет\" АД нарушава добросъвестната практика като принуждавало и притискало конкурентите си. Представителите на \"Фармнет\" АД предупреждавали търговците на дребно, че ще открият аптеки с по-ниски цени близо до техните обекти и така ще принудят конкурентите си да фалират.Припомняме, че главният прокурор Сотир Цацаров поиска имунитета на Веселин Марешки,  от ПП \"Воля\". Днес лидерът на партията даде имунитета си, а през изминалата седмица и другите двама народни представители от \"Воля\" се отказаха от защитата си от съд.", "date": "2017.06.28", "title": "И КЗК глобява Марешки с близо половин милион"}
{"url": "https://news.bg/crime/po-malko-magistrati-vav-vss-ot-parlamenta-iskat-ot-pravosadie-za-vseki.html", "text": "От инициатива \"Правосъдие за всеки\" внесоха част от исканията, представени по време на Марша за правосъдие от 14 юни т.г., в администрацията на президента и в Народното събрание. Исканията им са придружени с гражданска подписка, съобщиха от инициативата.Обръщаме се към народните представители и политическите групи в парламента, както и към държавния глава с искане да се инициира бърза конституционна промяна за намаляване на парламентарната квота във Висшия съдебен съвет преди смяната на неговия състав през месец октомври тази година.Така България ще изпълни една от основните препоръки на делегацията на ЕК от редовния мониторингов доклад по глава \"Правосъдие и вътрешен ред\", а също на Венецианската комисия. Целта е да се намали съществено политическото влияние в независимата съдебна власт и се даде възможност на магистратите сами и в пряк избор да излъчват представители за ръководния си орган.Този нов подход вече даде своите добри резултати при избора на членовете на съдийската колегия във ВСС,обобщават от неправителствената инициатива.Досега на няколко пъти водещи политици на основните партии изказаха мнение, че квотата на парламента във ВСС трябва да бъде намалена. Подобно е и становището на вицепремиера с ресор съдебна реформа Екатерина Захариева.Ако това не стане преди избора на новия състав на ВСС, то излиза, че всички обещания на политиците са били мимикрия и лъжа пред европейските партньори и българските граждани.Намаляването на Парламентарната квота е и едно от седемте предложения на Национална гражданска инициатива \"Правосъдие за всеки\". Макар и внесени с подписка на над пет хиляди български граждани в 43-то народно събрание през декември 2015 година, до момента не са неразгледани по същество от депутатите.От Инициативата търсят подкрепата на президента Румен Радев с молба да упражни инициативата си за промяна на Конституцията за създаване на единен антикорупционен орган.Ако политическата намеса в съдебната власт не бъде сведена до възможния минимум, то каквито и промени да се правят, те ще бъдат блокирани или обезмислени точно в ръководния орган на системата, както се случва и досега, пишат от инициативата. Според гражданското обединение номинациите на членовете на ВСС от парламента показват, че се търсят удобни и партийно лоялни хора, а не личности с доказани професионални и безспорни нравствени качества.От \"Правосъдие за всеки\" очакват среща с президента за съдебаната реформа. Времето за тази среща също е сега, когато се провеждат консултации за съдебната реформа. Според нас освен висшите магистрати и министрите, отговарящи за реформата, те трябва да включат и гласа на гражданите чрез неговите организации.Писмото до президента и народните представители са на следния сайт: http://pravosadiezavseki.com/2017/06/27/da-se-namali-parlamentarnata-kvota-vav-vss/", "date": "2017.06.28", "title": "По-малко магистрати във ВСС от парламента искат от \"Правосъдие за всеки\""}
{"url": "https://news.bg/politics/bsp-i-dps-vlizat-v-temata-predsedatelstvoto-prez-temata-borshosh.html", "text": "ДПС  за създаването на комисия по казуса \"Боршош\". Според нас случаят е по-скоро за прокуратурата, но доколкото касае подготовката на председателството на ЕС, може би ще трябва да се заеме и парламентът, коментира в Народното събрание Йордан Цонев.Създаването на една такава комисия щяло да подмогне да се навлезе в проблематиката за подготовката ни за ръководството на ЕС.Темата за председателството ни притеснява страшно много, сподели Цонев.И той видя в случилото се в последните два дни война на лобита в ГЕРБ. Това, което четем е, че има и борба на лобита, и нарушения, лаконичен бе Йордан Цонев.По-рано Спас Гърневски от ГЕРБ отрече в НДК да има корупция. Не съм забелязал, не само в този случай, а в нито един, да има някакви битки за надмощие, изтъкна той.Припомняме, в понеделник директорът на НДК Мирослав  от вицепремиера по председателството ни Лиляна Павлова с аргумент за нагласени обществени поръчки и съмнения за недобро управление на средствата. Боршош отрече обвиненията и заяви с пост във фейсбук, .На следващия ден обаче премиерът , а НДК ще премине под шапката на Министерство на културата.", "date": "2017.06.28", "title": "БСП и ДПС влизат в темата \"Председателството\" през темата \"Боршош\""}
{"url": "https://news.bg/int-politics/poroshenko-obvini-sssr-za-koruptsiyata-v-ukrayna.html", "text": "Президентът на Украйна Петро Порошенко обясни високото ниво на корупцията в страната със съветския манталитет.\"Тя идва от миналото, от корумпираната съветска система, която е дълбоко вкоренена в обществото и в духа на всеки\", коментирал Порошенко в интервю за френския в. \"Фигаро\", отговаряйки на въпрос за това, защо процесът на борба срещу корупцията в Украйна е \"дълъг и сложен\".Миналата седмица стана известно, че няколко фракции във Върховната рада (украинския парламент) планират започването на процедура по импийчмънт на Петро Порошенко. По думите на лидера на партията \"Батькивщина\" Юлия Тимошенко, \"да се толерира корупцията и злоупотребата с власт вече не е възможно\".В края на май високото ниво на корупцията в Украйна призна и Европейската комисия. Еврокомисарят по търговията Сесилия Малмстрьом призова Киев да продължи с реформите, отбелязвайки, че \"предстои много работа\".", "date": "2017.06.28", "title": "Порошенко обвини СССР за корупцията в Украйна"}
{"url": "https://news.bg/politics/obsazhdat-parlamentaren-kontrol-varhu-izbora-na-iztrebitel.html", "text": "Депутатите се заеха със създаването на Комисия за закупуването на нов тип боен самолет. Предложението е на ГЕРБ.Мотивът да се създаде комисия е, че парламент не работел по време на служебното правителство и не е упражняван парламентарен контрол върху процеса за вземане на решение за старт на преговорите за закупуване на изтребител.Изводите от работата на комисията могат да бъдат полезни, според председателя на военната комисия в НС генерал Константин Попов. Комисията щяла да избегне политически пристрастия, лични амбиции и взимането на емоционални решения. Дейността на тази комисия няма за цел да спре процеса на закупуване на нов тип боен самолет, изтъкна още Попов.Корнелия Нинова коментира, че кабинетът Борисов 3 не искал да реализира инвестиционните проекти за армията. Иначе в Брюксел със срещата с шведския си колега Бойко Борисов предопределил избора на Грипен.По думите й служебният кабинет е изпълнил решение на Борисов 2 за проектите и не е стартирал процедурата по реализацията им.Според Нинова, създаването на комисията за самолетите е с цел атака срещу президента Румен Радев, който обявил война на политическата корупция. Соцлидерът обвини Константин Попов в конфликт на интереси, тъй като има отношение към процесите в армията.Депутатът от БСП Славчо Велков също скочи с обвинението, че герберите лобирали за стари Ф16. Те не са втора ръка, а трета употреба и са дислоцирани във военното гробище на САЩ в Аризона, обясни депутатът.И той видя мишената на предложението на управляващите в лицето на президента Румен Радев, както преди това обяви и соцлидерът Корнелия Нинова.Припомняме, от няколко месеца върви спор дали служебното правителство е \"задължило\" процедурно следващите управляващи да изберат шведските Грипен. Самият служебен премиер Герджиков отрече да има такова решение, с което да е предопределен избора на настоящия премиер Бойко Борисов.В неделя обаче зам.-председателят на ГЕРБ  и обяви, че иска създаването на парламентарна комисия. С думите си той обвини и държавният глава Румен Радев, че се намесва в решението и дори намекна за корупционни схеми. От своя страна президентът , като настоя да чуе от Бойко Борисов каква е неговата позиция по въпроса.", "date": "2017.06.28", "title": "Обсъждат парламентарен контрол върху избора на изтребител"}
{"url": "https://news.bg/crime/zasilvat-kontrola-varhu-lyubitelskiya-ribolov.html", "text": "Изпълнителната агенция по горите (ИАГ) и Изпълнителната агенция по рибарство и аквакултури (ИАРА) започват съвместна работа за по-добър контрол върху режима на риболов и спазване на правилата за любителски риболов.Двете институции сключиха споразумение за сътрудничество и съвместна дейност в посока взаимодействие и координация миналата седмица.Според споразумението горските служители и инспекторите на ИАРА ще следят за нарушения съгласно периодично изготвяни планове за съвместно взаимодействие. Ще се извършват проверки на превозни средства и във водни обекти, ползвани за любителски риболов. Служителите на агенциите ще следят и за спазване на правилата за любителски риболов съгласно Закона за рибарството и аквакултурите и Закона за горите.Споразумението позволява на агенциите да привличат и други компетентни национални ведомства с контролни функции при провеждане на съвместни дейности.След проверките двете страни ще обменят информация за резултатите от проведения контрол. ИАГ и ИАРА ще си сътрудничат и при актуализиране на международната и националната нормативна уредба, включително и европейски директиви и регламенти, свързани с рибарството.", "date": "2017.06.28", "title": "Засилват контрола върху любителския риболов"}
{"url": "https://news.bg/world/shestima-zadarzhani-za-terorizam-v-ispaniya-velikobritaniya-i-germaniya.html", "text": "Шестима души са задържани в Испания, Великобритания и Германия. Те са обвинени в поддържане на връзки с джихадистката групировка ДАЕШ (\"Ислямска държава\") и вербуване и радикализиране на потенциални членове. Това съобщи испанското вътрешно министерство, цитирано от Ройтерс.Арестите са организирани от испанската полиция в сътрудничество с колегите си в Германия и на Острова. Четирима души са задържани в Палма де Майорка, един човек във Великобритания и един в Германия.Министерството пояснява, че полицейските сили от различни държави си сътрудничат с посредничеството на агенциите в ЕС, споделяйки информация в борбата с тероризма.Задържаните са подготвяли и разпространявали видеоматериали с насилие, а също така са организирали ежеседмични срещи за вербуване на млади хора да пътуват до конфликтни зони.Разследването е започнало през 2015 г. след откриването на интернет страница с видеа, които показват вербуване на джихадисти и изпращане на млад мюсюлманин от Испания в Сирия.Продуцентът на филмите, ултраконсервативен салафитски имам, е задържан в Обединеното кралство. Той е бил следен от няколко европейски държави, заключава ведомството.", "date": "2017.06.28", "title": "Шестима задържани за тероризъм в Испания, Великобритания и Германия"}
{"url": "https://news.bg/world/priblizhen-na-tramp-registriran-kato-chuzhdestranen-agent.html", "text": "Бившият председател на предизборния щаб на Доналд Тръмп Пол Манафорт е регистриран от правосъдното министерство на САЩ като чуждестранен агент заради работата си като политически консултант за украинска партия, съобщава АФП.Самият Манафорт признава, че е помагал на партийните членове как да комуникират с американски представители на правителството.Той е информирал правосъдното министерство, че фирмата му DMP International е получила повече от 17 милиона долара от Партията на регионите, бивша проруска управляваща партия в Украйна, за консултанска работа от 2012 до 2014 г.Манафорт е вторият член от кампанията на Тръмп, който е регистриран като чуждестранен агент. През март бившият съветник по националната сигурност на Белия дом Майкъл Флин беше регистриран от правосъдното министерство заради работата на консултанската му фирма. Той е помагал на турски бизнесмен и на турското правителство. В продължение на около пет месеца до август 2016 г. Манафорт помагаше на Тръмп в предизборната му кампания. Той веднага подаде оставка, след като АП информира, че фирмата му е лобирала във Вашингтон в полза на украинската партия. Той е един от няколко души, свързвани с Тръмп, които са в полезрението на специален прокурор и конгресни комисии, които разследват дали Русия се е намесила на президентските избори през 2016 г.Лобистът отрича да има връзки с Русия и отбелязва, че работата му в Украйна не е свързана с кампанията.Според федералните закони на САЩ хора, които представляват чуждестранни политически интереси и се опитват да лобират в САЩ, са длъжни да се регистрират в правосъдното министерство преди да вършат подобна работа.Регистрацията на Манафорт идва повече от 3 г. след завършването на работата му.Правосъдното министерство рядко преследва нарушения на Закона за регистрация на чуждестранни агенти.", "date": "2017.06.28", "title": "Приближен на Тръмп регистриран като чуждестранен агент"}
{"url": "https://news.bg/crime/otkriha-domashna-oranzheriya-za-marihuana-v-selo-laka.html", "text": "Вчера, 27 юни, в хода на специализирана полицейска операция в село Лъка, община Поморие, полицаи намират домашна лаборатория за марихуана.Органите на реда извършили претърсване в дома на 37-годишен мъж, който бил криминално проявен. В дома на А. Б. полицаите намерили помещение, което било специално пригодено за отглеждането на марихуана. Помещението било оборудвано с халогенни лампи, термометри, релета и вентилатори, които служели за отглеждането на 33 сакции с канабисови растения в различен стадий на растеж.По време на операцията полицаите намерили и иззели още чувал и 5 пакета, пълни с канабис. 37-годишният имал и електронна везна.Общото количество на намерения наркотик е около 1 килограм.Мъжът е задържан за срок до 24 часа. Работата по случая продължава.", "date": "2017.06.28", "title": "Откриха домашна оранжерия за марихуана в село Лъка"}
{"url": "https://news.bg/regions/belogradchik-se-nadiga-sreshtu-izgrazhdaneto-na-kariera.html", "text": "В Белоградчик събират подписка срещу установяването на кариера.\"Пристигна решение на Министерството на енергетиката за разрешаване на проучване на един терен в нашата община\". Това заяви кметът на Белоградчик Борис Николов по време на пресконференция в БТА, на която алармира, че природната забележителност Белоградишки скали, включена в индикативния списък на защитени територии на ЮНЕСКО, е заплашена от строителството на кариери.Решението на МС разбуни духовете на цялата общественост за часове, заяви кметът. \"Оценихме опасностите, предимствата и недостатъците на една бъдеща кариера\", изтъкна градоначалникът.Преценили, че е необходимо да направят всичко по силите си, за да спрат това проучване, тъй като отчитат опасностите, ако бъде реализирано.Кметът на Белоградчик е внесъл жалба във ВАС, в която иска анулиране на това разрешение за проучване. За много кратък период се появили още 4-5 жалби от обществени организации и физически лица. Те били придвижени към ВАС паралелно с жалбата на кмета.\"Единодушно и общинският съвет гласува декларация против проучването\", изтъкна Николов. В жалбата си кметът на Белоградчик подробно е описал своите аргументи - а именно, че се нарушават национални закони и европейските правила, свързани с екологията.Градоначалникът изтъкна, че в последните две години частни собственици са направили инвестиции за стотици хиляди за развиване на туризма под формата на къщи за гости и туристически комплекси. От тази гледна точка кметът също е притеснен от евентуалното разкриване на кариера.\"На 99% съм сигурен че, с тези арументи ще спечелим делото\", каза той и допълни, че очаква решението на ВАС.\"Събираме подписка против този административен акт на МИЕ. Имаме около 400 подписа събрани до момента\", каза инициаторът архитект Георги Георгиев.Екологът на община Белоградчик Николай Димитров изтъкна, че въпросният терен попада в две зони по Натура 2000. По думите му, развиването на кариера е в драстично нарушение на защитената зона по Натура 2000.Димитров изтъкна още, че не е извършена оценка за съвместимост. \"Това е един от най-емблематичните и разпознаваеми ландшафти не само в България, а и в Европа\", изтъкна екологът и допълни, че там идват студенти на практика.", "date": "2017.06.28", "title": "Белоградчик се надига срещу изграждането на кариера"}
{"url": "https://news.bg/regions/57-godishen-mazh-e-postradal-tezhko-sled-udar-ot-tovaren-vlak.html", "text": "57-годишен мъж е пострадал тежко след удар от товарен влак, съобщиха от ОДМВР-София.Около 11:42 часа в Районно управление на МВР-Сливница бил подаден сигнал, че между жп спирка и жп гара Сливница мъж е бил блъснат от международен товарен влак.Дежурна оперативна група е огледала местопроизшествието. Пострадалият е транспортиран за лечение с множество фрактури по тялото, с опасност за живота.", "date": "2017.06.28", "title": "57-годишен мъж е пострадал тежко след удар от товарен влак"}
{"url": "https://news.bg/world/blasnat-ot-dvuetazhen-avtobus-britanets-vleze-v-birariya.html", "text": "Мъж беше блъснат от двуетажен автобус в Англия и секунди по-късно влезе в намиращата се в близост бирария, съобщават британски медии.Охранителна камера показва инцидента, при който автобуса блъска мъжа и го изхвърля на няколко метра. Няколко секунди по-късно мъжът се изправя и влиза в намиращата се наблизо бирария.53-годишният Саймън Смит се движи по спокойна улица в Бъркшър, Южна Англия, в събота сутринта, когато автобусът се качва на тротоара и го блъска.Потърпевшият заяви пред вестник \"Сън\", че всяка събота минава по този път. Но той поясни, че не е отивал в пъба да пие бира.\"След удара исках да отида на безопасно място. Доста е забавно всички да мислят, че съм отишъл да пия бира. В действителност търсех място, за да се скрия\", поясни той.Според местни медии мъжът е получил леки наранявания.При удара той е изхвърлен на около 6 метра.Провежда се разследване. Не е ясна причината за инцидента, няма задържани.", "date": "2017.06.28", "title": "Блъснат от двуетажен автобус британец влезе в бирария"}
{"url": "https://news.bg/regions/shest-obshtini-poluchavat-pari-za-proekti-ot-pudoos.html", "text": "Управителният съвет на Предприятието за управление на дейностите по опазване на околната среда (ПУДООС) е одобрило 11 проекта за финансиране. От тях 6 са за управление на водите.Община Стамболийски е одобрена с проект за канализация на кв. \"Полатово\", за който ще бъде отпусната безвъзмездна помощ в размер до 599 053, 57 с ДДС. Община Суворово ще изгражда канализационна и подмяна на водопроводна мрежа по улиците ,,Хан Крум\", част от ,,Баба Тонка\" (от ,,Хан Крум\" до ,,Стефан Караджа\"), ул. ,,Кочо Честименски\" (от ,,Бачо Киро\") и ул. ,,Ильо Войвода\" (от ,,Панагюрище\"). Стойността на проекта е в размер до 826 724, 70 лв. с ДДС.Община Мадан е одобрена с проект за реконструкция на водопроводната и канализационна мрежа на гр. Мадан, подобект \"Реконструкция на водопроводната и канализационна мрежа в кв. \"Шаренка\" и \"Реконструкция на водопроводната и канализационна мрежа в кв. \"Възраждане\". За целта са осигурени до 753 820, 45 лв. с ДДС. Средствата се предоставят под условие - преди подписване на договора общината да представи доказателства за осигурено финансиране на проект \"Реконструкция и рехабилитация на улична мрежа на територията на община Мадан\" по подмярка 7.2 \"Инвестиции в създаването, подобряване или разширяването на всички видове малка по мащаби инфраструктура\" по ПРСР 2014-2020.Община Аксаково получава 2 440 362, 08 лв. с ДДС за проект \"Доизграждане на битови канализационни клонове и подмяна на част от водопроводната мрежа в гр. Игнатиево - етап 1\". Община Добричка е одобрена за подмяна на водопровод по улица в с. Стожер. За целта се отпускат 294 791,44 лв. с ДДС. Средствата се предоставят под условие - преди подписване на договор с ПУДООС за финансиране на настоящия проект, община Добричка трябва да представи всички изискуеми документи за окомплектоване на заявлението си.Община Оряхово ще изпълнява проект \"Реконструкция и доизграждане на вътрешна ВиК мрежа на гр. Оряхово, сградни канализационни отклонения и дъждовна канализационна мрежа, както и битова канализация. Реализирането на проекта ще спомогне за ограничаване на свлачищните процеси в града. За целта се отпускат средства в размер до 2 667 561,61 лв. с ДДС.", "date": "2017.06.28", "title": "Шест общини получават пари за проекти от ПУДООС"}
{"url": "https://news.bg/world/i-poshtite-v-ukrayna-sa-zasegnati-ot-kiberatakata.html", "text": "Пощенският оператор в Украйна съобщи, че много от пощенските услуги не функционират.Сериозната кибератака вчера е засегнала и регистрирането и проследяването на пратките.\"Български пощи\" ЕАД ще бъдат уведомени веднага при нормализиране на ситуацията и информацията ще бъде публикувана на сайта на дружеството.Припомняме, че вчера хакери , като Украйна е най-засегната държава. От правителствени лица от страната алармираха за сериозно проникване в украинската електропреносна система, в банки и правителствени учреждения, както и летища.", "date": "2017.06.28", "title": "И пощите в Украйна са засегнати от кибератаката"}
{"url": "https://news.bg/economics/po-losh-biznes-klimat-u-nas-prez-yuni.html", "text": "През месец юни 2017 г. показателят на бизнес климата в България се е понижил. Спадът е с 0.7 пункта и е изчислен спрямо предходния месец май, съобщи НСИ.Спадът се наблюдава в резултат на неблагоприятните мнения на стопанските ръководители в промишлеността и услугите.Показателят на бизнес климата в промишлеността е намалял с 1.2 пункта в сравнение с предходния месец, което се дължи на изместване на очакванията на промишлените предприемачи за бизнес състоянието на предприятията. Според техните очаквания през следващите шест месеца бизнес състоянието на предприятията няма да стане по-добро, а ще се запази.Основни проблеми за развитието на бизнеса остават несигурната икономическа среда и недостигът на работна сила.През настоящият месец обаче показателят на бизнес климата в строителството е нараснал с 2.2 пункта. Това е в резултат на оптимистичните оценки и очаквания на строителните предприемачи за бизнес състоянието на предприятията през идните месеци.В сектора на строителството се отчита намаление на негативното влияние на несигурната икономическа среда, и конкуренцията в бранша. Основен проблем обаче остава да бъде недостигът на работна сила.Показателят на бизнес климата в търговията на дребно също отчита повишение - с 0.7 пункта. В този сектор търговците също имат положителни оценки за настоящото бизнес състояние. Относно обема на продажбите и поръчките към доставчиците през следващите три месеца обаче очакванията им са по-неблагоприятни.Най-голям е спада в сектора на услугите. През настоящия месец показателят на бизнес климата в сектора на услугите е спаднал с 3.7 пункта. Това е така, заради нулевите очаквания на мениджърите за бизнес състоянието на предприятията през следващите шест месеца. Мениджърите имат по-скоро резервирани очаквания за състоянието на бранша през следващите 3 месеца.", "date": "2017.06.28", "title": "По-лош бизнес климат у нас през юни"}
{"url": "https://news.bg/int-economics/gazprom-izliza-ot-turskiya-pazar.html", "text": "\"Газпром\" може да се изтегли напълно от вътрешния пазар в Турция, като остане само износител на газ, съобщава руският в. \"Комерсант\".Според източници, запознати със ситуацията, \"Газпромбанк\" е в процес на приключване на излизането си от компанията Promak, която притежава контролния дял (60%) в две компании, вносителки на руски газ в Турция - Enerco и Avrasya.Promak - която е джойнт венчър между \"Газпромбанк\" и търговеца Akfel холдинг, е създадена през 2014 г. \"Газпромбанк\" притежава 40% от акциите на компанията, останалият дял - от партньори.По-рано заместник-управителят на \"Газпром\" Александър Медведев заяви, че компанията планира да продаде още един свои турски актив - Bosphorus gas. По думите на Медведев, турският пазар бил \"непредсказуем\" и губи привлекателността си заради отслабването на турската лира и регулираните тарифи.Източниците на \"Комерсант\" отбелязват, че най-важният фактор е отчетената загуба от Bosphorus gas - около 100 млн. евро през 2016 г.\"Газпром\" притежава 71 на сто от Bosphorus gas. Руският газов гигант ще продаде дела си на местната компания Sen Group, която притежава останалите 29 процента.Излизането от турския пазар може да засили преговорната позиция на \"Газпром\" в спора за цените на природния газ, тъй като компанията няма да има пряк интерес от поддържане на рентабилността на бизнеса с дистрибуцията.", "date": "2017.06.28", "title": "\"Газпром\" излиза от турския пазар"}
{"url": "https://news.bg/energy/ot-chez-otchitat-elektromerite-izvanredno-zaradi-poskapvaneto-na-toka.html", "text": "От Електроразпределителното дружество за Югозападна България ЧЕЗ правят извънреден отчет на електромерите. Причината е поскъпването на електроенергията от 1 юли, съобщиха от компанията.Ще приемат и декларирани от клиентите показания, измерени на 30 юни.Графикът на извънредния отчет ще бъде публикуван на сайта на дружеството www.cez-rp.bg. Информация може да се получи и в центровете за обслужване на клиенти на ЧЕЗ и на денонощната телефонна линия 0700 10 010.За по-бързо отчитане на електромерите, от компанията ангажират допълнително 328 служители. Всички отчетници ще работят с удължено работно време, както и в почивните дни - на 1 и на 2 юли.Поради физическата невъзможност всички електромери да бъдат отчетени в един и същи ден, месечните сметки на клиентите ще бъдат преизчислени към датата на въвеждане на новите цени.С цел гарантиране на максимална коректност при таксуване на консумираната електроенергия, клиентите могат сами да отчетат показанията на електромерите си на 30 юни 2017 г. Самоотчитането е по желание и не отменя извършването на месечен отчет от страна на дружеството.Клиентите, които желаят да се възползват от тази възможност, трябва да направят своя отчет на 30 юни 2017 г. Данните трябва да бъдат подадени към компанията между 1 и 5 юли на телефонната линия 0700 10 010 (меню 2), на zaklienta@cez.bg, през уеб-сайта www.cez.bg, меню \"Самоотчет\" и в центровете за обслужване на клиенти на ЧЕЗ.Клиентите трябва да посочат данните от електромера по всички тарифи, клиентски номер, трите имена на титуляра и адреса на обекта, за който се декларират показания. Подадените данни за самоотчет през този период се считат за отчетено потребление към 30 юни 2017 г., включително.Фактурите през месец юли ще имат две стойности за използваната електроенергия - по стари и по нови цени.", "date": "2017.06.28", "title": "От ЧЕЗ отчитат електромерите извънредно заради поскъпването на тока"}
{"url": "https://news.bg/world/shef-na-vvs-na-frantsiya-se-pribira-u-doma-si-s-boen-samolet.html", "text": "Вторият в командването на ВВС на Франция е атакуван след информация, че е използвал боен самолет, за да се прибира у дома си в Прованс през уикендите, съобщава The Local.Вместо да използва влак или колата си, бившият пилот на изтребител генерал Ришар Ребул използвал самолет Alpha Jet на френските ВВС, за да се прибира у дома си в югоизточната част на Прованс от Бордо, пише вестник Canard Enchainé.Според вестника генералът, който отговаря за училище за обучение на пилоти и е втори в командването на ВВС, използвал самолет за обучение, за да пътува до дома си от 2010 г.Разкритията са представени на новия френски военен министър Флоранс Парли.Министърът нареди незабавна проверка.", "date": "2017.06.28", "title": "Шеф на ВВС на Франция се прибира у дома си с боен самолет"}
{"url": "https://news.bg/int-politics/zabranata-na-tramp-za-patuvane-e-rasistka-i-nespravedliva-skochi-iran.html", "text": "Иран обяви, че решението на Върховния съд на САЩ да възстанови отчасти забраната за пътуване, наложена от американския президент Доналд Тръмп срещу шест мюсюлмански страни, е \"расистко\" и \"несправедливо\", съобщава \"Асошиейтед прес\".Говорителят на външното министерство на Иран беше цитиран от държавната телевизия да казва, че е \"жалко\", че Вашингтон \"затваря очите си спрямо основните извършители на терористични актове в САЩ\", без да уточнява подробности.Върховният съд на САЩ в понеделник постанови, че забраната на Тръмп срещу пътници от Иран, Сирия, Судан, Йемен, Либия и Сомалия е отчасти легитимна. Върховният съд ще разгледа всестранно казуса през октомври.Критиците изтъкват, че забраната има за цел да изпълни предизборното обещание на Тръмп за недопускане на мюсюлмани в САЩ. Администрацията твърди, че ограниченията са необходими срещу терористи, като те включват затягане на процедурите за проверка на влизащите в САЩ.", "date": "2017.06.28", "title": "Забраната на Тръмп за пътуване е расистка и несправедлива, скочи Иран"}
{"url": "https://news.bg/world/nay-visokoto-nivo-na-podkrepa-za-konservatorite-na-merkel-ot-septemvri-2015-g.html", "text": "Консерваторите на германския канцлер Ангела Меркел увеличиха подкрепата си до 40% - най-високото ниво от септември 2015 г. Това става ясно от социологическо изследване на института \"Форса\" за германското списание \"Щерн\" и телевизия RTL, информира Ройтерс.Без промяна 23 на сто от германците подкрепят Социалдемократическата партия, докато Зелените увеличават подкрепата си с 1% до 9 на сто. Антиимигрантската партия \"Алтернатива за Германия\" без промяна получава 7 на сто, крайнолявата партия Левицата губи 1% до 9 на сто, а Свободните демократи също губят 1% и са подкрепяни от 7 на сто.В проучването, проведено между 19 и 23 юни, са участвали 2 502 души.Християндемократическата партия за последно получава толкова голяма подкрепа през септември 2015 г. - малко преди решението на Меркел да отвори вратата за повече от 1 милион мигранти.Сондажът разкрива още, че 52% от анкетираните ще подкрепят Меркел за четвърти мандат, спад от 1%, докато 22% биха подкрепили лидера на социалистите Мартин Шулц.Само 9 на сто се доверяват на социалдемократите да разрешат проблемите на Германия в сравнение с 40% за консерваторите.", "date": "2017.06.28", "title": "Най-високото ниво на подкрепа за консерваторите на Меркел от септември 2015 г. "}
{"url": "https://news.bg/int-politics/izrael-vdiga-stena-po-granitsata-si-s-livan.html", "text": "Правителството на Израел продължава приготовленията си по строителството на циментова стена по границата си с Ливан. Това съобщава саудитският в. \"Ашарк ал Аусат\", цитиран от ливански медии.Израел вече защитава с помощта на ограда границите си със Сирия, Египет, Ивицата Газа и отчасти със Западния бряг.Припомняме, през миналата година израелският премиер Бенямин Нетаняху се зарече да бъде изградена ограда по цялата сухопътна граница на Израел, за да може еврейската държава да се предпази от външни заплахи.\"В края на краищата Израел, както аз го виждам, ще бъде заобиколен с ограда от всички страни. В средата, в която живеем, ние трябва да се предпазваме от хищници\", изтъкна Нетаняху.", "date": "2017.06.28", "title": "Израел вдига стена по границата си с Ливан"}
{"url": "https://news.bg/politics/vaorazhenieto-na-armiyata-ni-e-moralno-i-tehnicheski-ostaryalo-prizna-karakachanov.html", "text": "Нуждите на трите вида въоръжени сили на армията са еднакви - въоръжението ни е и морално, и технически остаряло. Това обяви пред БНТ военният министър Красимир Каракачанов.Бюджетът не е дъвка, която да разтягаш до безкрайност, има средства, които може и които не може да се отделят. Предложили сме инвестиционните проекти да се разтеглят във времето - минимум 8, за Сухопътни войски - 10 години. Идеята е трите проекта за модернизация на въоръжените сили да се задействат, обясни военният министър.В проекта за модернизация на въоръжението на армията Сухопътни войски не са били включени, уточни той.\"Идеята ми е да се включи проекта (и за Сухопътни войски - б.р.) и трите вида въоръжени сили да се движат едновременно. Една от грешките досега е, да се дава приоритет на една от видовете въоръжени сили над останалите\", каза Каракачанов.Относно модернизацията на Военноморските ни сили, той увери, че е изпратил писмо до 8-те компании, които предлагат възможност за снабдяване на армията ни с нов тип кораб. Едната компания е българска. Министерския съвет трябва да одобри това предложение, поясни Каракачанов.3,5 млрд. лева за модернизация на армията ни - това не са малко пари, трябва да им прозрачност как са вземани решенията, как са правени класациите, каза Каракачанов.По проекта за избор на нов тип изтребител за ВВС кандидатите са били три, на какво основание е декласиран третия, запита риторично военният министър.Министерството на отбраната и Министерския съвет изпълняват решенията на парламента. Не виждам защо трябва да се търсят спекулации, аз самият съм . Каракачанов заяви, че не поставя под съмнение експертността на специалистите, избрали този тип изтребител, но иска прозрачност за самата процедура.Не знам защо се създава впечатлението, че проектът аз изтребителите е предрешен, от тук нататък започват конкретните преговори.Той поясни, че тенденцията е максимална част от тези проекти за превъоръжаване да са изпълнявани от българската индустрия.За избора на бронираната машина за Сухопътни войски изискването е част от нейните компоненти да са изработени в България. Същото е и за корабите - искаме да бъде ползван българския икономически потенциал, муниции, оптика - да модернизираме Военно-промишления комплекс (ВПК), да създават работни места в България. Голямата част от парите да се върнат отново в бюджета като данъци, поясни Каракачанов.Запитан до кога могат да бъдат използвани самолетите, той отговори - до 2029-2030 г могат да бъдат ползвани самолетите. Пред bTV бившият военен министър Бойко Ноев заяви, че определеният  за българските ВВС ще бъде спрян от производство.Офертата за Ф-16 не отговаря на две условия - схемата за разсрочено плащане - голямата част да се плати в началото, после на малки вноски и второто - продължителността на валидността на офертата. Предстои да се види дали отговорите, получавани на запитванията от министерството, са правилно оценени, обясни Каракачанов.Винаги има и геополитически и икономически интерес, каза военният министър относно закупуването на нова техника за армията ни. Когато става въпрос за много пари указанието на премиера е да са прозрачни нещата, допълни той.С парите за българския войник не трябва да се заиграва, категоричен е министърът. Обществото многократно е било стресирано от скандали - лошо облекло, недохранване на бойците.Каракачанов даде пример с кубинки, купувани от армията за 255 лева и проваляните години наред обществените поръчки за изхранването на войската. Нормално ли е боеприпаси да се продават на 3-4 % от стойността им и купувачите да реализират 15 пъти по-висока цена, запита Каракачанов без да уточнява кога и къде е станало това.Той даде пример и с това, че имоти, предоставени за обществени нужди на общините, са разпродавани след като са прехвърлени от активите на министерството на отбраната. Новата тенденция е договорите да се дават под условия - предоставя се имотът безвъзмездно на общината, но за обществено ползванеКаракачанов обяви и друга психоза - защо да гоним по-добра оферта за продажба на актив от министерството на отбраната, след като парите ще ги вземе Министерството на финансите.608 лева е основната заплата на един войник, заяви военният министър и сподели, че за големите градове това е недостатъчно.Запитан за очакваното подписване на Договора за добросъседство с Македония, Красимир Каракачанов бе категоричен, че това би било пробив за отношенията България-Македония в последните 20 години.Още 1999 г. има споразумение - Македония няма право да търси малцинствени, териториални, езикови претенции. Ако това споразумение бъде подписано след разговорите, ще бъде крачката на отваряне на отношенията между двете страни, категоричен е той.", "date": "2017.06.28", "title": "Въоръжението на армията ни е морално и технически остаряло, призна Каракачанов"}
{"url": "https://news.bg/politics/obyavihte-voyna-na-prezidentskata-institutsiya-gnevna-ninova-kam-gerb.html", "text": "Обявихте война на президентската институция. Това заяви лидерът на БСП Корнелия Нинова за декларацията на ГЕРБ.Обявихте война на опозицията, изтъкна тя. Злоупотребявате с факти, продължи с атаките Нинова.Соцводачът показа снимка на президента с политиците в Свищов. Това го видя не само цял Свищов, но и цяла България, ядоса се Корнелия Нинова.Тя отново поиска да види премиера Бойко Борисов в зала, за да обсъди с депутатите европредседателството. Какво се случва и какво става в държавата, попита Нинова за казуса с Мирослав Боршош.Припомняме, в понеделник директорът на НДК  от вицепремиера по председателството ни Лиляна Павлова, след реакция в социалните мрежи бе възстановен на поста си от премиера Бойко Борисов и НДК отново бе върнато на Министерството на културата.Според Корнелия Нинова две лобита в ГЕРБ се борили кой да \"открадне едни пари от едни плочки\" от ремонта на НДК. Червените внасят искане за анкетна комисия за спора с участието на Боршош. Освен това те сезират главния прокурор за корупцията с ремонта на НДК.", "date": "2017.06.28", "title": "Обявихте война на президентската институция, гневна Нинова към ГЕРБ"}
{"url": "https://news.bg/world/80-g-zhena-hvarli-moneti-za-kasmet-v-dvigatel-na-patnicheski-samolet.html", "text": "Възрастен пасажер, който хвърли монети за късмет в двигателя на самолет на летище в Шанхай, няма да бъде задържан от полицията, съобщи китайската държавна медия, цитирана от АФП.Във вторник суеверната 80-годишна жена забави с близо 6 часа полет на China Southern Airlines, след като хвърли 9 монети в двигателя на самолета, докато пътниците се качваха на борда.Полицията на летището обяви, че жената е отдаден будист и вярва, че монетата ще й помогне за безопасен полет до китайския град Гуанджоу.Тя е отведена от полицията, след като пътник е съобщил за чудатия инцидент.Обаче вестник People's Daily пише, позовавайки се на полицията, че тя е нарушила закона и обикновено трябва да лежи в ареста пет дни, но за нея има изключение, тъй като е на над 70 г.", "date": "2017.06.28", "title": "80 г. жена хвърли монети за късмет в двигател на пътнически самолет"}
{"url": "https://news.bg/world/kitay-se-snabdi-s-nov-razrushitel.html", "text": "Въоръжените сили на Китай се снабдиха с нов клас разрушител, който е произведен в страната, съобщи държавната медия, цитирана от Ройтерс.Азиатският гигант скоростно увеличава военноморския си потенциал.Бойният кораб, който е с маса 10 000 тона, е осветен в корабостроителницата Jiangnan в Шанхай, информира \"Синхуа\". Така ВМС на Китай се сдоби с първия разрушител \"нова генерация\".Корабът е снабден с нова система за противовъздушна, противоракетна и противокорабна отбрана, допълва агенцията.Държавният вестник Global Times пише, че корабът се смята, че е първият разрушител клас 055. Той е модернизирана версия на по-малкия клас разрушители 052D.Китайската медия разпространи снимки на новия кораб.Той ще премине през запланувани тестове преди да влезе окончателно на въоръжение.През 2016 г. ВМС на Китай са се сдобили с 18 кораба, включително разрушители, корвети и фрегати.", "date": "2017.06.28", "title": "Китай се снабди с нов разрушител"}
{"url": "https://news.bg/society/sindikatite-iskat-novi-zamervaniya-na-vazduha-v-tets-maritsa-iztok.html", "text": "КНСБ и КТ \"Подкрепа\" настояват за нови проверки за еконормите на чистотата на въздуха в централите на \"Марица-изток\", стана ясно на среща на представители на двете организации и министъра на околната среда и водите Нено Димов.Проверяването наново на чистотата на въздуха е свързано с наказателната процедура на Европейската комисия срещу България заради замърсяване на въздуха със серен диоксид от централите на \"Марица-изток\" край Гълъбово.Президентът на КНСБ - Пламен Димитров посочи, че в ЕС са проверявани 400 централи, но евроексперти не са обследвали български предприятия.Министър Димов обеща специална среща за набелязване на точките за замерване на въздуха в региона. Той ще ангажира Изпълнителната агенция по околна среда за това. Припомняме, че  приемането на новата европиректива, но изискванията влязоха в сила. Допустимите прагове на замърсяване на въздуха от големи горивни инсталации в индустриалните заводи трябва да са още по-ниски според новите правила.  ", "date": "2017.06.28", "title": "Синдикатите искат нови замервания на въздуха в ТЕЦ „Марица-изток”"}
{"url": "https://news.bg/politics/bsp-poiska-uvelichavane-na-minimalnata-pensiya-na-300-leva-ot-1-yuli.html", "text": "Депутатите от БСП поискаха увеличаване на минималната пенсия на 300 лева от 1 юли. Това стана по време на дебатите за увеличаването на минималната пенсия.Идеята дойде от Георги Гьоков. Червените поискаха да се преизчислят всички пенсии. С това си предложение, по думите на социалиста, левицата помагала на патриотите да си изпълнят предизборните обещания.Законопроектът на кабинета предвижда от 1 юли 2017 г. минималната пенсия да се повиши от 161,38 лв. на 180 лева, или с 11,5%, и на 200 лева от 1 октомври 2017 г., което е 11,1 на сто.Всички пенсии, които след преизчисляването от 1 юли с тежест 1,126 за всяка година осигурителен стаж, останат с размери под 180 лв., или под минималния размер на пенсията за съответния вид, ще бъдат приравнени на новия минимален размер.В резултат на увеличението броят на пенсиите в минимален размер ще се увеличи от 547 хил. на около 668 хил. или около 31,5% от пенсионерите за трудова дейност ще бъдат с минимални пенсии. Това ще стане след увеличението на минималната пенсия за осигурителен стаж и възраст от 180 лв. на 200 лв. от 1 октомври.За 2017 г. броят на пенсиите в минимален размер ще се увеличи от 668 хил. на около 800 хил. или около 37,8 на сто от пенсионерите за трудова дейност ще бъдат с минимални пенсии.Пенсионерите, чиито размери на пенсиите са под 200 лв. или под стойността на минималната пенсия за съответния вид, ще получават новия минимален размер, при което за около 132 хиляди души ще има увеличение до 11,1 на сто, а за 668 хиляди - увеличение с 11,1 на сто.В резултат на повишението със същите проценти ще се увеличат минималните размери и на останалите пенсии за трудова дейност, които се определят в процент от минималната пенсия за осигурителен стаж и възраст. Това са пенсиите за инвалидност поради общо заболяване, пенсиите за инвалидност поради трудова злополука и професионална болест и наследствените пенсии.За двуетапното увеличение на минималната пенсия за стаж и възраст ще са необходими около 100 млн. лв. допълнително над предвидените средства в бюджета на държавното обществено осигуряване за тази година.В дискусията по темата се включиха и депутати от ДПС, като Хасан Адемов предупреди, че управляващите ще фалират държавата. Трябва да внимаваме много, когато се занимаваме с темата за пенсионната система, предупреди той.Адемов недоумява защо да се изравнява размерът на пенсиите на лица с различен осигурителен принос.Разчитате само на природните агенции да дерат, включи се и Рамадан Аталай в коментар от къде ще дойдат парите за ръст на пенсиите. Той настоя от 1 октомври пенсията да скочи до 500 лева.Пари за увеличаваме на доходите на пенсионерите можели да дойдат, ако държавата спре да плаща осигуровките на чиновниците, според него.В крайна сметка бе прието предложението на управляващите за ръст на минималната пенсия. Единодушно, с 202 гласа \"за\", без против и \"въздържал се\", парламентът гласува на второ четене 200 лева минимална пенсия за осигурителен стаж и възраст от 1 октомври.", "date": "2017.06.28", "title": " БСП поиска увеличаване на минималната пенсия на 300 лева от 1 юли"}
{"url": "https://news.bg/world/sotsialdemokratite-v-germaniya-blokirat-zakupuvaneto-na-izraelski-droni.html", "text": "Социалдемократическата партия на Германия ще блокира закупуването на израелски бойни и разузнавателни безпилотни самолети, отхвърляйки плана на бюджетната комисия, обяви партията, цитирана от Ройтерс.Решението на социалдемократите предизвика критика от страна на военния министър и топ шефа на ВВС.Коалиционното правителство в Германия има разногласия по въпроса.Председателят на парламентарната група на социалдемократите Томас Оперман заяви, че партията му подкрепя придобиване на разузнавателни безпилотни самолети, но има резерви по отношение закупуването на самолети Heron TP от Израелската въздушно-космическа индустрия, които могат да бъдат въоръжени и да бъдат използвани за защита на войниците в Афганистан и Мали.Социалдемократите участват в коалиция с християндемократите на Ангела Меркел.Генерал Карл Мюлнер, топ офицер във ВВС на Германия, заяви, че действията на социалдемократите са в грешната посока и ще оставят войниците без допълнителна защита, която се очаква да предостави бързите и прецизни дрони.\"Уважавам политическите решения, но смятам, че това е погрешно от експертна гледна точка\", поясни Мюлнер.Военният министър Урсула фон дер Лейен обвини Оперман, че изоставя германските войници. Според нея решението на социалдемократите е лицемерно, след като миналата година подкрепиха развитието на бойни европейски дрони.", "date": "2017.06.28", "title": "Социалдемократите в Германия блокират закупуването на израелски дрони"}
{"url": "https://news.bg/politics/mareshki-si-dava-imuniteta.html", "text": "Веселин Марешки призова говорителката на Главна прокуратура да направи публични записите, на които се чува как той заплашва конкуренти в аптечния бизнес. Той призова, ако има такива записи, те да се извадят дори и да не са от този период, за който се отнася обвинението, .Нямам време да се занимавам с тези неща - коментира Марешки по повод обвиненията са влияние върху агенцията и инспекторите по контрол. По думите му в момента реално има много по-голям конфликт на интереси при негови конкуренти.Веселин Марешки заяви, че аналогично същото му се случва в търговията с горива. \"Мои конкуренти правят същото, в което аз съм обвинен. Подбиват ми цените, за да убият мой бизнес\", заяви Марешки.По отношение на същината на обвиненията, лидерът на \"Воля\" заяви, че те са безсмислени и не отразяват пазарните условия. \"Ако искам аптека, ще си отворя аптека, ако искам да търгувам с горива, ще си отворя бензиностанция\", посочи Веселин Марешки.Той беше категоричен, че ще се откаже от имунитета си на депутат, тъй като е принципен в позициите си. Той припомни, че е инициатор на референдум с искане точно за отпадане на имунитета.По отношение на репликата си, че не иска съдбата на Мишо Бирата и Ваньо Танов, Веселин Марешки потвърди, че смята, че в момента именно публичността го пази.Като пример за абсурдността на ситуацията, в която е поставен, той даде съдбата на шефа на ВКС Лозан Панов и бившия министър на правосъдието Христо Иванов, които макар и да не са клиенти на прокуратурата, \"ги удрят като мен, за да не могат да направят нещо добро за обществото\".\"Ние трябва да се преборим за една нормална България. Прокуратурата да работи в интерес на обществото, а не за определени хора. Хората нямат кой да ги защити\", заяви Веселин Марешки.Допълни Марешки заяви, че е имал срок до месец май да приключи с търговията с горива.Кой му е поставил срока обаче депутатът отказа да каже именно с аргумент да не го сполети нещо съдбовно.Лидерът на \"Воля\" заяви и че нито една от неговите бензиностанции не е с манипулиран софтуер, но това не се изнася като информация след проверката. По думите му информация се изнася манипулирано и в интерес на определени кръгове. Като пример той посочи данните от проверката за реекспорта на лекарства, където 10 милиона са от неговите аптеки. Това е било заявено, но по никакъв начин не е казано кой изнася останалите 390 милиона от този реекспорт.Конкретно по този проблем, Веселин Марешки заяви, че смята да предложи създаване на държавна верига от аптеки, която да спре безконтролния реекспорт.", "date": "2017.06.28", "title": "Марешки си дава имунитета"}
{"url": "https://news.bg/world/amnesti-interneshanal-boykotira-ungarskiya-zakon-za-npo-tata.html", "text": "\"Амнести интернешънъл\" обяви, че ще бойкотира нов задължителен унгарски закон за неправителствените организации, информира АП.Според правителството законът, който влезе в сила във вторник, има за цел да увеличи прозрачността, но критици алармират, че правителството се опитва да задуши политическите дисиденти.Неправителствената организация се закани да оспорва \"репресивния\" унгарски закон за НПО-тата в съда и подчерта, че няма намерение да го спазва, докато не бъдат използвани всички налични ресурси за блокирането му.Неправителствени организации, получаващи повече от 26 000 долара на година финансиране от чужбина, ще трябва да се регистрират в съда в рамките на 15 дни. Към документите организациите ще трябва да включат повечето от онлайн и на хартиен носител публикации, които са финансирани от чужбина.Прокараният по-рано този месец закон доведе до конфликт между премиера Виктор Орбан и унгарско-американския милиардер Джордж Сорос.Според управляващите НПО-тата са \"чужди агенти\", които работят срещу унгарските интереси, особено чрез подкрепа правата на бежанците.Вчера Орбан повтори критиката си към Сорос, описвайки милиардера като \"спекулант, който управлява голяма мафиотска мрежа, заплашваща мира и бъдещето на Европа\".", "date": "2017.06.28", "title": "\"Амнести интернешънъл\" бойкотира унгарския закон за НПО-тата"}
{"url": "https://news.bg/health/yadem-razlichna-hrana-s-evropeytsite-pod-edna-i-sashta-marka.html", "text": "Има разлика в съдържанието и в цените на храните, продавани у нас и в Европа. Това обяви пред Нова телевизия д-р Любомир Кунински от Българската агенция за безопасност на храните. Разлика има и в цените, допълни експертът от БАБХ.Припомняме, преди около месец от БАБХ започна проверка на 31 хранителни продукта от 5 групи, закупени в България и в Германия, за да установи дали съответстват като съдържание и като етикет. Проверените групи храни са шоколад, безалкохолни, местни, млечни и детски храни.Има разлика в продуктите, които се консумират на европейския и на българския пазар, каза Кунински. Сравнителното изследване е от идентични продукти и марки. Още при етикирането едни и същи храни са с различни етикети - в 7 продукта има разминаване, каза представителят на БАБХ.Изводите от проверката ще бъдат докладвани на министъра на земеделието, храните и горите Румен Порожанов. Очаква се от МЗХГ да уведомят еврокомисаря по защита на потребителите. Освен в България, подобни сравнителни проверки има и в други страни европейски страни, каза д-р Кунински.Той приведе следните примери - безалкохолна газирана напитка в Германия е със захар и това е обявено на етикета. В България е с фруктозо-глюкозен сироп. Относно натуралните сокове - в Германия е 100% сок от плодове, у нас - не е изцяло плодов. Под една и съща марка на храната тя е с различно съдържание, каза представителят на БАБХ.В детските храни също има разминаване. При едно от пюретата разликата е в протеините - 1,5% на 100 г продукт в Германия и 1% в 100 г продукт у нас. Храните са безопасни, те са коректно етикетирани, въпросът е защо има тази разлика, запита реторично представителят на БАБХ.Подобни . Изследвани са 6 вида - 1 шунка, 1 консерва и няколко вида колбаси. Специалистите първо са изследвани дали продуктът е от същото месо. Проверката е установила, че няма влагане на друг тип месо. Изследвани са и за соев протеин. Има разлики във физико-химичните изследвания, заяви д-р Кунински.Проверено е и водното съдържание, белтъците, мазнините и т.н. В един от местните продукти колбас водното съдържание е с 3,2% по-високо от германското. Едва ли става дума за напомпване с вода, този продукт вероятно не е достатъчно изсъхнал, смята експертът от БАБХ.Съдържанието на мазнини в българските продукти е с 1,2 % по-малко. Има разлика в съдържанието на сол - у нас то е с 0,12 повече от европейския продукт.При проверката на шоколад е гледан външния вид, разрезната повърхност, цвета. Проверката е установила различие в един и същ вид сирене. Проверката е наблегнала на вида, вкуса, разрезната повърхност. Немския аналог е бил по-бял.Припомняме,  съботно заседание на Министерския съвет на 27 май 2017 г.", "date": "2017.06.28", "title": "Ядем различна храна с европейците под една и съща марка"}
{"url": "https://news.bg/world/erdogan-zaplashi-che-vlizat-v-siriya-ako-kyurdite-se-opitat-da-sazdadat-darzhava.html", "text": "Анкара е готова да предприеме нова военна операция, подобна на операция \"Ефратски щит\" в Северна Сирия. Това заяви турският президент Реджеп Ердоган в интервю за руския вестник \"Известия\".\"\", предупреди Ердоган.Той подчерта, че Турция няма да позволи появата на кюрдска държава в Сирия и е готова да проведе друга мащабна военна операция, ако е необходимо.Турция проведе операция \"Ефратски щит\" в Северна Сирия от август 2016 г. Операцията беше насочена към ДАЕШ (\"Ислямска държава\") и други екстремистки групи с цел изтласкването им от Северна Сирия. Според турския премиер Бинали Йълдъръм операцията е завършила с успех.", "date": "2017.06.28", "title": "Ердоган заплаши, че влизат в Сирия, ако кюрдите се опитат да създадат държава"}
{"url": "https://news.bg/world/ukrayna-i-frantsiya-se-saglasiha-da-sazhivyat-sporazumeniyata-ot-minsk.html", "text": "Украйна и Франция се съгласиха да \"съживят споразуменията от Минск\" за прекратяване на конфликта в Източна Украйна на предстоящата среща на Нормандската четворка (Германия, Русия, Украйна и Франция).Това заяви президентът на украинската държава Петро Порошенко в интервю за \"Фигаро\", цитиран от ТАСС.Коментирайки срещата си с френския лидер Еманюел Макрон в Париж в понеделник, Порошенко поясни, че страните са постигнали \"\".Украинският президент не разкри подробности за разговорите, които той описа като \"най-ефективната среща\", която е имал по време на президентския си мандат.\"\", добави той.", "date": "2017.06.28", "title": "Украйна и Франция се съгласиха да \"съживят споразуменията от Минск\""}
{"url": "https://news.bg/world/iran-alarmira-oon-che-sasht-imat-nagal-plan-za-interventsiya.html", "text": "Иран обвини държавния секретар на САЩ Рекс Тилърсън в \"нагъл план за интервенция\" с цел смяна на настоящото правителство, което е в нарушение на международното право и Устава на ООН, съобщава АП.Иранският посланик в ООН Голамали Хошро подчертава в писмо до генералния секретар на организацията Антониу Гутериш, че коментарите на Тилърсън са също \"очевидно нарушение\" на Алжирските споразумения от 1981 г., според които САЩ обещават да \"н\".Тилърсън заяви на 14 юни по време на изслушване в Комисията за външни отношения към Камарата на представители, че американската политика е да предотврати Иран да се сдобие с ядрени оръжия и да \"работи за подкрепа на тези елементи в Иран, които ще ръководят това правителство към мирен преход\".Хошро отбелязва, че Иран очаква всички държави да осъдят \"такива странни политически изявления и съветва правителството на САЩ да действа отговорно, и да се придържа към принципите в Устава на ООН и към международното право\".Според него опитите на САЩ да се намесят в иранските вътрешни дела са обречени на провал.", "date": "2017.06.28", "title": "Иран алармира ООН, че САЩ имат \"нагъл план за интервенция\""}
{"url": "https://news.bg/world/taym-poiska-tramp-da-svali-falshiva-koritsa-na-spisanieto-ot-klubovete-mu-za-golf.html", "text": "Списание \"Тайм\" поиска организацията на Доналд Тръмп да свали фалшива корица на списанието със снимка на американския президент от клубовете му за голф, пише \"Гардиън\".\"Вашингтон пост\" пише, че в имението на Тръмп в Мар а Лаго във Флорида има фалшива корица на списанието в рамка, на която е американският милиардер и заглавие: \"\".На корицата с главни букви пише: \"Тръмп удря на всички фронтове...дори и в телевизията\".Корицата е изложена и в други четири голф клуба на американския президент.Снимката, която е с дата 1 март 2009 г., никога не е публикувана от списанието в никакъв формат, каза говорител на списанието.На истинския мартенски брой е актрисата Кейт Уинслет.\"Мога да потвърдя, че това не е истинска корица с Тръмп\", поясни говорителят на списанието.\"Тайм\" е поискало от организацията на Тръмп да премахне корицата.\"Вашингтон пост\" отбелязва, че Тръмп се е появявал на корицата на списанието само веднъж преди да влезе в политиката и това е с дата януари 1989 г., когато е известен като нюйоркски бизнесмен.За последно излиза на корицата на списанието през декември 2016 г., когато е избран за личност на годината.Говорител на президента обяви, че няма да коментира \"декора\" на голф клубовете му.", "date": "2017.06.28", "title": "\"Тайм” поиска Тръмп да свали фалшива корица на списанието от клубовете му за голф"}
{"url": "https://news.bg/regions/remontirat-asfalta-ot-viadukt-bebresh-do-vitinska-reka.html", "text": "В участъка от виадукт \"Бебреш\" до Витинска река от път I-1 София - Ботевград изкърпват асфалтовата настилка, съобщиха от АПИ. Ремонтът е до 30 юни 2017 г. Движението се осъществява в една лента по път II-82 Долни Пасарел-Щъркелово гнездо, поради ремонтни дейности.Шофьорите да се движат с повишено внимание, спазвайки указанията на служителите на \"Пътна полиция\" по път I-2 Русе - Разград в град Русе, в района на пътен възел \"Волов\", поради аварирал тежкотоварен автомобил.Шофьорите да се движат с повишено внимание и съобразена скорост, спазвайки пътната сигнализация, призовават от АПИ.", "date": "2017.06.28", "title": "Ремонтират асфалта от виадукт \"Бебреш\" до Витинска река "}
{"url": "https://news.bg/politics/izbraniyat-iztrebitel-gripen-shte-bade-spryan-ot-proizvodstvo-ubeden-boyko-noev.html", "text": "Избраният от България модел на самолета \"Грипен\" ще бъде спрян от производство. Това обяви пред bTV бившият военен министър Бойко Ноев, който бе представител на България в НАТО.Според него решението за избор на многоцелеви изтребител е порочно, а такива самолети са произведени едва 250 в света, което говори за липсата на интерес от останалите страни да се въоръжават с тях.Ноев твърди, че модернизацията на Военновъздушните сили (ВСС) е замислена порочно, защото е заложено купуването непременно на новопроизведени машини. Той припомни, че президентът Румен Радев преди да стане държавен глава беше началник на ВСС и е задал критериите и формулата за избор на новите бойни самолети.Според бившия военен министър, Радев е бил в ярък конфликт на интереси, когато се взима решение за новите бойни самолети. Именно затова е много важно да се създаде временна анкетна комисия към парламента и най-заинтересован от това е президента, смята бившият военен министър.Относно коментара на Радев, че Цветан Цветанов обвинява държавата Швеция в корупция Бойко Ноев каза: \"Радев е на път да направи поредните политически гафове. Никой не е казал, че Швеция е корумпирана, но когато Швеция е давала на лизинг такива самолети, това е било свързано с корупционни скандали - в Чехия и Унгария, в Южна Африка\", даде пример Ноев.Пред БНТ настоящият военен министър Красимир Каракачанов обяви, че министерството на отбраната и Министерския съвет изпълняват решенията на парламента. Не виждам защо трябва да се търсят спекулации, аз самият съм разпоредил . Каракачанов заяви, че не поставя под съмнение експертността на специалистите, избрали този тип изтребител, но иска прозрачност за самата процедура.Запитан до кога могат да бъдат използвани самолетите, той отговори - до 2029-2030 г. Не знам защо се създава впечатлението, че проектът за изтребителите е предрешен, от тук нататак започват конкретните преговори, допълни Красимир Каракачанов.", "date": "2017.06.28", "title": "Избраният изтребител \"Грипен\" ще бъде спрян от производство, убеден Бойко Ноев"}
{"url": "https://news.bg/politics/dazhe-ninova-ne-e-dopusnata-na-sreshtata-v-svishtov-nedovolen-tsvetan-tsvetanov.html", "text": "Депутатите от ГЕРБ са разочаровани от случилото се в Свищов. Председателят на парламентарната група Цветан Цветанов обяви от трибуната на парламента, че вчера президентът Румен Радев не е допуснал на среща с кмета на града представители на законодателната власт. Той е недоволен, че дори Корнелия Нинова и червени депутати не били допуснати на срещата.Президентът е обединител на нацията, той е призван да не разделя нацията, припомни Цветанов.Припомняме, вчера в Свищов бе отбелязана 140-та годишнина от освобождението на града от турско робство. Кметът Генчо Генчев от БСП трябваше да приеме политици, но на срещата в общината на Свищов е влязъл единствено президентът Румен Радев.Председателят на ПГ на ГЕРБ вижда в този акт на държавния глава отговор на инициативата на партията за анкетна комисия за изтребителите. Вчера всички трябваше да бъдем заедно и да покажем единство, изтъкна Цветанов.Никой друг президент не си позволявал да не изслушва законотворци и да не ги допуска до срещи от този ранг. Това не е семейно частно парти, подчерта Цветанов за случилото се в Свищов.Той недоумява дали на срещата с кмета не е обсъдена класифицирана информация, но пък е присъствал на срещата началникът на кабинета на президента Иво Христов, който няма необходимото ниво на допуск до класифицирана информация.Трябва да осъдим тази постъпка на президента, поиска Цветан Цветанов. Разделението не решава проблемите, допълни той. Шефът на групата на ГЕРБ вярва все пак, че президентът ще намери начин да се извини по достоен начин.", "date": "2017.06.28", "title": "Даже Нинова не е допусната на срещата в Свищов, недоволен Цветан Цветанов"}
{"url": "https://news.bg/bulgaria/dps-ostro-osadi-porednata-proyava-na-ksenofobiya.html", "text": "ДПС остро осъди поредната проява на ксенофобия.Мустафа Карадайъ е възмутен от побоя над ., подчерта лидерът на ДПС.Има ли държава, която да защитава правата и свободите на своите граждани, попита той. ДПС призова ГЕРБ да поеме отговорността си като управляваща партия и да накаже виновниците.Нека осъдим и се откажем от езика на омразата, настоя Мустафа Карадайъ.Няма нищо по-важно от мира, посочи още той.Това е дълг и отговорност на всички политици и институции, смята лидерът на ДПС. Карадайъ настоява да не се толерира ксенофобията.Не трябвало да се смята за забранено носенето на забрадка.Отново партията атакува участието на Обединените патриоти във властта. Те се превръщали в стереотипи и модели за подражание. Партията осъди остро всяка проява на ксенофобия. Карадайъ цитира и Левски: \"\".Припомняме, става въпрос за случая от вчера, когато пред столичен магазин в квартал \"Свобода\" съпругата на главния мюфтия беше нападната, а дъщерите й, притекли й се на помощ, бяха набити от две момичета и един младеж. Поводът е забрадката на съпругата на Бирали, като двете дъщери не са били забрадени. Жените са били прегледани от лекар, като най-тежко пострадала е по-голямата дъщеря на Бирали Бирали. Освободени са за домашно лечение, но са в шок от случилото се, информира говорителят на мюфтийството Джелал Фаик. Следователи са изискали видеозаписите от камерите на магазина, води се разследване на случая.Джелал коментира пред Нова телевизия, че не става въпрос за обикновен случай на хулиганско поведение, тъй като побоят е започнал с ругатни и нападки на верска основа. Нападателките са изрекли и \"не ви искаме в България\", \"тръгвайте си от България\". Главното мюфтийство възнамерява също да поиска видеозаписите и се надява на своевременна реакция на властите. Въпреки това Фаик посочи, че за ескалация на напрежението определено вина имат и политиците, които не само допускат, но и употребяват езика на омразата. ", "date": "2017.06.28", "title": "ДПС остро осъди поредната проява на ксенофобия"}
{"url": "https://news.bg/world/sofiya-e-na-184-ta-pozitsiya-v-klasatsiya-za-nay-skapite-gradove-v-sveta.html", "text": "София е на 184-та позиция в класацията за най-скъпите градове за живеене в света през 2017 г. Това показва Столицата ни е единственият български град в класацията, в която са включени стотици градове.София споделя 184-та позиция с индийския град Калкута.Десетте най-скъпи градове за живеене в света са: .Ежегодното изследване Cost of Living Survey, 23-то поред, разкрива, че африканските, азиатските и европейските градове доминират в списъка с най-скъпите градове за работене в чужбина.В изследването са включени над 400 града от пет континента. Проучването включва кошница от над 200 вида ежедневни стоки и услуги на всяка локация, включително разходите за жилище, транспорт, храна, дрехи, развлечение и други.", "date": "2017.06.28", "title": "София е на 184-та позиция в класация за най-скъпите градове в света"}
{"url": "https://news.bg/health/balgarite-masovo-i-sled-25-godishna-vazrast-vzimat-opiati.html", "text": "Хората, масово в България, и след 25-годишна възраст, пушат марихуана, взимат кокаин, някои опиати и други вещества. Това заяви пред News.bg Юри Кацаров, доктор по психология и клиничен психолог в Превантивно-информационния център по проблемите на наркоманиите.\"Винаги има някаква история\", казва психологът за причините човек да посегне към дрогата. Ако тръгнем от това, което се е случило в детството на човека, в юношеството му, в промеждутъка между юношеството и зрелостта, от това зависи и животът по-нататък, смята Кацаров. По думите му, ако има някакви проблеми, които са се проявили в детска или в юношеска възраст, включително експериментална употреба на наркотици, по-продължителна употреба на психоактивни вещества, алкохол, много често това има продължение и след 25 години възраст. \"Съветите не са онова, което много хора ще си представят\", изтъкна Кацаров. Според него, всеки човек е много индивидуален и носи тази индивидуалност не само в себе си като личност, но и в съжителството си с други хора. Затова семейството е много важно.\"Ако един член на семейството злоупотребява с алкохол или хероин, цялото семейство е засегнато\", коментира Кацаров. Той даде пример с хероина.\"На всеки зависим от хероин му трябват 120-200 лв. на ден и той трябва да си ги набави по някакъв начин, защото иначе абстиненцията е много тежка, мъчителна, с ужасни болки\", коментира психологът. Ако въпросният човек не може да си набави пари или не му достигат, се случва да има криминогенно поведение - да краде, да мами, да взима заеми, които не може да върне, да изнася от дома вещи и да ги продава на безценица. Всичко това, освен социално, въздейства и много тежко финансово върху семейството. Лечението понякога е доста скъпо и продължително, като Кацаров даде пример отново с хероиновата зависимост.Специалистът подчерта, че в българската култура масово се отлага търсенето на помощ. \"Когато ножът опре до кокала, тогава да търсим помощ\", изтъкна Кацаров. Практиката му показва, че при децата е малко по-различно- майките са по-склонни да реагират, по-активни са в търсенето на помощ. При по-възрастните обаче се наблюдава едно отлагане, отлагане... \"До някакъв момент, в който нещата не придобият драматична тежест\", поясни той.Психологът не препоръчва близките да се опитват \"насила\" да заведат при специалист засегнатия. Съветва близките да запишат час и да бъдат консултирани точно за това - как да подходят към съответната ситуация, към съответния човек, с неговите индивидуалности.Когато зависимият отиде при специалиста, първата стъпка е попълването на стандартизирани информационни бланки, въз основа на които се прави преценка на индивидуалното състояние - колко често се взимат наркотици/алкохол или комбинация от двете, по какъв начин и в какви количества. Така се преценява какво ще е полезно, за да се помогне на човека.След това специалистите насочват консултирането към спиране употребата на вещества- понякога и с помощта на медикаменти, и запазването на неупотребата, справяне с житейските трудности и проблеми без наркотици и алкохол.След това проследяването може да продължи в неинтензивен режим на консултиане- т.е семейството да идва един път в месеца, после веднъж на 3 месеца. Идеята е да се изследват трудните моменти, ако има такива, рисковите ситуации и да се \"затвърди\" неупотребата. Кацаров обясни, че при хората над 25-годишн възраст проследяването продължава около две години. Все пак обаче всеки решава в кой момент да се \"еманципира\" от помощната служба, завърши психологът Юри Кацаров.", "date": "2017.06.28", "title": "Българите масово и след 25-годишна възраст взимат опиати"}
{"url": "https://news.bg/weather/14-oblasti-v-zhalt-kod-zaradi-zhega.html", "text": "Жълт код за опасни горещини е в сила тази сряда за 14 области от страната. Очакванията са максималните температури да са между 35 и 37 градуса.Най-топло се очаква да бъде в Сандански, Плевен, Видин. Там се очакват температура до 37 градуса. В Пловдив и Кърджали се очаква максимална температура от 36 градуса, а в София - 32 градуса.Преди обяд временни увеличения на облачността ще има над крайните северозападни райони.На Черноморието ще бъде предимно слънчево, след обяд ще духа бриз. Максимални температури на въздуха: 24°-27°. Вълнението на морето ще е 2 бала. Температурата на морската вода е 22° и 25°.Преди обяд над планините ще е предимно слънчево. След обяд ще се развива купеста и купесто-дъждовна облачност и на много места ще превали и прегърми. Ще духа умерен югозападен, по високите и открити части - до силен западен вятър. Максималната температура на височина 1200 метра ще е около 25°, на 2000 метра - около 19°.През следващите дни също ще остане горещо, като в петък и събота максималните температури трябва да достигнат до 40 градуса.В неделя обаче времето рязко ще се промени и се очаква чувствително захлаждане - понижението на температурите ще е с около 10-12 градуса - първо в Западна България, а в понеделник - вече в цялата страна.", "date": "2017.06.28", "title": "14 области в жълт код заради жега"}
{"url": "https://news.bg/world/turski-voenni-i-kyurdski-militsii-se-sbiha-v-siriya.html", "text": "Масирана офанзива на опозицията в Северна Сирия, след като турските въоръжени сили бомбардираха близо 10 контролирани от кюрдите села, съобщават сирийски медии.Артилерийски снаряди паднаха в Тал Рифат, Харбул, Аин Дакнах, Мараназ, Малкия, Кастал и Вилат ал Кади, докато турски разузнавателни самолети кръжаха над град Шейх Иса в продължение на часове, за да предоставят координати на кюрдски цели и да открият слабите точки в отбранителните линии.В отговор на турските действия Сирийските демократични сили - по-голямата част са кюрдски бойци, откриха огън по подкрепяни от Турция сили в Северно Алепо.Според разпространявана информация Турция се надява да свърже контролирана от бунтовниците територия в Идлиб със Северно Алепо, за да засили позициите на сирийската опозиция за сметка на Сирийските демократични сили.", "date": "2017.06.28", "title": "Турски военни и кюрдски милиции се сбиха в Сирия"}
{"url": "https://news.bg/world/germanskata-politsiya-predupredila-deputati-che-turtsiya-mozhe-da-gi-shpionira.html", "text": "Германската федерална полиция предупредила депутатите, че може да са подложени на шпионаж от турското разузнаване и също има потенциален риск за сигурността, произхождащ от турски националисти. Това пише германският вестник \"Велт\", цитиран от Ройтерс.Информацията допълнително ще обтегне вече охладнелите отношения между Германия и Турция, които имат разногласия по редица въпроси.Изданието отбелязва, че федералната криминална полиция е провела разговори за сигурността с няколко членове на парламента през последните седмици.Вестникът допълва, че разговорите са били около вероятността турското разузнаване да следи германските депутати и около рисковете пред сигурността, произхождащи от турски националисти.През януари германската федерална прокуратура започна разследване на изпратени от турското правителство в Германия духовници, които може да са извършвали шпионаж. През март прокуратурата започна второ разследване за шпионаж.Германски медии информират, че турската разузнавателна агенция се подозира, че шпионира поддръжници на живеещия в САЩ Фетхуллах Гюлен, който е обвиняван от Анкара за организирания неуспешен преврат миналия юли.", "date": "2017.06.28", "title": "Германската полиция предупредила депутати, че Турция може да ги шпионира"}
{"url": "https://news.bg/world/kamarata-na-predstavitelite-na-sasht-podkrepi-s-golyamo-mnozinstvo-kolektivnata-otbrana-na-nato.html", "text": "Камарата на представителите на САЩ почти единодушно потвърди колективната отбрана на НАТО, гарантирайки, че всички страни членки ще се защитават взаимно, съобщава Ройтерс.Само преди няколко седмици американският президент Доналд Тръмп изрази съмнения относно подкрепата на Вашингтон за алианса, коментира осведомителната агенция.423 конгресмени срещу четирима приеха резолюция, с която \"официално потворно се потвърждава\" ангажиментът на САЩ към Член 5 от Северноатлантическия договор.Също така конгресмените подкрепят всяка страна членка да отделя минимум 2% от БВП за отбрана до 2024 г.По време на първото си посещение в централата на НАТО в Брюксел през май Тръмп не спомена, че САЩ ще спазят Член 5 и ще защитят всяка страна членка при евентуално нападение. Това изнерви съюзниците на Вашингтон. Вместо това американският лидер използва речта си, за да поиска държавите членки да отделят повече средства за отбрана. По-късно Тръмп обяви, че подкрепя споразумението за колективна отбрана.С всичките заплахи пред, които ние и нашите партньори са изправени по света, силно НАТО е по-важно от всякога, се казва в съобщение на председателя на камарата Пол Райън.Резолюцията е изготвена от Райън и лидера на малцинството в камарата Нанси Пелоси, както и от други републиканци и демократи.В камарата републиканците имат 48-местно мнозинство.", "date": "2017.06.28", "title": "Камарата на представителите на САЩ подкрепи с голямо мнозинство колективната отбрана на НАТО"}
{"url": "https://news.bg/world/deyvid-deyvis-brekzit-e-po-slozhen-ot-katsaneto-na-lunata.html", "text": "Брекзит е по-сложен от кацането на Луната. Това смята министърът за Брекзит на Великобритания Дейвид Дейвис, цитиран от БиБиСи.Според него елементи от работата му правят кацането на Луната доста по-просто.Дейвис направи коментара по време на среща с бизнес лидери. Той обсъди временните споразумения, които ще са в сила след напускането на съюза от страна на Великобритания.Той намекна, че Обединеното кралство няма да бъде повече част от митническия съюз и от единния пазар на ЕС по време на този период.Според него \"нов международен орган\", а не Европейският съд, ще съблюдава новите споразумения.Дейвис разкри още, че преходният период вероятно ще завърши през 2022 г.Великобритания се очаква да напусне ЕС през март 2019 г.", "date": "2017.06.28", "title": "Дейвид Дейвис: Брекзит е по-сложен от кацането на Луната"}
{"url": "https://news.bg/world/kiberatakata-mozhe-da-e-zapochnala-s-falshiv-apdeyt-na-schetovodna-programa-v-ukrayna.html", "text": "В серия от съобщения в \"Туитър\" звеното за киберсигурност към полицията в Украйна съобщи, че вирусът, който предизвика световен хаос, може първо да се е разпространила чрез фалшив ъпдейт на украинската счетоводна програма МЕДок, информира АП.Няколко компании, включително Kaspersky Lab and Cisco, вече установиха, че програмата може да е вероятният вектор за първоначалното разпространение на вируса.Украинското звено за киберсигурност поясни, че ъпдейтът е станал около 10,30 часа местно време. Вирусът бързо се е разпространил и е засегнал много организации и учреждения по света.От МЕДок признаха, че са били подложени на хакерска атака, но поясниха, че не са отговорни за разпространението на вируса.Звеното призна позицията на компанията, но стои твърдо зад анализа си. Властите подчертаха, че не хвърлят обвинения срещу компанията.", "date": "2017.06.28", "title": "Кибератаката може да е започнала с фалшив ъпдейт на счетоводна програма в Украйна"}
{"url": "https://news.bg/world/venetsuela-na-praga-na-grazhdanska-voyna.html", "text": "Хеликоптер на полицията на Венецуела е атакувал сградата на Върховния съд и на вътрешното министерство, подклаждайки политическата криза в страната, съобщава Ройтерс.Президентът Никола Мадуро осъди \"терористичната\" атака.54-годишният социалистически лидер, който е изправен пред тримесечни протести на опозицията обяви, че хеликоптер е стрелял по сградата и от него са хвърлени гранати. Той поясни, че от хеликоптера са произведени 15 изстрела към министерството на вътрешните работи и са хвърлени четири гранати към сградата на Върховния съд.Свидетели съобщават, че са чули няколко детонации в центъра на Каракас, където се намират правителствените учреждения.\"\", закани се държавният глава.\"Имаше социална активност във Върховния съд. Можеше да има десетки загинали\", продължи той.Лидерите на опозицията отдавна призовават силите за сигурност да спрат да защитават диктатора, както те го наричат.В социалните мрежи представители на опозицията твърдят, че атаките с хеликоптера може предварително да са били подготвени, за да се оправдае репресия или покриване на драма в парламента на страната, където двама депутати обявиха, че са били обсадени от проправителствени банди.По-рано Мадуро предупреди, че той и поддръжниците му ще вземат оръжие в ръце, ако правителството му бъде свалено със сила.\"\", закани се Мадуро.Междувременно министърът на информацията Ернесто Вилегас заяви, че хеликоптерът може да е използван от хора, свързани с ЦРУ.По думите му вертолетът е откраднат от военна база в Каракас.Вилегас добави, че по време на нападението срещу министерството на вътрешните работи е имало около 80 души. Той поясни, че хвърлените гранати си докарани от Колумбия и са произведени в Израел.За последните три месеца по време на протестите са загинали най-малко 75 души.Мадуро, който наследи Уго Чавес през 2013 г., настоява за гласуване в специално конституционно събрание на 30 юли за изменение на конституцията на страната в опит да ограничи влиянието на опозицията в парламента.", "date": "2017.06.28", "title": "Венецуела на прага на гражданска война?"}
