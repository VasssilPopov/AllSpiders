{"url": "https://news.bg/bulgaria/gen-sabev-gripen-e-s-malak-takticheski-radius-nyama-da-sme-palnotsenni-pri-operatsii-na-nato.html", "text": "Ако искаме да развиваме партньорство в НАТО, армията ни се нуждае от самолети F16, а не от \"Грипен\". Такава позиция изрази ген. Съби Събев от Съюза на офицерите от резерва \"Атлантик\" пред телевизия \"България ON AIR\"\"Малко ме учудва, че избираме изтребителите с най-малък тактически радиус. В случая \"Грипен\" е с 800 км., а F-16 е с 1600 км. Доколкото ние сме страна-членка в НАТО и се наложи да излизаме с тези самолети извън страната, за участие в други операции, според мен ни трябва изтребител с по-голям тактически радиус.\" - коментира добави ген. Събев.Авиоекспертът Красимир Грозев наблегна на обстоятелството, че изборът е между използвани F-16 и нови \"Грипен\".По думите му, оферираните F-16 са с останали около 400 летателни часове, или 15 години.\"F-16 в момента е на около 33-34 години и не е само до часовете във въздуха. Има остаряване на конструкцията, която не може да се предвиди.\" - заяви Грозев.Според него, разликата в цената между F-16 и \"Грипен\" е маргинална, като едните ще се използват 15, а другите 30 години.Ген. Събев подчерта, че макар и нови, самолетите \"Грипен\" нямат необходимите характеристики, за да ни дадат възможност на армията ни да бъде пълноценен партньор в НАТО.\"Ние трябва да вземем под внимание какви способности ще ни даде съответната платформа, която купуваме - дали тя е напълно съвместима с основните страни-членки на НАТО. Кой е по-масовият самолет на въоръжение в НАТО - единият или другият? Къде възнамеряваме да развиваме стратегическо партньорство - в страна от НАТО или страна извън НАТО? Нашите ангажименти и солидарност в НАТО не могат да бъдат оставени настрана. Аз мисля дори, че трябва да бъдат водещи\".По думите му, настояването на президента Румен Радев, че трябва да бъдат закупени самолети \"Грипен\" следва да буди съмнения, както и това, че няма още една оферта за нов самолет - за сравнение.Припомняме, скандалът с избора на изтребители за военновъздушните ни сили стана причина за създаването на парламентарна комисия, която да разследва процедурата, при която назначеното президента служебно правителство отдаде предпочитания на офертата за Грипен\" и дисквалифицира тази за F-16 - самолета, който е на въоръжение в съседните ни партньорски страни от НАТО.", "date": "2017.07.04", "title": "Ген. Събев: „Грипен” е с малък тактически радиус, няма да сме   пълноценни при операции на НАТО"}
{"url": "https://news.bg/politics/borisov-iska-netarpimost-sreshtu-prostashtinata.html", "text": "Над 50 нападения над медицински лица годишно преброяват в Министерство на здравеопазването. Това става ясно от стенограмата от днешното правителствено заседание, на което премиерът Борисов повдига темата за последното нападение на лекарката доктор Гагова от \"Шейново\".Само няколко часа след това съдът остави .\"Ползвам случая да изкажа цялата ни подкрепа към колегите ви в \"Шейново\" и помислете, да видим какъв е механизмът да ги защитим, макар че срещу простащината не знам как да ги защитим. Родило му се бебе - вместо да се радва, да е празник - пребива докторката. Не знам срещу това каква защита...\", посочва Борисов, като се и обръща към здравния министър Петров с молба лично да предаде позицията му на лекарите в \"Шейново\". \"Пълна подкрепа за каквото е необходимо!\", посочва премиерът.И Борисов, и вицепремиерът Симеонов заявяват, че очакват по-сериозни мерки от страна на съда, тъй като при такива нападение се отчитат смекчаващи вината обстоятелства и се дават условни присъди.\"А за случая в Шейново, за който сте абсолютно прав, всичко каквото трябва да се направи като охранителна система на болницата, като законодателни промени, всичко това е факт. Срещу животинското борбата е много трудна, господин премиер, бих казал дори невъзможна\", отговаря здравният министър.Бойко Борисов дава и мнението си за паник бутоните в болниците и линейките като ненадеждно средство, тъй като евентуална помощ би закъсняла като време: \"...докато дойде полицейската кола ще минат пет-десет минути. През това време какво ще се случи?\", посочва Борисов и иска в МВР да се помисли дали полицейска патрулна кола да не ходи в рискови райони с екипите за Спешна помощ.\"Тук и самите данъкоплатци, обществото трябва да сме много нетърпими, защото всичко това, за което говорим, са допълнителни разходи на данъкоплатците, допълнителни ресурси и от хора, и от горива, и от всичко останало. Лекарят отива да го спасява, да му помогне да живее, а той го бие! Тук превенцията, според мен, е повече тежки присъди. Да не се месим на съдебната власт, но това би трябвало да бъде. Само със съжаление не става явно, защото това насилие над медици става често срещано\", посочва Борисов.", "date": "2017.07.04", "title": "Борисов иска нетърпимост срещу простащината"}
{"url": "https://news.bg/euronews/balgarski-evrodeputati-pozdravyavat-mariya-gabriel.html", "text": "Български евродепутати поздравиха утвърждаването на .\"Мария Габриел заслужено получи подкрепа от Европейския парламент, който с голямо мнозинство, тайно, гласува кандидатурата й за еврокомисар. Колегите високо оцениха представянето й на изслушването, а мнозина от тях добре познават и работата й като евродепутат. Очаквам след одобрението й от Съвета да видим демонстрираната от нея готовност за поемане на новите задължения и на амбицията й за справяне с предизвикателствата в този нелек период за Европейския съюз\", заявява Филиз Хюсменова, евродепутат от АЛДЕ/ДПС.Тя очаква от Мария Габриел откритост и добро сътрудничество с останалите евроинституции.\"Смятам, че от нейната ерудиция и от активната й работа ще спечели секторът цифрова икономика, но най-вече ще спечелят европейските граждани, които тя постави в центъра на политиката, която ще води\", заявява Хюсменова.Евродепутатът от ЕНП/ГЕРБ Емил Радев, смята, че действително можем да сме горди с резултата от гласуването - огромно мнозинство от 517 гласа \"за\"\"Това е наистина уважението, което нашите колеги тук имат към Мария Габриел, към България. Това беше наистина достойна кандидатура и аз вярвам, че Мария Габриел ще ни накара да се чувстваме още много пъти горди с изпълнението на длъжността комисар в един наистина важен ресор. Наистина, България има голяма поддръжка. Още веднъж - успех, Мария!\", заявява Емил Радев във видео обръщението си.", "date": "2017.07.04", "title": "Български евродепутати поздравяват Мария Габриел"}
{"url": "https://news.bg/crime/kmetat-na-semchimovo-organiziral-iznosa-na-prostitutki-za-ispaniya.html", "text": "51 българки са станали жертва на международна организирана престъпна група, която се е занимавала с трафик на жени. Това стана ясно по време на брифинг в прокуратурата.Административният ръководител на Специализираната прокуратура Иван Гешев заяви, че е проведена успешна реализация и групата е неутрализирана. Той уточни, че престъпниците са се занимавали освен със сводничество и с пране на пари на територията на България, Испания и Швейцария. Гешев каза още, че операцията е била с кодовото наименования \"Европа\".Зам.-директорът на ГДБОП Стоян Темелакиев поясни, че групата е набирала жени от България чрез измама. Възползвали са се от социалния им статус и са им предлагали легална работа в Испания. Жените са били принуждавани да крадат пари и ценности от клиентите си, изтъкна Темелакиев. След това вещите били продавани на нелегалния пазар. За да успеят, жените са били принуждавани да упояват клиентите си. Така те са взимали дебитните и кредитните им карти, разбирали за кода и са теглили пари от банкомат.По-голямата част от групата са живеели на един и същ адрес с жертвите - град Торемолис в Испания. От там жените били транспортирани до Пуерто Банус, Марбея, за да предлагат сексуалните си услуги. Разбитата група е била с йерархична структура. На най-горното ниво са били лидерите.\"Може да се приеме, че кметът на Семчиново Пламен Темелков е един от групата. За него работели момичета, той оказвал логистична помощ на останалите лидери на групата и осъществявал контрол и организация в България и Испания\", посочи Темелакиев.Голяма част от лицата често са пътували между България и Испания. Властите са открили сред откраднатите вещи 3 часовника, които са на стойност 100 хил. евро. Всички задържани в България имат криминално минало.По същото време в Испания са извършени претърсвания на 21 адреса, оттам също са иззети пари, накити, часовници, намерени са упойващи и наркотични вещества, български регистрационни табели и мобилни телефони, задържани са множество лица, съпричастни към престъпната дейност на групата.", "date": "2017.07.04", "title": "Кметът на Семчимово организирал износа на проститутки за Испания"}
{"url": "https://news.bg/int-politics/ek-predlaga-plan-i-pari-za-ogranichavaneto-na-napliva-na-migranti-ot-libiya-kam-italiya.html", "text": "Европейската комисия (ЕК) предложи на Италия повече средства, за да помогне за контрола на миграцията през Средиземно море от Либия наред с набор от предложения, отговаряйки на оплаквания от Рим, че Европа не му помага, съобщава \"Ройтерс\".Планът, който беше одобрен на седмичното заседание на европейските комисари, ще бъде изпратен за одобрение от министрите на вътрешните работи на страните членки, които се срещат в четвъртък в естонската столица Талин, където италианските власти искат останалите 27 правителства от ЕС да сторят повече, за да им помогнат да се справят с хилядите хора, пристигащи всяка седмица на италианските брегове. Повече от 85 хил. души са пристигнали само от началото на годината.Планът на ЕК призовава за укрепване на бреговите спасителни служби в Либия - нещо, което европейците се надяват, че може да ограничи броя на хората, които биват спасявани близо до бреговете на северноафриканската страна от международни хуманитарни организации.Европейски правителства изразяват опасения, че подобни организации може да насърчават хората да се отправят към морето в примитивни плавателни съдове, защото онези, които биват спасени, са откарвани в Италия.Въпреки критиките заради злоупотреби на служители на бреговата охрана, наети от нестабилното правителство на Либия, европейските власти твърдят, че по-добри местни спасителни служби биха довели до връщането на повече мигранти в Либия.\"Фокусът на нашите усилия трябва да бъде върху солидарността - с тези, които бягат от война и преследване и с нашите страни членки, които са изложени на най-голям натиск\", се посочва в изявление на председателя на Европейската комисия Жан-Клод Юнкер.\"Същевременно ние трябва да действаме, в подкрепа на Либия, да се борим с трафикантите на хора и да подобрим граничния контрол, за да намалим броя на хората, които предприемат опасни пътувания до Европа\", допълва Юнкер.ЕК е готова да предостави на Италия допълнителни 35 млн. евро, за да помогне за управлението на нелегалната миграция и поднови готовността си да мобилизира различни агенции на ЕС, за да помогне на италианците. Уточнява се, че проект с Италия, финансиран с 46 млн. евро, ще подобри способността на Либия да изпълни обещанията да помогне за ограничаване на трафика на мигранти.", "date": "2017.07.04", "title": "ЕК предлага план и пари за ограничаването на наплива на мигранти от Либия към Италия"}
{"url": "https://news.bg/society/stolichni-cherveni-obshtinari-izlyazoha-na-protesta-v-zashtita-na-pametnika-pred-ndk.html", "text": "Червени общинари в София излязоха на протеста в защита на паметника пред НДК в столицата. Това е поредното събиране на противниците на демонтажа на монумента. Този път инициативата им получи и политическа подкрепа.Всяко поругаване или неглижиране на паметници е престъпление за историята, категоричен бе лидерът на БСП-София Калоян Паргов. Той настоява разделението в обществото да спре. Трябва да се намери баланс в облика на НДК, така че да се запази историята, иска червеният общинар. Различното отношение към монумента 1300 години България, според Паргов, пречи да се реши въпроса по начин, удовлетворяващ различните гледни точки.Трябва да забравим противопоставянето, настоява социалистът. Според него най-доброто решение е да се възстанови паметникът. Разрушаването на който и да е паметник, по мнението му, е престъпление към историята. Не е нужно да разрушаваме един паметник, за да изградим друг на негово място, подчерта Паргов. Освен това, по думите му, може в пространството пред НДК да се намери място за паметните плочи на Първи и Шести пехотен полк, както настояват поддръжниците на събарянето на паметника.Само така ще се сложи край на конфликта и ще продължим напред, именно с един такъв пример на единение, категоричен е лидерът на БСП-София. Докъде ще стигнем, ако обричаме поколенията на непрестанно противопоставяне, недоволен е той. В подкрепа на монумента се обявиха Светлин Русев, както и от Съюза на българските художници. Съюзът на архитектите също подкрепя паметника.Столична община обаче смята, че той трябва да се демонтира, защото е опасен. Любен Генов от Съюза на българските художници застава зад монумента. Той призна, че реставрацията на паметника действително ще струва повече, отколкото поддръжката на зелените площи след събарянето му.Генов смята още, че е дълг на СО, която е негов собственик да го пази и поддържа. Неговото мнение е, че паметникът е произведение на изкуството и това не трябва да се политизира. Поддръжниците на паметника дори са намерили средства за реставрацията на монумента - от европарите за европредседателството. Те не искат да се гледа на паметника с комплекса на тоталитаризма.Не пипайте паметника, настояват протестиращите. Те искат още да пазим културно-историческото си наследство. Около стотина души се събраха. Някои развяваха и трибагреника.", "date": "2017.07.04", "title": "Столични червени общинари защитават паметника пред НДК"}
{"url": "https://news.bg/int-politics/rusiya-mozhe-da-razpolozhi-voenni-chasti-v-bufernite-zoni-v-siriya-do-sedmitsi.html", "text": "Русия може да разположи свои военни сили да охраняват границите на планираните зони за деескалация в Сирия в рамките на две до три седмици след финализирането на споразумение с Турция и Иран. Това обяви руският преговарящ Александър Лаврентиев, цитиран от \"Ройтерс\".Москва, Анкара и Техеран все още не са се разбрали по подробностите на плана, изтъкна Лаврентиев пред журналисти след поредица срещи в казахстанската столица Астана, където днес започна пети кръг преговори за прекратяване на започналата преди повече от 6 години война в Сирия.Деветима представители от въоръжената опозиция водят непреки разговори с делегатите, представляващи сирийското правителство.На преговорите участва и специалният пратеник на ООН за Сирия Стефан де Мистура и делегации от Йордания и САЩ, които са наблюдатели.Дневният ред на преговорите включва създаване на зони за деескалация в Сирия. Документът за такива зони беше подписан от Русия, Турция и Иран по време на среща в Астана на 4 май.В сряда е предвидена организирана пленарна сесия с всички участващи страни.", "date": "2017.07.04", "title": "Русия може да разположи военни части в буферните зони в Сирия до седмици"}
{"url": "https://news.bg/politics/borisov-otiva-v-parizh-v-pamet-na-simon-veyl.html", "text": "Премиерът Бойко Борисов ще присъства на поклонението в памет на Симон Вейл в Дома на ветераните в Париж на 5 юли.Българският премиер бе поканен на церемонията лично от френския президент Еманюел Макрон.Симон Вейл почина на 30 юни 2017 г. Тя е първата жена председател на Европейския парламент. Вейл е и една от най-популярните и ползващи се с широко доверие обществени фигури във Франция, дългогодишен политик и активист, който работи усилено за европейската интеграция.", "date": "2017.07.04", "title": "Борисов отива в Париж в памет на Симон Вейл"}
{"url": "https://news.bg/disasters/18-zaginali-sled-katastrofa-mezhdu-avtobus-i-kamion-v-yuzhna-afrika.html", "text": "Парамедици в Южна Африка обявиха, че 18 души са загинали при сблъсък между автобус и камион, съобщава \"Асошиейтед прес\".Уточнява се, че инцидентът е станал край град Мачадодорп в провинция Мпумаланга, източно от Йоханесбург.Някои от жертвите са били хванати в капан под автобуса или са намерени лежащи покрай отломките от превозното средство.Властите разследват причината за пътното произшествие.", "date": "2017.07.04", "title": "18 загинали след катастрофа между автобус и камион в Южна Африка"}
{"url": "https://news.bg/crime/kzk-globi-sofiyska-stokova-borsa-ad-za-vliyanie-na-borsoviya-pazar.html", "text": "КЗК наложи имуществена санкция на \"Софийска стокова борса\" АД за извършено нарушение по чл. 29 от ЗЗК - общата забрана за нелоялна конкуренция.Нарушението се изразява в определянето от страна на борсата на такса за купувачите в размер на 0,00 % за сделка на подкръг \"Обществени поръчки\" на борсови кръгове \"Зърно\", \"Хранителни стоки\" и \"Нехранителни стоки\".Производството е образувано във връзка с влязло в сила решение на Върховния административен съд, с което съдът установява извършено нарушение от страна на \"Софийска стокова борса\" АД и връща преписката на КЗК за налагане на санкция съгласно указанията.Според ВАС липсата на дължима такса по отношение на борсовите членове, представляващи крайни клиенти - възложители по Закона за обществените поръчки и поставянето на тези лица в благоприятно положение спрямо другите купувачи неминуемо влияе върху борсовия пазар, като по този начин се засягат интересите на конкурентите, което е в противоречие с добросъвестната търговска практика.", "date": "2017.07.04", "title": "КЗК глоби \"Софийска стокова борса\" АД за влияние на борсовия пазар"}
{"url": "https://news.bg/euronews/ep-zadalzhava-golemite-korporatsii-da-razkrivat-kolko-danatsi-plashtat-i-v-koi-darzhavi.html", "text": "Големите корпорации следва да направят публично достъпна информацията относно това колко данъци плащат и в кои държави, заявиха депутатите от Европейския парламент (ЕП) след разискване и гласуване в пленарната зала във вторник.Те подкрепиха предложение, с което ще задължат многонационалните компании да отчитат своите данъци във всяка държава, в която оперират. Възможни са изключения в случаи на чувствителна търговска информация.Целта е да се повиши прозрачността на данъчното облагане и да се предостави на обществото публично достъпна информация относно колко и къде плащат данъци мултинационалните компании.Според предложените мерки информацията за данъчното облагане на мултинационални компании с годишен оборот от над 750 млн. евро ще бъде публикувана в общ формуляр във всяка данъчна юрисдикция, в която е оперирала компанията или нейно дъщерно дружество.Компаниите също се задължават да внасят декларация и в публичен регистър, управляван от ЕК.Информацията ще включва:- името на фирмата (където е приложимо), списък на всички дъщерни предприятия, кратко описание на естеството на техните дейностите и географско местоположение;- броят на служителите, наети на работа на еквивалент на пълен работен ден;- размера на нетния оборот;- обявения капитал;- продажбите и покупките;- размера на данъците, платени през съответната финансова година от фирмата и нейните дъщерни предприятия, които извършват дейност във всяка данъчна юрисдикция както рамките на Европейския съюз и извън него;- стойността на генерираните приходи;- дали компаниите, дъщерните предприятия или клоновете се ползват от преференциално данъчно третиране.Евродепутатите подкрепиха мерки за защита на компании в случаи на чувствителна търговска информация. Те предвиждат държавите членки да могат да разрешават един или повече елементи от информация временно да бъдат пропуснати в декларацията. Изключенията ще бъдат подновявани всяка година и ще се прилагат само в данъчната юрисдикция на държавата членка, която предоставя освобождаването.След като дадена държава членка предостави изключение, тя трябва да информира конфиденциално Европейската комисия относно избегнатата информация, както и подробно обяснение на изключението.Комисията ще публикува на сайта си всяка година списък с фирмите, които са получили изключения и кратки обяснения на причините.Парламентът също така подкрепи изменения, които поставят ограничения на изключенията за предоставяне на данъчна информация от страна на фирми. Едно от измененията задължава компаниите, които изгубят правото си на изключение, веднага да направят публично достъпна избягваната до момента информация. Фирмите също така ще трябва да кандидатстват всяка година за подновяване на изключенията.В допълнение към това в края на периода на неоповестяване съответната фирма ще трябва да публикува ретроактивно данъчните си данни под формата на аритметично общо кратно, така че да покрият периода, в който са се ползвали от имунитет за публикуването на тези данни.След като Европарламентът одобри проекта на доклада с 534 гласа \"за\" срещу 98 гласа \"против\", 62 \"въздържал се\", той ще бъде върнат обратно в комисиите, за да започнат преговорите в рамките на споразумение на първо четене въз основата на получен мандат в пленарна зала.Законодателството е една от мерките срещу избягването на плащане на корпоративни данъци, което според изчисления на ЕК струва на страните от ЕС между 50 и 70 милиарда евро годишно.", "date": "2017.07.04", "title": "ЕП задължава големите корпорации да разкриват колко данъци плащат и в кои държави"}
{"url": "https://news.bg/regions/tehnika-i-avariyni-ekipi-otstranyavat-posledstviyata-ot-bedstvieto-v-samokov.html", "text": "Нормализира се обстановката в община Самоков след обявеното вчера следобед бедствено положение. На територията на останалите 21 общини от Софийска област няма данни за наводнения или аварии, причинени от обилните валежи, гръмотевични бури и градушки, паднали през вчерашния ден.За периода на кризата в работата по отстраняване на последствията от СД ПБЗН са изпратени 16 служители, един контейнеровоз, една Амфибия, два противопожарни автомобила и 12 моторни помпи. От РД ПБЗН-София за справяне с бедствието са изпратени 27 служители, осем противопожарни автомобила и 12 моторни помпи. На помощ на служители от ГД ПБЗН са пристигнали и четирима доброволци от София с четири моторни помпи.Отводняването на залетите имоти продължава през цялата нощ и ще продължи до окончателно справяне с последствията от бедствието. Към 10 ч. водата, заляла Самоков, се оттече, като частично наводнени останаха дворове и мазета, като екипите продължават работа там.От екипи на РИОСВ-София бяха замерени нивата на замърсяване на Пречиствателната станция за отпадни води на Самоков, на старото сметище и новото депо за отпадъци на града, като не е констатирано превишаване на замърсяването. От ОД по Безопасност на храните направиха проверка на магазините за хранителни стоки с цел да бъдат констатирани и бракувани негодни за употреба хранителни продукти. От ОДБХ направиха и проверка за починали животни, които трябва да бъдат закарани до екарисаж.От екипи на РЗИ бяха взети проби от питейната вода, която имаше леко замътняване, но не е констатирано опасно замърсяване. Водоизточниците на община Самоков са хлорирани с превантивна цел. Екипи на ВиК и РЗИ участваха още в почистването и отпушването на канализационната мрежа на града, като тя не е била прекъсвана аварийно от бурята. Извършена е и дезинфекция на детските градини и учебни заведения, засегнати от водата. Електрозахранването бе изключено с цел превенция, поради достигане на нивото на водата до електрическите табла в домовете на гражданите, но вече е възстановено. Кметът на Самоков вече сформира комисии, които да опишат щетите на засегнатите граждани и тези по общинската инфраструктура.От РД ПБЗН-София информират, че за периода от 8 часа на 3 юли до 8 часа на 4 юли, в Софийска област няма данни за затворени пътни участъци, откъснати населени места, както и потребност от евакуация на хронично болни хора, родилки и други, както не е имало необходимост и от снабдяване с храна и стоки от първа необходимост.Лошите метеорологични условия не са оставили населени места без водоснабдяване и телефонни връзки. На места е имало райони с частично прекъсване на електрозахранването, като то вече е възстановено.Рано тази сутрин ресорният заместник областен управител на Софийска област Николай Николов пристига на място в Самоков, за да координира дейностите по справяне с последиците от наводнението. На място пристигат още Областният управител Илиан Тодоров и ръководителите на РИОСВ-София, ГД ПБЗН-София, ОД по Безопасност на храните-Софийска област, РЗИ-София област, \"ВиК\" ЕООД-София.", "date": "2017.07.04", "title": "Техника и аварийни екипи отстраняват последствията от бедствието в Самоков"}
{"url": "https://news.bg/bulgaria/fandakova-vazstanovyavame-voynishkiya-memorial-pred-ndk.html", "text": "Времето за възстановяване на паметника \"1300 години България\" е отминало, хората, които през последните дни настояват за запазването му са имали всички възможности да получат подкрепа за позицията си през изминалите десетилетия, но са ги пропуснали.Това заяви кметът на Столичната община Йорданка Фандъкова на пресконференция.\"Моята лична кауза е възстановяване и опазване на паметници. В случая с паметника \"1300 години България\" говорим за състояние, в което е невъзможно да бъде възстановен.\" - коментира тя.Фандъкова посочи, че още при откриването му през 1982 г. паметникът \"1300 години България\", е определен като незавършен, а през 1983 г. министърът на строителството и селищното устройство Григор Стоичков му отнема акт 16. През периода между 1988 и 2011 г. са правени експертизи, според които монументът е в лошо състояние и е опасен за гражданите.Кметът на София напомни, че през 2003 г. авторът на паметника Валентин Старчев е участвал в комисията, която установява, че е необходимо незабавно да се демонтират плочите и спомагателната конструкция. Член на същата комисия е бил и Светлин Русев, който сега настоява за запазване на паметника.Йорданка Фандъкова увери, че след демонтажа на опасната конструкция на нейно място ще бъде възстановен паметникът на 1-и и 6-и пехотен полк, който е бил разрушен, за да се издигне на мястото му монументът.Тя се е обърнала към министъра на отбраната с предложение на мястото да бъде върнат лъвът - един от най-важните елементи, който е бил разположен в центъра на войнишкия мемориал. Днес той се съхранява в Националния военно-исторически музей.\"Надявам се да получим тяхната подкрепа, за да върнем на мястото този важен елемент, пред който са поставяни венци и цветя в знак на почит към загиналите\", подчерта Фандъкова.", "date": "2017.07.04", "title": "Фандъкова: Възстановяваме войнишкия мемориал пред НДК"}
{"url": "https://news.bg/bulgaria/12-intelektualtsi-iskat-spirane-na-demontazha-na-pametnika-pred-ndk.html", "text": "Инициативен комитет от 12 интелектуалци настоява за \"временно спиране\" на демонтажа на паметника \"1300 години България\" пред столичния НДК с писмо до кмета на София Йорданка Фандъкова, председателя на СОС Елен Герджиков, председателката на комисията по култура Малина Едрева, заместник-кмета по културата Тодор Чобанов и Експертния художествен съвет към Столичната община.В писмото се предлага преразглеждане на проекта за демонтаж, като решението не се взема само от столичните власти, а казусът да бъде внесен в експертния съвет по изобразителни изкуства към Министерството на културата.Комитетът настоява за изготвяне на \"независима инженерна експертиза относно безопасността на конструкцията на паметника\"и иска Столичната община \"да се обърне с официално писмо до автора на паметника\" той да представи проект за реставрация на паметника, бюджет и срок за изпълнение, \"съобразени с началото на председателството на България на Съвета на Европейския съюз през 2018 година\".Предлага се проектът на автора Валентин Старчев също да бъде внесен за съгласуване в министерството и художествения съвет към Столичната община.Авторите на писмото се позовават на значимостта на паметника и художествените му качества, като посочват, че той е част от маршрутите на чуждестранните туристи у нас.В предложенията на инициативния комитет не се споменава нищо за възстановяването на паметника на Първи и Шести пехотни полкове, който е разрушен за да бъде издигнат монументът \"1300\" години България, но от контекста на писмото следва, че ако се приемат предложенията на инициативния комитет, той няма да бъде възстановен.Намерението на Столичната община е след демонтажа на монумента на негово място отново да бъде поставен войнишкият мемориал.Членове на инициативния комитет са художникът Кирил Кузманов, председателят на СБХ Любен Генов, професорите от НХА Станислав Памукчиев, Емил Попов и Десислава Минчева, скулпторите Павел Койчев и Крум Дамянов, кураторите Мария Василева и Яра Бубнова, проф. Христо Харалампиев от УАСГ, режисьорите Маргарита Младенова и Иван Добчев.", "date": "2017.07.04", "title": "12 интелектуалци искат спиране на демонтажа на паметника пред НДК"}
{"url": "https://news.bg/bulgaria/pozharnikari-spasiha-dvoyka-shtarkeli-ot-goryashto-gnezdo.html", "text": "Видински пожарникари спасиха двойка щъркели, след като гнездото им се подпали, съобщи bTV. Подобна акция се случва за първи път в региона.При код \"оранжево\" за обилни валежи във Видинска област вчера, пожарникарите са се подготвяли за отводняване след пороя. Вместо това се налага да поемат друга спешна задача.Около 16 ч. те получават сигнал, че семейство щъркели в село Гомотарци е в опасност.Мокрото гнездо, изградено върху стълб, се е подпалило поради късо съединение.Екипът пристига за минути и намира там само една птица, която се е намирала на около метър от огъня.След като правят оглед на мястото на произшествието, на около 150 метра намират и втория щъркел.Едната птица е била почти в безпомощно състояние. Другата е стояла на краката си, но не е мърдала.След стотици спасени кучета и котки, пожарникарите за първи път спасяват щъркели. Казват, че такова им е призванието.Днес птичето семейство беше транспортирано до лечебен център в Стара Загора.", "date": "2017.07.04", "title": "Пожарникари спасиха двойка щъркели от горящо гнездо"}
{"url": "https://news.bg/euronews/evrodeputatite-iskat-ot-chastnite-ohraniteli-otchetnost-i-neuchastie-vav-voenni-deystviya.html", "text": "Частните охранителни дружества трябва да спазват минимални изисквания за отчетност, проучване на персонала и докладване на злоупотреби, както и да избягват да участват във военни операции, смятат депутатите в Европейския парламент. Частните охранителни дружества се наемат от държавите членки, за да подпомагат военни и граждански държавни агенции, като запълват недостига на персонал, както и за да се заобиколят ограниченията за използване на войски.Констатирани са случаи на охранителни компании, обвинени в нарушения на правата на човека и в участие в инциденти, водещи до загуба на човешки животи. Това разкрива пропуски в отчетността на компаниите, както и негативни последици за целите на външната политика на ЕС.Евродепутатите се застъпват за правила на равнище ЕС за частните охранителни дружества като международен, правно обвързващ инструмент.В резолюцията, приета с 530 гласа \"за\" срещу 147 \"против\", 19 \"въздържал се\", се предлага да се изготви списък на изпълнителите, които отговарят на стандартите на ЕС по критерии като прозрачност, чисти криминални досиета, финансов и икономически капацитет, притежаване на лицензи и разрешения, стриктно проучване на персонала и спазване на международен кодекс за поведение.Частните охранителни дружества следва да се въздържат от участия в мисии, които предполагат използването на сили или активно участие във военни действия, заявяват евродепутатите.Те предлагат охранителните компании да ограничат своите операции само до логистични услуги и охраняване на сгради и инфраструктура, като настояват само компании, базирани в ЕС да бъдат включени в мисии за защита.Докладчикът на ЕП Хилде Ваутманс (АЛДЕ, Белгия) заяви: \"Европейските граждани настояват да направим повече за тяхната безопасност. Трябва да осъзнаем, че е време да въведем някакви правила по въпроса за какво могат да бъдат използвани охранителните компании, какво те имат право да правят, в каква рамка действат. Искаме подходящи и стабилни стандарти за техните дейности.\"През 2013 г. в Европа има близо 40 000 частни охранителни дружества с над 1,5 милиона души персонал. Те извършват множество дейности, от логистични услуги, управление на затвори или предоставяне на защита до подкрепа в бойни операции и предоставяне на военни технологии. Персоналът също така се използва за охрана на делегации на ЕС в трети страни, както и за осигуряване на патрулна охрана на инфраструктурни обекти като помещения за мисии и операции на ЕС.", "date": "2017.07.04", "title": "Евродепутатите искат от частните охранители отчетност и неучастие във военни действия"}
{"url": "https://news.bg/int-politics/v-kiev-obyaviha-che-bez-ruski-artisti-vazduhat-v-ukrayna-e-po-chist.html", "text": "Съветникът на министъра на вътрешните работи на Украйна Зорян Шкиряк подкрепи забраната за пътуване на руски артисти и призова украинските власти да въведат по-строги ограничения. Това обяви той в ефира на местната телевизия \"112\".\"Смятам, че колкото по-твърдо действа Съветът за сигурност на Украйна в контекста на забраната за влизане на руски певци, които ... нелегално са пресекли границата на Украйна, толкова по-чист ще бъде нашия въздух от тази руска мръсотия\", обяснил Шкиряк.Той добавил, че с удоволствие слуша украински радиостанции, където практически не звучи руско съдържание.По думите му, песните на руски език \"унищожават мозъците на украинските деца\".Украинските власти редовно забраняват на руски артисти да влизат в Украйна заради посещения в Крим, чието анексиране от страна на Русия през 2014 г. украинците не признават. ", "date": "2017.07.04", "title": "В Киев обявиха, че без руски артисти въздухът в Украйна е \"по-чист\""}
{"url": "https://news.bg/bulgaria/proveryavat-kak-se-stopanisva-divecha.html", "text": "Експерти от Изпълнителна агенция по горите (ИАГ) започват проверки по изпълнението на договорите за стопанисването на дивеча в дивечовъдните участъци. Акцент при проверките ще е в Държавните горски стопанства в цялата страна, където е изтекъл половината от срока на действие на съответния договор.От общо 250 дивечовъдни участъка, за 160 са сключени договори за стопанисване и ползване на дивеча с юридически лица. Договорите на фирмите са сключени през 2009-2010 година и са със срок на действие 15 години.Юридическите лица, които са спечелили процедурата и стопанисват дивечовъдния участък трябва да внасят освен годишната вноска, но и да изпълняват бизнес програма по години.Тя включва да изграждат биотехнически съоръжения за дивеча, да подхранват дивеча чрез специализирана фуражна база, да запазват и обогатяват видовото разнообразие, да подобряват местообитанията, да опазват възпроизводството на дивеча, да гарантират неговия биологичен минимум за достигане и поддържане на допустимите запаси, както и други дейности, свързани с грижата за дивата фауна.По данни на ИАГ през последните години запасите от основните видове едър дивеч - благороден елен, елен лопатар, сърна, муфлон и дива свиня са стабилни с тенденция за леко увеличение всяка година, като дивата свиня в повечето райони на страната е със запас близък или над допустимия.При дребният дивеч фазанът и яребицата също са със стабилни запаси.От ИАГ съобщават още, че 12 700 са извършените проверки от 16-те регионални дирекции по горите след инициирането на по-засилен контрол в горите през м. юли. 2 100 са проверените сечища, проверени са и 2 300 обекта за складиране, преработка и експедиция на дървесина. В осем регионални дирекции по горите са организирани временни контролни горски пунктове за проверка на превозни средства.Горските служители са проверили над 5 630 моторни превозни средства, 1000 риболовци и близо 1 700 физически лица. Задържани са 360 куб. м дървесина, 25 моторни превозни средства, 5 бензиномоторни триона и 5 броя други инструменти за дърводобив, 1 кон и 1 каруца. 321 са съставените актове и близо 500 констативни протокола за нарушения по Закона за горите.Най-често срещаните нарушения, констатирани по време на проверките са незаконен добив на дървесина без законовите документи, липса на GPS система за проследяване, липса на записи за разчитане на регистрационните номера на товарните транспортни средства, влизащи в обектите, липса на камери за видеонаблюдение на всички входове и изходи в регистрирани обекти по складиране, преработка и експедиция на дървесина.", "date": "2017.07.04", "title": "Проверяват как се стопанисва дивеча"}
{"url": "https://news.bg/int-politics/turskite-voyski-ostavat-v-kipar-otseche-turtsiya.html", "text": "Турският външен министър обяви, че турските войници ще останат в Кипър при каквото и да е споразумение за обединение на етнически разделения остров, съобщава \"Асошиейтед прес\".Мевлют Чавушоглу подчерта, че Турция няма да приеме мирно споразумение, което ще изисква изтеглянето на всичките ѝ военни части от Кипър - ключово искане на Гърция и международно признатите кипърски гърци.Той коментира пред журналисти след сутрешния кръг от преговори в швейцарския курорт Кран-Монтана, че всеки, който \"мечтае\" за премахването на всички турски войски от острова, \"трябва да се събуди\".Чавушоглу изтъкна, че забраната на правата за военна намеса в предвидения федерален Кипър е \"мъртвородена\" за Турция и за отцепническите кипърски турци.Турция държи повече от 35 хил. войници в Кипър от 1974 г. насам, когато нахлу вследствие на преврат, извършен от поддръжници на съюз с Гърция.", "date": "2017.07.04", "title": "Турските войски остават в Кипър, отсече Турция"}
{"url": "https://news.bg/crime/zadarzhaha-bivshiya-upravitel-na-mbal-dupnitsa-zaradi-nevnesena-garantsiya.html", "text": "С постановление на Районна прокуратура - Дупница обвиняемият Росен Тимчев е задържан за срок до 72 часа за осигуряване на явяването му пред съда.Припомняме, че на 12 юни Тимчев е привлечен като обвиняем в извършване на няколко престъпления - за упражняване на професия без съответна правоспособност и за съставяне на неистински официален документ.Спрямо него е взета мярка за неотклонение \"Парична гаранция\" в размер на 1000 лв., като му е бил даден четиридневен срок за внасянето й, считано от 16 юни. Към 3 юли сумата по нея все още не е била внесена. Това е наложило необходимостта на вземане на мярка за неотклонение \"Задържане под стража\".Припомняме, че производството срещу Тимчев е във връзка със сигнал от Агенция \"Медицински одит\" и председателя на Общински съвет - Дупница. В него се посочва, че временно назначеният за управител на МБАЛ \"Св. Иван Рилски\" в гр. Дупница Р. Тимчев представил в Агенция по вписванията копие от диплома за завършено висше образование със специалност \"Здравен мениджмънт\", за която след проверка от страна на Министерство на образованието и науката е установено, че е неистинска.В хода на извършената проверка е констатирано, че текстът \"вярно с оригинала\", подписът към него и този под снимката на дипломата са изписани от Р. Тимчев. От справка на МОН е видно, че той не притежава съответна правоспособност, съгласно чл. 63, ал.1 от ЗЛЗ, за да заема длъжността управител на лечебно заведение.", "date": "2017.07.04", "title": "Задържаха бившия управител на МБАЛ-Дупница заради невнесена гаранция"}
{"url": "https://news.bg/world/katar-udarno-uvelichava-proizvodstvoto-na-priroden-gaz.html", "text": "Богатият на енергийни ресурси Катар обяви, че планира да увеличи производството на природен газ с 30% през следващите няколко години, информира АФП.Емирството обяви плана си на фона на дипломатическата криза с държавите от Персийския залив, които прекъснаха отношенията си с Катар, тъй като страната подкрепяла тероризма.Саад Шерид ал Кааби, шефът на \"Катар Петролеум\", заяви на пресконференция, че емирството възнамерява да увеличи производството с до 100 милиона тона природен газ на година до 2024 г.\"\", поясни той пред журналисти.\"Ще останем лидер на втечнен природен газ за много дълго време\", добави Кааби.Катар е най-големият производител на втечнен природен газ в света.Страната в момента произвежда по 77 милиона тона на година.Увеличаването на производството е равнозначно на 6 милиона барела петрол на денонощие, поясни шефът на \"Катар Петролеум\".По думите му Катар иска увеличението да стане с партньорството на международни компании.", "date": "2017.07.04", "title": "Катар ударно увеличава производството на природен газ "}
{"url": "https://news.bg/society/zashtitnitsite-na-bedechka-nyamame-partiyni-i-biznes-motivi.html", "text": "Организацията \"Запазете Бедечка\" разпространи декларация по повод зачестилите спекулации за евентуалното партийно бъдеще на каузата на защитниците на парка в Стара Загора.\"Естествено формиралата се група \"Запазете Бедечка\" не се води, никога не се е водила и няма да се води от партийни или бизнес мотиви, амбиции и планове\", посочват активистите. По думите им последните 5 години, в които групата всъщност е най-активна, били достатъчно красноречиви и доказващи партийната независимост и безкористната работа на организацията.В декларацията се обяснява, че \"Запазете Бедечка\" не е нито политическа формация, нито обикновенна група. \"Каузата \"Запазете Бедечка\" представлява движение в защита на обществения интерес\", посочват активистите.Записването на групата като организация било с цел да бъдат улеснени евентуални юридически, административни и други подобни действия за запазване на парка и търсене на справедливост.От организацията допълват, че групата не може да носи отговорност за пътя, който един или друг неин съмишленик е поел, нито за мненията и политическите пристрастия на такива членове.\"Общността ще продължи да расте и ще се превърне не в политическа партия или поредната клиентелистка организация, а в общност за граждански контрол. Това ще стане след запазването на парка в максималните възможни граници\", допълват защитниците на парка в Стара Загора.", "date": "2017.07.04", "title": "Защитниците на Бедечка: Нямаме партийни и бизнес мотиви"}
{"url": "https://news.bg/int-politics/germaniya-ochakva-rusiya-da-povliyae-na-parlamentarnite-i-izbori.html", "text": "Германия очаква Русия да се опита да повлияе на парламентарните ѝ избори, които ще се проведат на 24 септември. Това обяви германският вътрешен министър Томас де Мезиер, добавяйки, че данните, хакнати и откраднати през 2015 г. от долната камара на парламента (Бундестага), могат да се появят през следващите седмици.От своя страна Ханс-Георг Маасен, който е ръководител на германското контраразузнаване, коментира на съвместната пресконференция с Томас де Мезиер, че няма индикации, че Русия ще подкрепи конкретна партия.\"Голям обем данни бяха присвоени по време на хакерската атака срещу Бундестага през 2015 г.\", посочи Де Мезиер и добави: \"Очакваме, че част от тази информация може да се появи през следващите седмици.\"Маасен пък коментира, че неговата служба нямала надеждни доказателства, че кибератаката, която започна в Украйна през миналата седмица и се разпространи по целия свят, е била извършена от Русия.Украйна обвини руските специални служби за атаката, която според нея е била насочена към унищожаване на важни данни и разпространяване на паника.", "date": "2017.07.04", "title": "Германия очаква Русия да повлияе на парламентарните ѝ избори"}
{"url": "https://news.bg/regions/avariya-na-glaven-vodoprovod-ostavi-velingrad-bez-voda.html", "text": "Велинград остана без вода заради авария на главен водопровод.Водоподаването в града ще бъде възобновено след 17 часа, съобщи БНР.Без вода днес са и 4 села в област Пазарджик.Причините за честите аварии с водоснабдяването според ВиК са заради повишеното потребление на водата през летния сезон и невъзможността помпите в населените места да доставят необходимите количества.", "date": "2017.07.04", "title": "Авария на главен водопровод остави Велинград без вода"}
{"url": "https://news.bg/world/izstrelyanata-ot-phenyan-raketa-e-interkontinentalna-potvardiha-eksperti-ot-sasht.html", "text": "Според американски военни експерти, изстреляната по-рано днес от Северна Корея балистична ракета вероятно е двустепенна, интерконтинентална, предаде CNN. Информацията е позована на официален източник, запознат с провежданите анализи на поредните ракетни изпитания на Пхенян.Предполага се, че със запалването на втората степен на ракетата е осигурен 30 секунди допълнителен полет. Тя е прелетяла над 550 мили преди да падне в западната част на Япония.Администрацията на президента Доналд Тръмп, спецслужбите, военни и дипломати са провели поредица от извънредни срещи, за да обсъдят потенциалните реакции на американската страна срещу поведението на Пхенян.Според експертите, днешният опит не означава непременно, че Северна Корея веднага ще се сдобие с боеспособна ракета, която би могла да достигне западните райони на Аляска.Не сигурно също дали режимът в Пхенян разполага с функционираща миниатюризирана ядрена бойна глава.Във всеки случай, командването на американската армия още преди врем заяви, че ще се подготви и за най-неблагоприятното развитие на ситуацията.", "date": "2017.07.04", "title": "Изстреляната от Пхенян ракета е интерконтинентална, потвърдиха експерти от САЩ "}
{"url": "https://news.bg/int-politics/kak-putin-pomogna-na-stalin-da-pobedi.html", "text": "През 1970-те години, които после бяха наречени \"епоха на застоя\", портретите на Сталин се срещаха често в кабините на шофьорите на камиони и в автобусите на градския транспорт. В Кавказ и по понятни причини най-вече в Грузия тези портрети се срещаха по-често. А в РСФСР, Украйна и Белорусия - по-рядко. В \"окупираните републики от Прибалтика\", както тогава наричаха Латвия, Литва и Естония, портретите на Сталин бяха абсолютна рядкост.Фигура на мълчаниетоСега хората над четиридесетте с наслада си спомнят времето на \"скъпия Леонид Илич\", Андропов и Черненко като за най-хубавите години в живота си. А в тези години образът на \"строгия, но справедлив вожд на народите\" се възприемаше не като алтернатива, а като призив за борба срещу сенилната брежневска реалност, в която нямаше нищо, освен опашки за месо и чудовищна скука. Оглеждайки се назад, сега разбирам, че нарастващата популярност на Сталин стана предвестник на краха на СССР.В последното социологическо проучване на центъра \"Левада\" за втори пореден път генералисимусът е на първо място в списъка на най-популярните личности в историята на Русия. Така смятат 38 процента от руските граждани. Второто място си поделят Путин и Пушкин с 34 процента. Президентът значително е подобрил своя рейтинг и се доближана плътно до Сталин. Въпреки това един от най-големите мерзавци в световната история си остава най-великият човек в очите на руснаците.Човек се изкушава да направи паралел със застоя по времето на Брежнев и да каже: \"Добре. Това е признак на идващия колапс на сегашната система\". Такава беше и първата ми реакция. Но после са замислих и схванах, че всичко е по-различно, отколокото преди 40 години. Тогава  беше обвита в мълчание. Всяко споменаване на името му в партийната преса или появата му на екрана в киноепопеята \"Освобождение\" и в знаменития сериал \"17 мига от пролетта\" ставаше предмет на бурно обсъждане. Да похвалиш Сталин означаваше да покажеш своята опозиционна нагласа и враждебност към тогавашната система.Сталин е нужен на ПутинДнес с усилията на различни шефове на държавната пропаганда, действащи по указание на Кремъл, образът на диктатора е разпространен почти както по негово време. Той е нужен на Путин - вождът-аскет, комуто прощават всичко и с неговото име на уста отиват в бой. Той е символ на държавата, на която гражданинът е длъжен да прощава всичко и заради която е готов да пожертва всичко. И ако съдим по рейтинга на \"Левада\" това е правилно изчисление. Парафразирайки знамения лозунг ог 1930-те години, можем да кажем, че Путин - това е днешният Сталин. Разбира се без концлагерите, шестдневната работна седмица и плътно затворените граници.Историкът и журналист Николай Сванидзе смята, че това е плод на телевизионната пропаганда. Той смята, че трябва да се промени програмната политика, да се заговори за ГУЛАГ, за глада, за разстрелите и масовите депортации. Тогава и вълшебството на образа на Сталин щяло се изпари. Не съм сигурен в това. Според мен, времето на перестройката, когато само 12 процента от руснаците смятаха Сталин за велик, е по-скоро отклонение от нормата. А това, че \"Сталин спечели войната\", е норма през последните 60 години.Сталин е приятен във всяко отношениеЛидерите на опозицията също усещат това. Казват, че \"народът не се интересува от миналото\". Той се интересува от покачването на цените, от корупцията и безнаказаността на полицията. Затова да се спори с избирателите за Сталин или пък за войната в Украйна е много по-трудно, отколкото да бъде постигнато съгласие, че \"всички наоколо са крадци!\" Опозиционните лидери мислят, че тоталитарното минало ще си отиде само. Но то не си отива. То се възпроизвежда в исканията за разстрел на корумпираните, за \"разкулачване\" на олигарсите и във вечния лозунг \"Да помислим за народа!\", тоест да му дадем нещо. Лидерите на демократичната опозиция постоянно ще се сблъскват с това и ще отговорят на очакванията на хората или ще загубят рейтинга си. Путин отдавна го разбра и създаде такива правила на политическа игра, по които са принудени да играят и опозиционерите.Константин ЕгертПремахването на историческата памет се оказа най-ефикасният метод на авторитарно управление. В двора на сградата в Тюмен, където навремето се е помещавал НКВД, има паметна плоча. На нея е написано: \"Тук през 1937-1938 година са извършени масови разстрели на невинни хора. Никога повече!\" В този надпис всъщнос се съдържа това, което стана с историческата памет. Кой е разстрелвал? Кого? Защо? И защо това не бива да се повтаря? Повечето руснаци не искат да задават тези въпроси, защото сами знаят, че отговорите са болезнени и в крайна сметка нелицеприятни за самите тях. Малко хора искат да си спомнят жертвите. Ощо по-малко пък искат да научат имената на палачите. Много по-просто е човек да не мисли за това и да живее с надеждата за един вожд, около когото народът може да се сплоти. Един вожд, който ще те защити и утеши. Затова Сталин още дълго ще бъде с нас. Ако парафразираме Гогол: \"Сталин е приятен във всяко отношение!\"", "date": "2017.07.04", "title": "Как Путин помогна на Сталин да победи"}
{"url": "https://news.bg/int-politics/gazprom-zapochva-dostavki-na-gaz-do-kitay-po-nov-gazoprovod-do-kraya-na-2019-a.html", "text": "Русия ще започне да доставя газ до Китай чрез нов газопровод до края на 2019 г. Това обявиха от руския държавен газов гигант \"Газпром\", като това е част от гигантската 400-милиардна сделка в американски долари, сключена преди години, съобщава \"Франс прес\".\"Днес беше подписано споразумение ... за датата на началото на доставките на газ чрез газопровода \"Силата на Сибир\". Това е 20 декември 2019 г.\", уточни шефът на \"Газпром\" Алексей Милер пред журналисти.След десетилетие на преговори Русия сключи гигантски 30-годишен договор през май 2014 г. да снабдява с природен газ своя ключов източен съсед чрез газопровод за първи път.Строителството на съоръжението започна през септември 2014 г. \"Силата на Сибир\" ще е дълъг 4 000 км и ще свързва газовите находища в Якутия с Японско море (Източно море), а също така и с китайската граница.Милер заяви, че проектът сега се придвижвал в \"ключова фаза\" и се изпълнявал \"строго по график\", добавяйки, че нямал \"никакви съмнения\", че крайният срок за започването на доставките на газ през 2019 г. ще бъде спазен.Споразумението днес между \"Газпром\" и Китайската национална петролна корпорация беше сключено като част от визитата в Москва на китайския президент Си Цзинпин.Москва и Пекин засилиха търговията и сътрудничеството помежду си през последните години, тъй като Кремъл все повече гледа на изток, след като отношенията му със Запада се сринаха заради кризата в Украйна.", "date": "2017.07.04", "title": "\"Газпром\" започва доставки на газ до Китай по нов газопровод до края на 2019-а"}
{"url": "https://news.bg/crime/mvr-razrabotva-sistema-za-identifikatsiya-na-tabeli-na-izdirvani-koli.html", "text": "В Главна дирекция \"Национална полиция\" е подписан договор с чешкото дружество \"Сойтрон\" - фирма-изпълнител на обществена поръчка, която ще разработи система за автоматична идентификация на регистрационните табели на издирвани моторни превозни средства в реално време.Системата включва разработване на специализиран софтуер, тестване, интеграция, въвеждане в експлоатация и обучение.Бюджетът на целия проект е на стойност 941 176 CHF, а средствата са осигурени от Българо-швейцарска програма за сътрудничество, като швейцарската страна покрива 85 % , а българското съфинансиране е 15 %. Бенефициент по проекта е Главна дирекция \"Национална полиция\".Проектът е на стойност 1 092 492 лв. с включен ДДС, а средствата са осигурени по проекта \"Противодействие на престъпления, свързани с трафик на МПС\". На церемонията присъстваха директорът на дирекцията главен комисар Христо Терзийски, заместничката му старши комисар д-р Благородна Макева, Младен Младенов - директор на ДКИС, Ян Геро - директор на \"Сойтрон\", Вартин Мишел - офицер за свръзка в посолството на Швейцария в София.Работата по проекта започна през 2012 г. и ще приключи в края на тази година. Първата стъпка бе посещение и обмен на опит на петима български експерти в Швейцария, последва и обучителен семинар за полицейски служители, работещи по противодействието на престъпленията, свързани с трафика на МПС.Последната стъпка от проекта е обществената поръчка за разработване на система за автоматична идентификация на регистрационните табели на издирвани моторни превозни средства в реално време. Те ще бъдат монтирани в 23 полицейски автомобила.", "date": "2017.07.04", "title": "МВР разработва система за идентификация на табели на издирвани коли"}
{"url": "https://news.bg/bulgaria/sledyat-denonoshtno-3-yazovira-v-iztochna-balgariya.html", "text": "Повечето язовири имат свободни обеми дори и след проливните дъждове. След валежите през последните три дни положението по язовирите се нормализира, съобщават от Държавната агенция за метрологичен и технически надзор (ДАМТН).Под постоянно наблюдение се намират 36 язовира.Най-обилни бяха валежите през първото денонощие в Северозападна България и Северен-централен район, като под постоянен мониторинг са поставени 28 язовира в областите Видин, Монтана, Враца, Плевен, Ловеч, Разград, Русе, Силистра, Габрово и Велико Търново. Те са класифицирани като критични от експертите на ДАМТН, като част от тях се поддържат напълно празни или със сериозен свободен обем, заради натрупани технически неизправности.Проблем е възникнал на язовир \"Синкевица\" край Габрово, където обилните валежи са препълнили водоема. Преливане не е допуснато, тъй като е започнато контролирано изпускане. Контролирано изпускане е направено и при язовира при село Долна Кремена, Мездренско, и на \"Николаево V\" в района на Тенекиен хан, Плевенско. Проблемът там е възникналот ремонтиран през 2016 г. преливник. Припомняме, вчера Експертите на ДАМТН започнаха и превантивни проверки на високорисковите водоеми в областите Добрич и Варна. Проверени са 8 язовира. Въпреки наличното предписание да се изпразнят заради технически проблеми, три от тях са поддържали воден обем. На собствениците са съставени актове и е издадено предписание да се осигури денонощно дежурство, за да се следи постоянно нивото им.От началото на май месец след заповед ДАМТН е инспектирала 1122 язовира. Съставени са 118 акта и са издадени над 302 предписания за отстраняване на технически неизправности.Сред най-честите нарушения са неработещи затворни механизми на основните изпускатели, нарушения по преливниците, наличие на храсти по съоръженията или по откосите на язовирните стени.", "date": "2017.07.04", "title": "Следят денонощно 3 язовира в Източна България"}
{"url": "https://news.bg/int-politics/italiya-privika-poslanika-na-avstriya-zaradi-planiraniya-granichen-kontrol.html", "text": "Италианското външно министерство е привикало посланика на Австрия, след като Виена обяви, че е възможно да въведе граничен контрол за спирането на мигрантите, пресичащи границата между двете страни, съобщава \"Ройтерс\".Австрийският посланик Рене Полицер е бил извикан в сградата на италианското външно ведомство в Рим \"след изявлението на австрийското правителство относно разполагането на войници в прохода Бренер\", се посочва в изявление на италианското външно министерство.Министърът на отбраната на Австрия по-рано днес обяви, че четири БТР-а са били изпратени близо до границата с Италия и че може да бъде въведен граничен контрол на натоварения алпийски проход.Италия предупреди през миналата година, че това ще наруши правилата на ЕС за свободното движение на хора.", "date": "2017.07.04", "title": "Италия привика посланика на Австрия заради планирания граничен контрол"}
{"url": "https://news.bg/health/lekari-i-patsienti-zastavat-zad-protesta-na-meditsite-ot-bolnitsa-sheynovo.html", "text": "Лекари и пациенти застават зад протеста на медиците от болница \"Шейново\". Пациентски организации \"Заедно с теб\" се присъединяват към протеста на медиците от II САГБАЛ \"Шейново\" и остро осъждат нападението над лекар от болницата, съобщават от обединението.Настояват политиците и институциите да не се спотайват и да очакват и тази ситуация да отмине, а да предприемат реални действия срещу агресията над българските лекари. Призовават политиците да не чакат да бъде убит български лекар, който изпълнява служебните си задължения. Също така, се обръщат към пациентите и техните близки да запазят доверие и уважение в медиците, а при нарушения да сигнализират както тях, така и институциите.Екипът на Първа САГБАЛ \"Света София\" също изразява своето категорично възмущение от проявеното насилие върху д-р Албена Гагова, лекар в столичната АГ болница \"Шейново\". \"Ние сме шокирани от поредния случай на неоправдана агресия върху медик. Укоряваме недопустимото поведение на бащата и се засвидетелстваме нашата пълна подкрепа към колегите от болница \"Шейново\"\", споделят от лечебното заведение.Всички медицински специалисти заслужават уважение и безопасна работна среда, за да бъдат отдадени пълноценно на своята професия и пациенти, според лекарите. \"Изразяваме надежда, че това ще бъде последното нападение над лекар и умоляваме хората за повече търпение и човечност. Нашият екип използва възможността да пожелае бързо оздравяване и възстановяване на д-р Гагова\", коментират още от болницата.И от Националната пациентска организация не могат да останат базучастни свидетели на този акт на насилие над медик. Изразяват огромното си възмущение и огорчение от всички прояви на агресия. Обръщат внимание на особената тежест на деянието, тъй като агресивното поведение е насочено към лекар, който е изпълнявал служебния си дълг и е полагал грижи, за да опази два живота и да им даде възможност да поемат по нов път.Национална пациентска организация смята, че агресията към лекарите е поведение, което трябва да бъде изкоренено от обществото. Съзнателното причиняване на вреда или болка, демонстрацията на неприязън или използването на сила спрямо медиците трябва да бъде заклеймено като престъпно деяние, заслужаващо най-суровото законово наказание. Изразяват своята подкрепа към д-р Албена Гагова и екипа на болница \"Шейново\", като остро осъжда деянието и призовава за прилагане на цялата строгост на закона.Лекарите от Александровска болница също са потресени от вандалското насилие, извършено срещу д-р Гагова от АГ Болница \"Шейново\". Не протестират срещу насилието против колега, лекар, специалист, протестират срещу насилието, което става почти ежедневие у нас и заплашва всеки българин, съобщават те в отворено писмо до медиите.\"Не е нормално да посегнеш на човек, за да наложиш своята истина, своето право. Нечовешко е да удряш и биеш беззащитен човек - независимо дали е мъж, жена или дете\", коментират те. \"Ние лекарите сме призвани по силата на професията, която сме избрали да пазим живота, да се борим за него дори когато изглежда, че няма надежда. Всеки пациент вярва, че ние ще водим такава битка и за неговия живот. Дори и тези, които са посегнали на д-р Гагова\", допълват медиците.Призовават, настояват и очакват, като граждани, като лекари и най-вече като хора, \"да имаме спокойствието и сигурността да работим и да живеем, които всяка европейска държава трябва да гарантира на своите граждани\".Припомняме, . Той не се поинтересувал от състоянието на съпругата и на детето си, а агресивно настоявал да вземе плацентата на новороденото си бебе.Жертвата, д-р Албена Гагова, обяснила на мъжа, че плацентата е биологичен материал и за неговото използване и съхранение има установен ред. Тогава мъжът заявил, че има всички нужни разрешителни и се позовал на шефа на болницата. Акушерката се обадила до своя началник, а управителят на болницата обяснил, че дори не е чувал човека. Обяснили на бащата, че плацентата ще бъде надлеждно съхранена и че не може да му бъде предоставена в почивния ден.Като разбрал, че не може да вземе плацентата в почивен ден, мъжът започнал да нанася удари по акушерката.", "date": "2017.07.04", "title": "Лекари и пациенти застават зад протеста на медиците от болница \"Шейново\""}
{"url": "https://news.bg/finance/19-uslugi-po-izdavaneto-na-patent-stavat-bezplatni.html", "text": "Министерството на икономиката намали финансовата тежест за потребителите, които ползват административните услуги на Патентното ведомство. Новият ценоразпис на услугите във ведомството са във връзка с поетите ангажименти от правителството за редуциране на административната тежест.С новия ценоразпис безплатни стават 19 от най-често ползваните услуги, което е близо 30% от общия брой на административните услуги, които се предоставят на бизнеса и гражданите по ценоразписа. Във всички останали 44 административни услуги е цените са редуцирани.В новия ценоразпис е запазен подходът цената за проучвания за изобретения да се намалява с 50%, ако заявителите услугата са микро и малки предприятия, държавни или общински училища, държавни висши училища, академични научно-изследователски организации на бюджетна издръжка или изобретатели, вписани в държавния регистър на патентите или на полезните модели.Спрямо друго нововъведение всички цени за административни услуги ще бъдат намалени с още 10% при подаване на заявлението онлайн. Сроковете за предоставяне на някои от услугите също са намалени.19-те услуги, които стават безплатни са:", "date": "2017.07.04", "title": "19 услуги по издаването на патент стават безплатни"}
{"url": "https://news.bg/world/rusiya-i-kitay-ukrepvat-strategicheskiya-sayuz-s-animatsii-i-savmestno-mediyno-otrazyavane-na-sveta.html", "text": "Русия и Китай укрепиха \"стратегическия съюз\" с редица съвместни инициативи, включително и задълбочаване на партньорството между медиите на двете държави, информират руски медии. Руският лидер Владимир Путин заяви на пресконференция с китайския си колега Си Дзинпин в Москва, че двете държави задълбочават връзките в областта на телевизията, интернет, радиото, издаването на книги, създаването на съвместни филми и дори анимации с руски и китайски герои.Според Путин китайските и руски медии правят най-доброто, за да отразяват световните събития по безпристрастен начин.От своя страна Си поясни, че контактите между руските и китайски медии се увеличават.По думите му сътрудничеството между Китай и Русия е \"историческият избор\" на двете страни. Той нарече двустранните отношения \"стратегически съюз\".Си Дзинпин каза още, че сътрудничеството между Москва и Пекин е в полза и за двете държави.\"\", убеден Дзинпин, който пристигна в понеделник на двудневна визита в Русия преди срещата на Г-20 в Хамбург по-късно тази седмица.Двамата лидери обсъдиха политическото и военно сътрудничество, а също така и проблеми от международен характер.Си Дзинпин е на шеста визита в Русия в качеството си на президент на Китай.Между двете държави са подписани споразумения за откриване на руски и китайски телевизионни канали в Русия и Китай съответно. Също така споразумения за стратегическо международно партньорство между руските и китайски информационни агенции. Сключени са общо 18 съглашения в областта на медиите.", "date": "2017.07.04", "title": "Русия и Китай укрепват \"стратегическия съюз\" с анимации и съвместно медийно отразяване на света"}
{"url": "https://news.bg/crime/otchetoha-blizo-19-hil-patni-narusheniya-za-sedmitsa.html", "text": "Според данните, предоставени от ГД \"Национална полиция\", 18892 са констатираните нарушения за периода от 26 юни до 2 юли. Издадени са 10610 фиша и са съставени общо 5719 акта. Броят на установените неправоспособни водачи е 535.Моторно превозно средство след употреба на алкохол са управлявали 294 души, от тях 135 с концентрация на алкохол в кръвта над 1,2 промила. За периода са настъпили 163 пътнотранспортни произшествия, при които са загинали 7 души, 222 са пострадали. Прекратени регистрации за неправоспособност са 74, за употреба на алкохол са 90, а за наркотични вещества и аналози са 15.МВР ще продължи да следи отблизо данните за тенденциите на пътя и редовно да анализира дали има необходимост от допълнителни промени в подхода по отношение на проверките и нарушителите на пътя. Стремежът на ръководството на МВР е подобряване безопасността на пътя и намаляване на жертвите и ранените.", "date": "2017.07.04", "title": "Отчетоха близо 19 хил. пътни нарушения за седмица"}
{"url": "https://news.bg/world/phenyan-izpolzval-kitayski-kamion-za-darva-za-izstrelvaneto-na-raketata.html", "text": "Северна Корея изглежда е използвала китайски камион за превоз на дървен материал за транспортирането и изправянето на балистична ракета, която беше успешно изстреляна във вторник, съобщава Ройтерс.Според осведомителната агенция информацията подчертава предизвикателствата преди държавите, наложили санкции на КНДР заради ядрената и ракетна програма.По-рано днес Северна Корея обяви, че е провела първи успешен тест на междуконтинентална балистична ракета. Русия и САЩ са убедени, че ракетата е със среден обсег на действие.Държавната телевизия на страната показа голям камион с камуфлажен цвят да пренася ракетата. Камионът е същият като този, който според ООН \"най-вероятно\" е преобразен от китайски камион за дървен материал.От 2006 г. ООН наложи санкции за забрана внасяне на военна техника в КНДР. Но не е толкова стриктен контролът върху вноса на техника и автомобили с двойна употреба.Автомобилът е внесен от Китай и е обявен за гражданско ползване от външното министерство на КНДР, според доклад на ООН от 2013 г. Обаче днес за първи път е забелязано камионът да се използва за изстрелване на ракета.Камионът иначе е излаган на военни паради през 2012 и 2013 г., натоварен с все още разработвани модели или макети на междуконтинентални балистични ракети.Снимки на държавната телевизия на Северна Корея показват войници да работят по машината с ракетата преди изстрелването й. Лидерът на КНДР наблюдава изпитанието.", "date": "2017.07.04", "title": "Пхенян използвал китайски камион за дърва за изстрелването на ракетата"}
{"url": "https://news.bg/society/grazhdani-skochiha-i-za-pavetata-na-bulevard-praga.html", "text": "Граждани сигнализираха Министерство на културата, Прокуратурата и Регионалната дирекция за национален строителен контрол (РДНСК) за започналия ремонт на столичния булевард \"Прага\" и предвижданото премахване на паважната му настилка.Гражданите припомнят, че всички керамични и гранитни паважни улици в София за недвижима културна ценност от местно значение.Според Гражданската инициатива За обществен и релсов транспорт е изключително странно, че след , е предвидено той да бъде премахнат на друго емблематично място в София - булевард \"Прага\".\"Надяваме се г-жа Фандъкова да е била подведена от нейните съветници, защото не можем да си представим, че целенасочено може да нарушава Закона за културното наследство\" , посочват от организацията.Ремонтът на булевард \"Прага\" поражда и други съмнения - липсвала яснота какво ще се случи със ценните гранитни бордюри, които стрували до 5 пъти повече от бетонните си аналози. От проекта не ставало ясно и дали ремонтните дейности ще включат изграждането на велоалея и реконструкция на подземната инфраструктура - водопроводи, канализация и други мрежи.Инициативата споделя и притеснения, че след евентуално асфалтиране, много от кестените ще изсъхнат, както това се е случило вече от едната страна на булевард \"Георги Софийски\".", "date": "2017.07.04", "title": "Граждани скочиха и за паветата на булевард \"Прага\""}
{"url": "https://news.bg/int-politics/kataluniya-obyavyava-nezabavno-nezavisimost-ako-da-specheli-na-referenduma.html", "text": "Каталуния ще обяви независимост \"незабавно\", ако мнозинството от избирателите в испанския регион гласуват за независимост в подобен на шотландския референдум, който е насрочен за 1 октомври. Това обяви управляващата коалиция в Каталуния, съобщава \"Франс прес\".\"Ако мнозинството от гласовете са за създаване на каталунска република, очевидно независимостта ще трябва да бъде обявена незабавно\", подчерта Габриела Сера, която е член на сепаратистката коалиция, която управлява Каталуния.Нейните коментари бяха направени, след като коалицията представи закон, целящ изваждане на североизточния регион от испанската правна система, в опит да заобиколят всички правни и практически пречки за организирането на референдум.Предложеното законодателство ще бъде подложено на гласуване в регионалния парламент, където сепаратистите имат мнозинство, в края на август.Каталуния, която е богат регион със 7,5 млн. жители със собствен език и обичаи, отдавна настоява за по-голяма автономия.В продължение на години сепаратистките политици в региона се опитваха да получат одобрение от централното испанско правителство, за да се гласува в подобен на референдума за независимост на Шотландия от Великобритания през 2014 г., на който мнозинството от шотландците отхвърлиха независимостта.Ала Мадрид остана твърд в противопоставянето си на подобно гласуване, което той разглежда като заплаха за единството на Испания, като и този път положението не е по-различно.Конституционният съд на Испания вече отмени решението, одобрено от парламента на Каталуния, призоваващо за провеждането на референдума.Той също така предупреди избраните власти на Каталуния, че ще има правни последици за тях, ако предприемат каквито и да е стъпки за провеждане на подобен референдум.", "date": "2017.07.04", "title": "Каталуния обявява незабавно независимост, ако \"да\" спечели на референдума"}
{"url": "https://news.bg/society/obshtini-poluchavat-nad-15-mln-lv-poveche-za-asistenti-na-hora-s-uvrezhdaniya.html", "text": "Правителството одобри вътрешнокомпенсирани промени на утвърдените разходи по бюджета на Министерството на труда и социалната политика за 2017 г. Преструктурирането води до увеличаване на утвърдените средства по програма \"Интеграция на хората с увреждания\" с 15 700 000 лв.Средствата ще се предоставят на общините чрез Агенцията за социално подпомагане за предоставяне на услугите личен асистент, социален асистент и домашен помощник на хората, за които е извършена социална оценка по операция \"Независим живот\", финансирана по Оперативна програма \"Развитие на човешките ресурси\" 2014-2020 г.По този начин ще се осигури устойчивост на услугите от страна на държавата. С осигурените допълнителни средства през 2017 г. ще бъде оказана подкрепа на над 15 000 хора с увреждания и хора над 65 г. в невъзможност за самообслужване чрез назначаването на близо 6400 лични асистенти, 1000 социални асистенти и 2500 домашни помощници.", "date": "2017.07.04", "title": "Общините получават над 15 млн. лв. за асистенти на хора с увреждания"}
{"url": "https://news.bg/politics/koalitsiyata-gerb-i-op-se-sabra-na-sreshta-v-ms.html", "text": "Коалицията се събра на среща в МС. Премиерът Бойко Борисов и съпредседателите на \"Обединени патриоти\" Валери Симеонов, Красимир Каракачанов и Волен Сидеров обсъждат коалиционните политики.Малко преди 14 часа лидерите на партиите се разотидоха, без да дадат никакъв коментар по отношение на срещата.Информацията дойде от лидера на Атака Волен Сидеров. Много работа имал кабинета. Нямало време да си говорят коалиционната политика.Трябва да уточняваме политиката, какво се прави, как действаме с ГЕРБ, поясни още националистът.Коалиционната дейност е сложна работа, отчете Сидеров. Ще се обсъждала и управленската програма.", "date": "2017.07.04", "title": "Коалицията ГЕРБ и ОП се събра на среща в МС"}
{"url": "https://news.bg/politics/ninova-otchete-borisov-izpuska-neshtata-ot-kontrol.html", "text": "Бойко Борисов изпуска нещата от контрол. Това каза след заседание на Изпълнителното бюро на БСП за България лидерът на партията Корнелия Нинова. Тя отчете, че на днешния ден се навършват точно два месеца от началото на мандата на третия кабинет на премиера Бойко Борисов.Тихомълком е минало решението на правителството за взимане на нов заем в размер на 400 млн. лв., констатира още Нинова.Нинова изтъкна, че държавата ежедневно се раздира от скандали, освен това имало нестабилност и корупция. \"Правителството два месеца по-късно няма управленска програма\", констатира Нинова и визира , НДК. Тя коментира още, че имало нестабилност и разделение на обществото. Нинова визира  срещу учителските заплати. Нинова визира започващите протести на лекари, полицаи.По думите й това показва нестабилност и разделение в обществото. Така междувременно са се , топлофикация. \"Нестабилността се задълбочава. Искаме държавата да се стабилизира, председателството, което сме обявили като приоритет да мине с авторитет\", настоя Нинова.Тя посочи, че депутатите са си свършили работата и с инкриминирането на насилието над лекари и промените в Наказателния кодекс. Лидерът на БСП настоя за бързо производство и ефективни присъди. Тя настоя премиера Борисов и председателят на ПГ на ГЕРБ - Цветан Цветанов вместо да се правят на доброто и лошото ченге да вземат да си свършат работата. Нинова отчете, че до 30-ти юни правителството е трябвало да представи конкретни планове за попълване на недостига на личния състав в системата на сигурност, както и план за ускорена реализация на проектите за модернизация. По думите й днес ще бъде направено питане до президента Радев дали въпросните планове са постъпили в президентството в съответствие с решенията взети по време на последния Консултативен съвет по национална сигурност.Относно случващото се в Асеновград, Нинова подчерта, че категорично не приема опитите да се прехвърли вината и отговорността само на кмета на Асеновград. Тя припомни случаите в Гърмен, Катуница и заяви, че застават категорично зад Емил Караиванов. \"Този случай показва, че когато няма държава, институциите не са на мястото си и не реагират - обществото се самоорганизира\", констатира Нинова.Относно коментарът на премиера Борисов, че всички деца трябва да излизат от училище научени, Нинова бе категорична, че това няма как да стане само с увеличение на учителските заплати. Тя попита колегите си от ГЕРБ защо не искат финансирането, което са отнели от държавните и общински училища в полза на частните колежи, да ги върнат. Освен това Нинова постави и въпроса с делегираните бюджети и отмяната им.Според нея е необходима национална политика по образование, социална политика и работа, за да не стане така днешният Асеновград - утре да е някъде другаде. Относно наводнението в Самоков Нинова обяви, че  и настояват да се отпуснат средства от Фонд \"Бедствия и аварии\", за да се помогне на тези общини.Вчерашната среща между Борисов и Радев, Нинова определи като опит за туширане на напрежението. Според Нинова от ГЕРБ усещат, че създадената парламентарна комисия \"анти Радев\" по казуса със самолетите Грипен, и създалото се институционално напрежение, е по-скоро в тяхна вреда. \"Г-н Борисов се опитва да тушира това напрежение\", каза още Нинова. По темата сигурност Нинова заяви, че истински измерител за тях е изпълнението на решенията, взети от Консултативния съвет по национална сигурност.Нинова допълни, че оценката към президента Румен Радев е изцяло положителна, тъй като той е изключително последователен в действията си като президент.", "date": "2017.07.04", "title": "Нинова отчете - Борисов изпуска нещата от контрол"}
{"url": "https://news.bg/world/moskva-raketata-na-phenyan-e-sas-sreden-obseg-na-deystvie-ne-e-zaplaha-za-nas.html", "text": "Русия обяви, че изстреляната от Северна Корея балистична ракета по-рано днес е със среден обсег на действие, информират руски медии.Припомняме, КНДР разкри, че е провела първи успешен тест на междуконтинентална балистична ракета, която може да порази всяка точка на планетата.В съобщение руското военно министерство отбелязва, позовавайки се на разузнавателна информация, че ракетата е със среден обсег на действие и не представлява заплаха за Русия.Пояснява се, че системите за ранно предупреждение при ракетна атака са проследили изпитанието на КНДР.\"\", уточняват от ведомството и допълват, че данните на руското разузнаване показват, че Пхенян не е изстрелял междуконтинентална балистична ракета, а балистична ракета със среден обсег на действие., се пояснява в съобщението на ведомството.КНДР съобщи, че ракетата Hwasong-14 е достигнала височина от 2 802 километра и е прелетяла 933 километра разстояние за 39 минути преди да порази цел в Източно море (Японско море).Според АП ракетата със среден обсег на действие може да достигне до Аляска. Тя е прелетяла около 930 километра. Американският ракетен учен Дейвид Райт е изчислил, че ако времето и разстоянието са коректни, ракетата може да е с обсег на действие максимум 6 700 километра.В момента се анализират подробностите, предполага се, че балистичната ракета е достигнала височина повече от 2 500 километра, прелетяла е около 900 километра за 40 минути и е паднала в Японско море в изключителната икономическа зона на нашата страна, се казва в съобщение на японското военно ведомство.", "date": "2017.07.04", "title": "Москва: Ракетата на Пхенян е със среден обсег на действие, не е заплаха за нас"}
{"url": "https://news.bg/int-politics/germaniya-tsel-na-masiran-shpionazh-i-kiberataki-ot-rusiya-turtsiya-iran-i-kitay.html", "text": "Германия е голяма цел за шпионаж и кибератаки от страна на чужди правителства като Турция, Русия и Китай. Това се посочва в правителствен доклад, предупреждаващ за \"цъкащи бомби\", които биха могли да саботират критична инфраструктура, съобщава \"Ройтерс\".Индустриалният шпионаж коства на германската индустрия милиарди евро годишно, като малките и средните предприятия често са най-големите губещи, изтъква германското контраразузнаване (BfV) в годишния си доклад, който е в размер на 339 страници.Докладът очертава редица заплахи за сигурността, включително ислямският екстремизъм и нарасналото насилие от страна на крайнодесни елементи, но подчертава нарастващата честота на кибершпионажа.Отбелязва се \"забележимото нарастване\" на шпионажа от страна на турската разузнавателна служба MIT в Германия през 2016 г. след неуспешния опит за преврат на 15 юли в Турция, а също така се подчертава, че Русия се опитва да повлияе на германските парламентарни избори, които ще се проведат на 24 септември.\"Последиците за нашата страна варират от отслабени преговорни позиции до високи материални разходи и икономически щети, като всичко това в крайна сметка нарушава националния суверенитет\", се изтъква в доклада.Основните мишени на кибератаките са били германското външно министерство и неговите задгранични представителства, министерствата на финансите и на икономиката, кабинета на канцлера и германската армия.Подчертава се, че Русия, Китай и Иран са основните страни, шпиониращи срещу Германия, макар и по различни причини.Русия е имала голям интерес от премахването на икономическите санкции, наложени от Европейския съюз заради действията на Москва в Украйна, а руската хакерска група APT 28, също така известна и като Fancy Bear, за която се смята, че е контролирана от руската държава, е продължила да атакува германски политически цели, се уточнява в доклада на германското контраразузнаване.Русия също така е използвала т. нар. интернет тролове, за да повлияе на общественото мнение и да прокара проруски възгледи, се подчертава в доклада и се предупреждава за рязко увеличение на пропагандните и дезинформационни кампании, използващи социални и подкрепяни от Русия медии.\"Предполага се, че руски държавни служби се опитват да повлияят на партиите, политиците и общественото мнение, особено с оглед на парламентарните избори през 2017 г\", уточняват от германското контраразузнаване.Иран от своя страна се бил съсредоточил основно върху израелски и проеврейски мишени и политически противници на ислямските ръководители в Техеран.", "date": "2017.07.04", "title": "Германия - цел на масиран шпионаж и кибератаки от Русия, Турция, Иран и Китай  "}
{"url": "https://news.bg/regions/ministri-prizovaha-otnovo-da-se-zastrahova-sobstvenostta.html", "text": "Министри призоваха отново да се застрахова собствеността, а държавата няма как да компенсира пострадала частна собственост.Тепърва се оценяват щетите, коментира финансовият министър Владислав Горанов за наводненията от последните дни и най-тежко пострадалия град вчера - Самоков.Там, по думите му, отдавна не е имало такова наводнения. Хубаво е, че нямаме човешки жертви, сподели финансист номер едно.Според Горанов има механизъм, по който държавата да компенсира държавната и общинска собственост, но няма как обаче държавата да компенсира пострадалата частна собственост. Могат да се компенсират социално слабитеВътрешният министър Валентин Радев отчете, че два пъти е събиран щаба към МВР за наводненията. Всички областни управители са изслушани. Армията също е била в готовност да помага.Беше страшно, призна силовият министър.Сега обстановката в Самоков се успокоява. Силите на реда помагат за отводняване и преодоляване на щетите.Валентин Радев призова всеки да направи необходимото да си застрахова жилището. Според него не трябва да се пита какво прави държавата, тъй като тя помагала с превенция.Иначе МВР шефът заяви, че е доволен от координацията на щабовете.", "date": "2017.07.04", "title": "Министри призоваха отново да се застрахова собствеността"}
{"url": "https://news.bg/crime/obirat-na-inkaso-avtomobila-prez-yanuari-e-bil-instsenirovka.html", "text": "Полицията в столицата залови 4 души, свързани с обира на инкасо автомобил в началото на годината.Припомняме, в края на месец януари в столицата беше обран инкасо автомобил. От колата бяха откраднати около 300 000 лева. Двама мъже с неустановена самоличност заплашили с пистолет шофьора на инкасо автомобила, след което избягали с част от превозваната сума. Престъплението беше извършено пред търговски център на столичния булевард \"Цариградско шосе\".Още тогава разследващите започнаха работа по няколко версии. Едната от тях беше, че обирът е инсцениран. Установи се, че серия факти подкрепя тази версия - микробусът не е бил разбит, шофьорът нямал и драскотина, а обирджиите са били без оръжие, въпреки разказите на шофьора, че са го заплашили с пистолет.Поради това водачът на инкасо автомобила е сред четиримата задържани.В хода на разследването полицаите установили, че в обира има участие вътрешен човек. В схемата участвали шофьорът на автомобила, негов помощник, който бил бивш служител на охранителна фирма в София, както и две жени.При акцията полицаите открили между 100 и 200 хиляди лева, съобщи БНР. Към момента сумата се уточнява.Разследването по случая продължава.", "date": "2017.07.04", "title": "Обирът на инкасо автомобила през януари е бил инсценировка"}
{"url": "https://news.bg/politics/godinata-e-nay-kritichnata-za-aviatsiyata-ni-alarmira-prezidentat.html", "text": "След близо 2 часа и половина прекарани в събедната зала като свидетел по делото срещу бившия военен министър Николай Ненчев президентът Румен Радев излезе.Пред журналисти държавният глава коментира, че нальотът е катастрофално нисък в изтребителната авиация.\"Ние в момента държим безопасност на полетите единствено благодарение на мобилизацията на нашия личен състав. Да се изпълняват такива задачи, при такъв катастрофално малък нальот, това е прецедент и наистина героизъм на нашите летци и техници\", подчерта Радев.Той допълни, че последните две години са критични за авиацията ни, но тази е най-критична.", "date": "2017.07.04", "title": "Годината е най-критичната за авиацията ни, алармира президентът"}
{"url": "https://news.bg/crime/hvanaha-grupa-sas-spetsialni-shpertsove-za-razbivane-na-bravi-v-burgas.html", "text": "Полицаи в Бургас хванаха група, занимаваща се с пилене и фалшифициране на ключове за разбиване на брави на коли и секретни брави.Вчера, 3 юли, полицаи в Бургас спират за проверка автомобил в района на бензиностанция на входа на града. Автомобилът идвал от Слънчев бряг, а в него пътували три лица.В хода на проверката полицаите установили, че лицата са местни жители и са криминално проявени и осъждани за домови кражби - 42-годишния П.П., 51-годишния Д.Д., и 39-годишния И.К.В хода на проверката полицаите решили да отворят капачката за зареждане на гориво на автомобила. Под капачката органите на реда намерили кутия от цигари и платнена торбичка. В кутията и торбичката имало пет изпилени ключове - шперцове за отключване на автомобили, четири изпилени метални ключове - шперцове за отключване на секретни брави, пет метални приспособления за отключване на секретни брави и шпатула, пригодена за отключване на брави.На задната седалка полицаите открили и торбичка със златни накити, чийто произход не е изяснен.Тримата криминално проявени са задържани за срок до 24 часа.Работата по изясняването на цялата престъпна деспот на лицата продължава.", "date": "2017.07.04", "title": "Хванаха група със специални шперцове за разбиване на брави в Бургас"}
{"url": "https://news.bg/world/vlastite-ochakvat-8-hil-sklonni-kam-nasilie-da-se-saberat-v-hamburg-za-g-20.html", "text": "Германската полиция очаква около 8000 склонни към насилие протестиращи да се съберат в северния град Хамбург тази седмица, където канцлерът Ангела Меркел ще домакинства срещата на Г-20.Това заяви вътрешният министър на държавата Томас де Мезиер, цитиран от Ройтерс.Около 20 000 полицаи ще бъдат мобилизирани за охраната на срещата на върха на 7-8 юли във втория по големина град в страната, където се очакват безредици от страна на антикапиталисти.Междувременно стана ясно, че германската полиция е иззела голям арсенал от оръжия и химикали от жилищата и гаражите на двама мъже, заподозрени да извършат престъпления на Г-20.Задържаните са на 30 и 26-годишна възраст. Иззети са ножове, бейзболни бухалки, палки, забранени пиротехнически средства, бутилки пълни със запалителна течност, противогази и кутии с неустановени химикали.Полицията вярва, че са предназначени за извършване на престъпления по време на срещата на върха.26-годишният е освободен, докато 30-годишният остава в ареста. Според местни медии последният е част от група с леви екстремисти.", "date": "2017.07.04", "title": "Властите очакват 8 хил. склонни към насилие да се съберат в Хамбург за Г-20"}
{"url": "https://news.bg/euronews/evroparlamentat-potvardi-mariya-gabriel-za-evrokomisar.html", "text": "Европейският парламент подкрепи кандидатурата на Мария Габриел (ГЕРБ/ЕНП) за еврокомисар по цифровизацията до средата на 2019 г.Гласуването се проведе в пленарна зала на ЕП в Страсбург.517 депутати гласуваха \"за\", 77 - \"против\" и 89 гласуваха \"въздържал се\".Габриел бе утвърдена единодушно от комисиите на ЕП, пред които положи изпит на 20 юни.\"\", каза лидерът на ЕНП в парламента Манфред Вебер преди гласуването в пленарна зала.Очаква се Съветът на ЕС също да даде зелена светлина. Очакванията са Габриел да заеме поста в навечерието на седмичното заседание на еврокомисарите идната сряда.Третият български еврокомисар ще работи с мандат до средата на 2019 година, когато изтича мандатът на сегашната Европейска комисия.Припомняме, България остана без еврокомисар, след като Кристалина Георгиева с ресор бюджет напусна ЕК в края на миналата година и се върна в Световната банка.  ", "date": "2017.07.04", "title": "Европарламентът потвърди Мария Габриел за еврокомисар"}
{"url": "https://news.bg/finance/bdzh-pogasi-chast-ot-dalgovete-si.html", "text": " 5,.497 млн. лева са погасени от дълговете на БДЖ към Европейското дружество за финансиране закупуването на подвижен жп състав (\"Еврофима\"). Изплатени са главници, лихви и такси в изпълнение на извършените реформи за оздравяване и развитие на дружеството.Предстои до края на месеца да се изплатят и останалите 13.650 млн. лв., което ще доведе дружеството до цялостното погасяване на дълга към \"Еврофима\".", "date": "2017.07.04", "title": "БДЖ погаси част от дълговете си"}
{"url": "https://news.bg/int-politics/avstriya-hvarlya-voynitsi-i-btr-i-sreshtu-migrantite-idvashti-ot-italiya.html", "text": "Австрия е готова да разположи войници и бронирани сили на прохода Бренер - граничен пункт с Италия - ако напливът на мигранти към Италия продължава да расте, съобщава БиБиСи.Австрийският военен министър Ханс Петер Доскозил обяви мерките в интервю за местния в. \"Кронен цайтунг\".Той каза, че в района на Тирол са изпратени четири БТР-а \"Пандур\", а 750 войници са в режим на готовност.Австрия въведе проверки по границата си с Унгария. Но по останалите си граници тя се придържа към системата на отворените граници на ЕС.Доскозил уточни, че разполагането на военните на прохода Бренер ще бъде \"абсолютно необходимо, ако притокът в Италия (на мигранти през Средиземно море) не намалява\".Престъпни банди за трафик на хора се възползват от насилието и хаоса в Либия. Най-краткият преход от Либия до Италия е само около 460 км.Италия предупреди, че сегашният мащаб на пристигащите мигранти е неустойчив, предупреждавайки, че може дори да затвори пристанищата си и да конфискува спасителните кораби на хуманитарните организации.Шенгенската система на ЕС за свободно придвижване през повечето европейски граници беше претоварена от наплива на мигранти и бежанци през 2015 г.Те достигнаха до Централна Европа през Балканите - и повечето потърсиха убежище в Германия. Оттогава по-строгият граничен контрол на Балканите ограничи броя на мигрантите северно от Гърция.По-голямата част от притока в Австрия беше през Унгария. Много от тези, които дойдоха с влак или пеша, бяха от Сирия, Ирак и други конфликтни зони.Проходът Бренер сега се разглежда като потенциална гореща точка за миграцията, тъй като напливът към Италия досега през тази година е по-висок от миналата година.Близо 85 хил. мигранти и бежанци пристигнаха в Италия през първата половина на тази година през Средиземно море. Върховният комисариат за бежанците на ООН (ВКБООН) посочва, че това е с около 20 процента повече в сравнение с първата половина на 2016 г. Повече от 2000 души са загинали, опитвайки се да се доберат до Италия.", "date": "2017.07.04", "title": "Австрия хвърля войници и БТР-и срещу мигрантите, идващи от Италия"}
{"url": "https://news.bg/society/babh-otchita-nay-mnogo-narusheniya-pri-etikiraneto-i-sahranenieto-na-hranite.html", "text": "За един месец инспекторите на Българската агенция по безопасност на храните (БАБХ) са направили 2 213 проверки по официален контрол в обекти на търговска мрежа и обществено хранене.В резултат на установените нарушения, проверяващите са затворили 2 обекта.В хода на проверките са съставени други 42 Акта и 172 предписания. 200 килограма храни са възбранени или бракувани.Инспекторите на БАБХ констатират най-често нарушения, свързани с некоректно етикетирани храни, предлагане на храни с изтекъл срок на годност и неправилно съхранение на храни. Отчетени са и нарушения по несъответствия на сграден фонд и оборудване или лошо хигиенно състояние в обектите и други.", "date": "2017.07.04", "title": "БАБХ отчита най-много нарушения при етикирането и съхранението на храните"}
{"url": "https://news.bg/regions/davat-po-5-7-mln-lv-na-obshtini-za-optimizatsiya-na-uchilishtnata-mrezha.html", "text": "Министерският съвет одобри трансфери към общини за реализирани проекти по Националната програма \"Оптимизация на училищната мрежа\".Общият размер на предвидени средства по Националната програма \"Оптимизация на училищната мрежа\" е 30 717 000 лв.Програмата цели да предостави по-добри условия за обучение и възпитание на учениците чрез извършване на оптимизация на мрежата от училища. Програмата има за цел и да се повиши ефективността на разходите на училища, детски градини, ученически общежития и регионални центрове за подкрепа на процеса на приобщаващото образование чрез оптимизиране на вътрешната им структура.Предвидени са 5 720 475 лв. за осигуряване на финансови дейности по модулите \"Оптимизиране на училищната мрежа\", \"Рационализация на мрежата от професионални училища\" и \"Оптимизиране на вътрешната структура на училищата, детските градини, ученическите общежития и регионалните центрове за подкрепа на процеса на приобщаващото образование\".", "date": "2017.07.04", "title": "Дават по 5.7 млн. лв. на общини за оптимизация на училищната мрежа"}
{"url": "https://news.bg/world/uspeshno-izstrelyahme-mezhdukontinentalna-balistichna-raketa-hvali-se-kndr.html", "text": "Северна Корея се похвали, че за първи път успешно е изпитала междуконтинентална балистична ракета, съобщават световни агенции.КНДР допълва, че лидерът Ким Чен-ун е наредил изпитание на междуконтинентална балистична ракета, което е завършило с \"успех\". Тоталитарната държава уточни, че ракетата Hwasong-14 е достигнала височина от 2 802 километра и е прелетяла 933 километра разстояние за 39 минути преди да порази цел в Източно море (Японско море).Държавната агенция KCNA отбелязва, че успешното изпитание е първият тест към окончателно завършване на ядрените сили на страната.Според агенцията изпитанието \"бележи феноменално събитие от нашата история, докато се стремим към политика на ядрено и икономическо развитие\".КНДР уверено твърди, че се е превърнала в ядрена сила, която притежава междуконтинентални балистични ракети, с които може да порази всякаква цел по света.Припомняме, по-рано днес Пхенян изстреля ракета, която падна в Японско море.Изпитанието е в деня на националния празник на САЩ 4 юли и няколко дни преди срещата на върха на Г-20 в Хамбург, Германия.  Според АП ракетата със среден обсег на действие може да достигне до Аляска. Тя е прелетяла около 930 километра. Американският ракетен учен Дейвид Райт е изчислил, че ако времето и разстоянието са коректни, ракетата може да е с обсег на действие максимум 6 700 километра.Ракетата е достигнала височина повече от 2 500 км, за 40 минути е прелетяла повече от 900 километра, разкри Токио.В момента се анализират подробностите, предполага се, че балистичната ракета е достигнала височина повече от 2 500 километра, прелетяла е около 900 километра за 40 минути и е паднала в Японско море в изключителната икономическа зона на нашата страна, се казва в съобщение на японското военно ведомство.Япония и Южна Корея осъдиха поредната провокация на тоталитарната държава. По-рано Вашингтон и Сеул обявиха, че ракетата е със среден обсег на действие. Американските военни са на мнение, че \"базираната на земя ракета е със среден обсег на действие\".", "date": "2017.07.04", "title": "Успешно изстреляхме междуконтинентална балистична ракета, хвали се КНДР"}
{"url": "https://news.bg/crime/radev-napravil-na-puh-i-prah-obvinenieto-radva-se-advokatat-na-nenchev.html", "text": "Защитата на бившия военен министър Николай Ненчев е обнадеждена след показанията, които чу в съдебна зала от държавния глава Румен Радев.След близо два часа като свидетел по делото за договора с Полша за ремонт на двигателите на руските МиГ-ове, адвокатът на Николай Ненчев - Менко Менков заяви пред журналисти, че с показанията си Радев направил \"на пух и прах\" обвинителната теза.\"Г-н Радев заяви, че министър Ненчев е един от хората, които ясно и недвусмислено са подкрепили българската авиация и че той е първият министър, който се е справил с въпроса за закупуване на нов тип западен самолет\", каза и адвокат Менко Менков.Припомняме, че , че подкрепя обвинителната теза на прокуратурата. По думите му Николай Ненчев е катастрофирал с договора с Полша.Обвиненият бивш министър на отбраната Николай Ненчев беше лаконичен. По думите му, показанията на президента били в негова полза. \"Той изцяло подкрепи тезата, че съм невинен\", каза Ненчев.Припомняме, процесът срещу Николай Ненчев се гледа в Софийския градски съд. Той тръгна в края на месец февруари, като ключов сред всичките 23-ма свидетели се счита именно президента Румен Радев, като бивш командващ на Военновъздушните сили (ВВС). Според прокуратурата от 5 май 2015 г. до 9 септември 2015 г. като министър Ненчев не бил изпълнил служебните си задължения и не е осигурил авиационната безопасност и летателната годност на самолети от изтребителната авиация на ВВС., че в нарушение на военния закон Ненчев не е утвърдил проект за инвестиционен разход за ремонта на изтребителите и доставката на резервни части, като по точи начин не е осигурил авиационната безопасност и летателната годност на самолетите за изтребителната авиация на ВВС.Николай Ненчев отхвърля всички обвинения.", "date": "2017.07.04", "title": "Радев направил \"на пух и прах\" обвинението, радва се адвокатът на Ненчев"}
{"url": "https://news.bg/regions/nyamalo-tsigani-bez-adresna-registratsiya-v-asenovgrad.html", "text": "Кметът на Асеновград Емил Караиванов обясни, че в хода на проверките в циганската махала в града полицията не е открила незаконно пребиваващи хора. Всички роми имали адресна регистрация.В проверката били установени 120 незаконни постройки, но те не били в регулацията на Асеновград, допълни Караиванов. По думите му той е назначил нова комисия, която да работи по въпроса.Кметът на Асеновград обясни пред Нова телевизия, че незаконните постройки, които законът позволява да бъдат съборени, ще се премахнат. По думите му за хората, които останат без роднини, при които да отидат след премахването на незаконните им домове, ще се търсят жилища.Караиванов заяви, че твърдо подкрепя и исканията на протестиращите жители на Асеновград, защото те искали справедливост и наказания.Припомняме, , цигани нападнаха първо момичета, които тренират кану-каяк в езерото \"40-те извора\", а след това инцидентът прерастна в масово сбиване. По-късно .Събитията предизвикаха бурни реакции в града.  срещу незаконно пребиваващите цигани в града. Вицепремиерът Валери Симеонов също отиде на .В петък, 30 юни, Районният съд в Асеновград реши да . Тогава съдията по делото заяви, че в сблъсъците са участвали още хора, които за момента не са установени. По време на заседанието всичките 9 задържани не са признали вината си.От 26 юни насам гражданите на Асеновград излизат всяка вечер на протест. Най-мащабното недоволство беше в неделя, 2 юли, когато  отговорните за сблъсъците да бъдат наказани. По време на протеста в неделя имаше и  за действия по хулигански подбуди.По време на шестият протест вчера, 3 юли, жителите на Асеновград и инициативният комитет на родителите на пострадалите деца от отбора по гребане обявиха, че протести ще има всяка вечер.Според Димитър Димитров от Института \"Отворено общество\" инцидентите в Асеновград не трябва да се гледат като странни, защото те били допуснати от държавата. По думите му се наблюдава голяма отдалеченост между българите и ромите, което пораждано чувство за безсилие и незначителност.", "date": "2017.07.04", "title": "Нямало цигани без адресна регистрация в Асеновград"}
{"url": "https://news.bg/politics/simeonov-iska-politseysko-upravlenie-vav-vsyaka-tsiganska-mahala.html", "text": "Вицепремиерът Валери Симеонов посочи, че трябва да се проверят документите, с които е спечелена обществената поръчка за ремонт на сградата на парламента.Припомняме, според разследването на Нова телевизия обществената поръчка за ремонта на сградата на парламента е била спечелена от един от тарторите на джебчийската мафия в страната.Според Симеонов по силата на българското законодателство няма ненаказуемо престъпление в страната. Имало практика за маловажни престъпления, при които равносметката възлизала под стойността на една минимална заплата, да се игнорират. Според вицеремиера това трябва да се промени.Симеонов се зарече да направи всичко възможно да има повече справедливост и дребните престъпления да бъдат наказвани. Той щял да съблюдава и хората, занимаващи се с дребни кражби и джебчийство, да се наказват ефективно от закона.Според Симеонов става въпрос главно за вътрешна престъпност в \"гетата\". Вицепремиерът посочи, че има варианти тази ситуация да се промени. Едно от тези решения било \"във всяко гето да има полицейско управление\". По думите на Симеонов полицейско управление в циганските махали ще доведе до нормализиране на обстановката вътре в самото. \"Тази вътрешна престъпност в гетото трябва да се овладее\", допълни той.Симеонов сподели и че циганите са етнос, който лесно можел да се приобщи. Той насочи вниманието си към възникналите  и сподели, че причините са конфликта там могат да се решат.", "date": "2017.07.04", "title": "Симеонов иска полицейско управление във всяка циганска махала"}
{"url": "https://news.bg/crime/nad-30-hilyadi-spineri-ne-sa-dopusnati-do-pazara.html", "text": "31 600 броя от антистрес играчките \"спинери\" не са били допуснати на пазара за свободно разпространение. Играчките са били иззети през изминалия месец от служителите на митница Русе, митница Столична и митнически пункт Летище - Варна.Спирането на разпространението на играчките е следствие на становището на на компетентния орган - Държавната агенция за метрологичен и технически надзор.Според агенцията основните проблеми, свързани с тези продукти са, че при тях се наблюдава наличието на завишени норми на тежки метали. От \"спинерите\" също така лесното може да се отделят малки части, които да създадат риск от поглъщане при деца. При светещите видове на въртящите се играчки пък съществувал проблем с батериите - те били лесно достъпни и липсвали указания за смяната им.Според ДАМТН играчките криели различни рискове за безопасността и здравето на потребителите, които основно били деца.Предотвратяването от пускането на пазара на ЕС на играчки, артикули за деца, запалки, фойерверки, електрически и газови уреди и други, криещи различни рискове, се осъществява от съвместните действия на органите по надзора на пазара и митниците.", "date": "2017.07.04", "title": "Над 30 хиляди \"спинери\" не са допуснати до пазара"}
{"url": "https://news.bg/crime/hvashtat-po-1-000-narushiteli-na-patya-na-den.html", "text": "Служителите на \"Пътна полиция\" хващат по 1 000 нарушители на пътя всеки ден. Това обяви пред БНТ главеният инспектор Росен Рапчев от \"Пътна полиция\".Най-тежките нарушения били свързани с шофирането след употребата на алкохол или под въздействието на наркотични вещества.Според Рапчев  ще увеличат броя на санкционираните, което ще спре част от шофьорите да карат пияни или без книжка. Предвижда се и служителите на \"Пътна полиция\" да започнат да проверяват и пътниците в колите, които се спират са проверка.Рапчев сподели, че летния сезон е най-натовареното време във връзка с безопасността на движението по пътищата, защото имало много туристи и пътищата били най-натоварени. Това била и причината всички налични екипи на \"Пътна полиция\" да бъдат мобилизирани на главните пътища и автомагистралите най-вече в районите на курортните комплекси и границата с Гърция и Турция.През лятото ще се осъществява и засилен контрол върху скоростта на шофиране, която е една от главните причини за повечето произшествия. Агресивните водачи ще бъдат изкарвани от пътя, добави Рапчев.По думите му са предвидени специализирани операции за летния сезон. Вече всички пътни полицаи разполагали и с таблети, през които може да се проверява цялото досие на водачите. Неплатените глоби ще трябва да се заплащат на място, обясни инспекторът.На седмица се констатират средно по 1 000 нарушения за наркотици, алкохол или неправоспособност, обобщи Рапчев. Само 10% от тези нарушители обаче си тръгват със свалени номера на автомобилите. Рапчев посочи, че се надява тази тенденция да се промени с новите промени в Закона за движение по пътищата.", "date": "2017.07.04", "title": "Хващат по 1 000 нарушители на пътя на ден"}
{"url": "https://news.bg/world/hronologiya-na-raketnite-izpitaniya-na-severna-koreya.html", "text": "Днес КНДР за пореден път тества балистична ракета, която изстреля към Японско море.Южнокорейската медия \"Йонхап\" публикува хронология на големите ракетни провокации на Северна Корея.На 31 август 1998 г. Северна Корея извърши първия си опит на балистична ракета \"Унха-1\", позната също като Taepodong-1, от полигона Мусудан-ри в провинция Северен Хамгьон;На 4 юли 2006 г. Северна Корея изстреля модернизирана версия на Taepodong-2 от Мусудан-ри;На 5 април 2009 г. КНДР изстреля ракета \"Унха-2\" от същия полигон. По време на изпитанието присъстваха Ким Чен Ир и Ким Чен-ун;На 13 април 2012 г. Северна Корея изстреля далекобойна ракета \"Унха-3\" от полигона Дончан-ри в Северен Пхьона, но ракетата се разпадна на парчета малко след изстрелването й;На 1 декември 2012 г. КНДР обяви, че ще изстреля сателит Kwangmyongsong-3 с ракета носител \"Унха-3\" между 10 и 22 декември;На 10 декември 2012 г. Северна Корея удължи прозореца за изстрелване на ракетата до 29 декември заради технически проблеми в първата степен на ракетата;На 12 декември 2012 г. КНДР изстреля далекобойна ракета от Дончан-ри в Северен Пхьона;На 8 май 2015 г. Северна Корея проведе изпитание на балистична ракета от подводница, наречена KN-11. Това е първият опит за изстрелване на ракета от подводница, но според Южна Корея изпитанието се е провалило;На 28 ноември 2015 г. Пхенян отново изстреля ракета от подводница към Източно море (Японско море), но според Сеул тестът се е провалил;На 21 декември 2015 г. армията на Южна Корея обяви, че КНДР е провела още един тест на ракета от подводница през месеца, но изпитанието е завършило без успех. Washington Free Beacon информира, че КНДР е успяла при подводен тест на KN-11 до източното пристанище Синпо на 21 декември;На 2 февруари 2016 г. КНДР уведоми агенциите на ООН, че планира да изстреля сателит между 8 и 25 февруари;На 6 февруари 2016 г. Северна Корея информира Международната морска организация, че възнамерява да премести датата на изстрелване между 7 и 14 февруари;На 7 февруари 2016 г. КНДР изстреля далекобойна ракета от Дончан-ри в Северен Пхьона около 09,30 часа местно време. Страната обяви, че успешно е разположила сателит Kwangmyongsong-4 в орбита;На 18 март 2016 г. КНДР изстреля две ракети със среден обсег на действие \"Родон\" от западна провинция;На 15 април 2016 г. Северна Корея проведе изпитание на балистична ракета със среден обсег на действие \"Мусудан\", позната още като BM-25, но изпитанието е завършило безуспешно;На 23 април 2016 г. азиатската държава изстреля ракета от подводница в Източно море, която е прелетяла около 30 километра;На 28 април 2016 г. КНДР изстреля две ракети със среден обсег на действие \"Мусудан\", но тестът завършва с провал;На 31 май 2016 г. КНДР тества балистична ракета със среден обсег на действие \"Мусудан\", но отново изпитанието завършва без успех;На 22 юни 2016 г. Северна Корея изстрелва две ракети \"Мусудан\". Едната прелита около 400 километра, което според експерти е успех;На 9 юли 2016 г. КНДР изстрелва ракета от подводница на източното крайбрежие, но според Сеул ракетата изглежда се разпада на височина около 10 километра;На 19 юли 2016 г. КНДР изстрелва две ракети \"Родон\" и ракета с малък обсег на действие \"Скъд\";На 3 август 2016 г. КНДР тества две ракети \"Родон\" от югозападния район. Едната ракета прелита около 1000 километра преди да падне в изключителната икономическа зона на Япония;На 24 август 2016 г. Северна Корея изпита ракета от подводница на източното си крайбрежие към Япония. Ракетата прелита около 500 километра - най-дългият полет на ракета на КНДР от подводница до момента;На 15 октомври 2016 г. КНДР изстреля ракета \"Мусудан\", но се взривява веднага;На 20 октомври 2016 г. държавата тества ракета \"Мусудан\", но отново провал;На 12 февруари 2017 г. КНДР изстреля към Източно море нова балистична ракета със среден обсег на действие, наречена Pukguksong-2. Експерти отбелязват, че страната изглежда използва същата технология за ракети на подводници за развитието на нова ракета;На 6 март 2017 г. Северна Корея изстреля четири балистични ракети от Дончан-ри към Източно море;На 22 март 2017 г. КНДР изстреля ракета от източното си крайбрежие. Смята се, че тестът е неуспешен. Типът на ракетата не е потвърден;На 5 април 2017 г. КНДР изстреля балистична ракета със среден обсег на действие KN-15;На 14 май 2017 г. Северна Корея изстреля нова балистична ракета със среден до дълъг обсег на действие, наречена Hwasong-12. Тя е прелетяла около 700 километра преди да падне в Източно море;На 21 май 2017 г. Пхенян изстреля ракета земя-земя Pukguksong-2, позната още като KN-15. Прелита повече от 500 километра;На 27 май 2017 г. Северна Корея тества ракета земя-въздух, вярва се, че е KN-06.На 29 май 2017 г. КНДР изстреля балистична ракета \"Скъд\", която е прелетяла около 450 километра;На 8 юни 2017 г. КНДР изпита няколко противокорабни крилати ракети;На 4 юли 2017 г. държавата изстреля балистична ракета от северозападна провинция към Източно море. Тя е прелетяла повече от 930 километра.", "date": "2017.07.04", "title": "Хронология на ракетните изпитания на Северна Корея"}
{"url": "https://news.bg/world/shef-na-es-za-borba-s-terorizma-preduprezhdava-za-virtualen-halifat.html", "text": "Координаторът на ЕС за контратероризъм Жил дьо Кершов предупреди, че \"виртуален халифат\" може да надживее ДАЕШ (\"Ислямска държава\") и подчерта нуждата \"да се ограничи пропагандата в интернет\", пише белгийският вестник \"Соар\", цитиран от \"Политико\".Според Кершов агенцията Европол е наела екип от 20 специалисти, които работят за борба с разпространението на радикално съдържание.\"Те вече съобщиха за 30 000 сайта\", каза той пред белгийския ежедневник.Жил дьо Кершов, който заема поста от 2007 г., също подчерта ролята на гражданите в борбата с тероризма.\"\", добави той.Той не одобрява законодателство на ЕС, според което не се изисква доставчиците на интернет да събират и съхраняват информация от клиентите си заради защита на личните данни, тъй като това е вредно за разследването.", "date": "2017.07.04", "title": "Шеф на ЕС за борба с тероризма предупреждава за „виртуален халифат”"}
{"url": "https://news.bg/politics/borisov-zapochva-magistrala-ot-znanie.html", "text": "Държавата впряга целия си ресурс срещу неграмотността. Образованието е основен приоритет на това правителство.Това заяви премиерът Бойко Борисов в Министерски съвет на дискусия за образованието и проблема с отпадащите ученици.С 330 милиона на година се увеличават учителските заплати, подчерта Борисов и заяви, че нямало друг кабинет, който да инвестира толкова много в образование. В България трябва да има образовани хора, каза Бойко Борисов, според когото в Асеновград и Столипиново образованието не е на необходимото ниво.Желанието на Борисов е всяко едно дете в България да посещава училище и да излиза от там образовано и грамотно.Безработицата е 6% и повече от това нямало как да падне заради неграмотната част от населението, която не може да си намери работа. Затова и всяко дете трябва да посещава училище, заръча премиерът.Той заповяда да се изгради магистрала от знание. Само така можем да постигнем и по-голяма производителност на труда според Борисов.Вицепремиерът Томислав Дончев на свой ред подчерта, че проблемът е на входа на образователната система. 1/4 от ромчетата и 10% от турчетата не посещават училище. Целият държавен ресурс трябва да е ангажиран с това всяко дете да посещава училище.Кабинетът готви както санкции, така и мотивации, за да учат децата и да остават в училище. Проблемите не се делят по ведомства, категоричен бе Дончев.Мерките започват още от тази учебна година. Това е само началото, увери вицепремиерът. Битката трябвало да започне още от последните години на детската градина.Просветният министър Красимир Вълчев е убеден в успеха на мерките срещу преждевременното отпадане на учениците. Той иска мотивирани учители. Тук премиерът Борисов отново взе думата и настоя за особени стимули за учители, които работят с деца, които са в по-трудна среда. Той си спомни за майка си, която е била учител и като се е прибирала от работа споделяла: \"Надула ми се е главата.\"Министър Вълчев обеща, че държавата ще впрегне всички усилия да реши проблема с отпадащите ученици. Специални екипи ще идентифицират децата в риск. Ще се издирват децата, които не посещават училище и ще се търси сметка защо детето не е на училище.Местната власт и полицията също ще се включат в процеса. Ще се влиза в махалата, за да се види какъв е проблемът-дали е липса на обувки или липса на желание да се посещава училище. Ще се работи и с родителите на отпадащите деца, според министъра на образованието.", "date": "2017.07.04", "title": "Борисов започва магистрала от знание"}
{"url": "https://news.bg/euronews/evroparlamentat-stava-za-smyah-atakuva-yunker-pri-prestrelka-s-shefa-na-ep.html", "text": "Председателят на Европейската комисия Жан-Клод Юнкер скастри председателя на Европейския парламент Антонио Таяни и евродепутатите заради празната пленарна зала в Страсбург, съобщават европейски медии., заяви Юнкер в началото на дебат за приключването на малтийското председателство.Малка група от около 30 евродепутати бяха в пленарна зала в началото на прегледа на председателството на Малта.Според Юнкер евродепутатите не са показали уважение към малтийското председателство.Бих искал да призная, че тези, които наистина положиха усилия, са тук тази сутрин. Но има само 30, което показва, че парламентът се отнася несериозно, поясни той.По думите му, ако Ангела Меркел или Еманюел Макрон са били тук, щяло да има пълна пленарна зала.Таяни на два пъти прекъсна Юнкер, докато председателят на ЕК критикуваше евродепутатите.Европейският парламент контролира Европейската комисия, а не обратното, подчерта Таяни.Председателят на Европейския парламент призова Юнкер да се въздържа и да не плюе законодателния орган., необходимо е уважение към малките държави, закани се Юнкер.Иначе председателят на ЕК смята, че Малта е свършила прекрасна работа.Според кореспондента на БиБиСи Адам Флеминг много рядко ръководител на една институция на ЕС публично атакува легитимността на друга институция по такъв начин.Флеминг потвърди, че пленарната зала е била почти празна на последната сесия на ЕП преди лятната ваканция. Според него в залата е имало по-малко от 100 души.Британски депутат заяви пред кореспондента, че някои евродепутати вече са започнали 7-седмичната си платена лятна ваканция.Някои от заседанията са отменени, тъй като някои политици могат да присъстват на погребението на Симон Вейл, което ще бъде проведено във Франция в сряда.", "date": "2017.07.04", "title": "Европарламентът става за смях, атакува Юнкер при \"престрелка\" с шефа на ЕП"}
{"url": "https://news.bg/world/evrokomisar-prizova-es-da-udalzhi-sdelkata-s-turtsiya-za-migrantite.html", "text": "Еврокомисарят по бюджета Гюнтер Йотингер обяви, че подкрепя удължаване на споразумението за мигрантите между Турция и ЕС, пояснявайки, че Брюксел трябва да отдели още 3 милиарда евро за спиране на потока от мигранти, информира \"Политико\".Абсолютно важно е да се даде на трафикантите възможно най-малко шанс за прехвърляне на бежанци в Европа за много пари, каза германският политик пред \"Велт\".Спорното споразумение между Турция и ЕС за контролиране на миграцията към Европа ще изтече в края на 2017 г.За да е сигурен, че 3 милиона бежанци в Турция получават достатъчно помощ, Брюксел трябва да даде на страната още 3 милиарда евро, смята Йотингер.\"Значителна част от тези пари трябва да дойдат от бюджета на ЕС\", добави той.Германският политик също очаква Германия да допринесе повече за бюджета на ЕС след напускането на Великобритания, за да може \"ние да посрещнем предизвикателствата пред нас\".Според него става въпрос за по-малко от 5 милиарда евро.", "date": "2017.07.04", "title": "Еврокомисар призова ЕС да удължи сделката с Турция за мигрантите"}
{"url": "https://news.bg/crime/radev-dogovorat-s-polsha-e-katastrofa-na-nenchev.html", "text": "Започна разпитът на президента Румен Радев, който е призован като свидетел по делото срещу бившия министър на отбраната Николай Ненчев.На влизане в съдебната зала Радев заяви отново, че Николай Ненчев е катастрофирал с договора с Полша за ремонта на изтребителите МиГ-29.Припомняме, процесът срещу Ненчев се гледа в Софийския градски съд. Той тръгна в края на месец февруари, като се очаква по него да бъдат разпитани поне 23-ма свидетели. Според прокуратурата от 5 май 2015 г. до 9 септември 2015 г. като министър Ненчев не бил изпълнил служебните си задължения и не е осигурил авиационната безопасност и летателната годност на самолети от изтребителната авиация на ВВС., че в нарушение на военния закон Ненчев не е утвърдил проект за инвестиционен разход за ремонта на изтребителите и доставката на резервни части, като по точи начин не е осигурил авиационната безопасност и летателната годност на самолетите за изтребителната авиация на ВВС.Президентът трябва да свидетелства какво знае от времето, по което беше командващ на Военновъздушните сили (ВВС).Държавният глава каза още, че подкрепя действията на прокуратурата. По думите на президента Радев действията на Ненчев са безхаберие и невежество.Президентът обясни, че е имало негова докладна записка, след завръщането му от Полша в началото на 2014г., когато министър на отбраната е Ангел Найденов.\"Имаше съвсем друга цел тази визита - да изслушаме възможностите на Полша за модернизация на МиГ -29 и Словакия, разбира се. В този доклад ясно съм казал, че Полша има потенциал да поддържа самолетите, но това трябва да се изследва\", посочи Радев. Държавният глава обяви, че винаги е твърдял 3 основни неща: незабавен договор РСК МиГ, за да не остава авиацията на земята; в средносрочен план търсене на възможности за диверсификация на доставки и услуги с Полша; трето - стратегически план за доставка на нов самолет.Той бе категоричен, че не е препоръчвал да се сключва договор с Полша, а незабавно да се сключи договор с РСК МиГ.\"Категорично той (бел. ред. Ненчев) се провали с Полша\", заяви Радев и допълни, че авиацията е изпаднала в пълен колапс.Относно , Радев посочи пред журналистите, че целта ѝ е била да се предотврати войната между институциите.Радев уточни, че срещата е била по инициатива на Борисов. На нея двамата са обсъждали как да предотвратят война между институциите, която някои депутати от ГЕРБ опитват да разпалят. Президентът определи като държавнически подход действията на премиера. Румен Радев обаче не пропусна да посочи, че действията на лидера на ГЕРБ противоречат с тези на Цветанов.\"Г-н Цветанов не разбира нищо от изтребители. Той разбира от апартаменти. Единствената връзка между г-н Цветанов и авиацията е това, че той говори на автопилот. Някой друг му задава курса\", заяви президентът Румен Радев в Съдебната палата, продължавайки задочния спор между него и заместник-председателя на ПП ГЕРБ и бивш министър на вътрешните работи Цветан Цветанов, който в момента е и председател на временната парламентарна комисия, която изследва процедурата по закупуване на нов изтребител.Днешното заседание по делото започна с показанията на Румен Радев, но при закрити врата.", "date": "2017.07.04", "title": "Радев: Договорът с Полша е катастрофа на Ненчев"}
{"url": "https://news.bg/politics/predlagat-aktivna-registratsiya-za-vseki-izbori.html", "text": "Активна регистрация две седмици преди изборите. Това предлагат от Българско либертарианско общество като мярка срещу административната неразбория по време на избори у нас.Идеята им е избирателят да подава своето заявление с три имена две седмици преди самите избори, като това да може да става максимално просто - и по интернет, и по пощата, и на място в общината.Тези заявления могат да се прехвърлят в електронен формат и отиват в ГРАО, които следва да съставят списъците и на базата на тези данни ЦИК организира изборния ден.На пресконференция в БТА Калоян Правов обясни и че ако ГРАО е отхвърлила заявленията на базата на неточни данни, това може да бъде обжалвано по административен ред.Така активността ще се формира на базата на предварителните заявления, а 30 дни след провеждането на изборите списъците трябва да бъдат унищожавани.Според Правов този цикъл може да се случва за абсолютно всеки избор.По думите му причината да не искат перманентен списък е, че с времето вероятността да се натрупат мъртви души е много голяма. Проучване от САЩ показва, че и там има мъртви души и голям шанс за злоупотреба с тях. Когато администрацията не поддържа активна база данни шансът да бъде злоупотребено с нея е нула, заяви Калоян Правов.Той визира и станалите напоследък сериозна заплаха кибератаки, като според думите му при активна регистрация за изборите, рискът намалява.Освен това самите измами с мъртви души ще се намалят, тъй като би било трудно да се добавят ударно гласове с кибератака или да се подкопае целия демократичен процес от чужди сили.От Българското либертарианско общество припомните, че са активни по темата за съдебната реформа у нас от момента, когато държавата направи гласуването задължително. Тогава те организираха реакционна \"селфи\" кампания с послание \"#вот без хомот\", протестираха с овца пред парламента, сезираха националния омбудсман Мая Манолова.Настоящото си предложение от Българското либертарианско общество определят като разумна и адекватна изборна реформа.Според Галина Михайлова има сериозни проблемите в българския изборен процес. Според нея генераторите на недоверие в българското общество са купуването и продаването на гласове, следвани от изборния туризъм и грешките с мъртвите души. Най-големият проблем всъщност, според експертите, са организационните проблеми.Затова и изборната реформа трябва да адресира тези три проблема - административно-институционални проблеми, очакванията на гражданите и да се търси надпартиен и идеологически консенсус за това какво точно трябва да се направи. \"Трябва да се вземат мерки, които да намалят ефектите от купения вот и изборния туризъм - това са очакванията на хората\", настоя Калоян Правов.Георги Вулчев постави акцент в изказването си на купения вот и изборния туризъм. По думите му средната цена на вота е 35 лв. При една активна регистрация този разход ще се увеличи и така ще се усложни процеса на купуване на гласове.Ефектът от приложението върху двата ключови проблема - купеният вот и изборният туризъм.При въвеждането на активна регистрация се усложнява целия бюрократичен процес - избирателят следва да се регистрира преди това и да отдели повече време. След въвеждането на активна регистрация цялата цена на купения вот ще сте вдигне и ще стане 46 лв., което афектира и сигурността на участниците, коментира Вулчев. Самото предлагане най-вероятно ще спадне, не само защото ще се оскъпи, но и защото ще отнема повече време.", "date": "2017.07.04", "title": "Предлагат активна регистрация за всеки избори"}
{"url": "https://news.bg/economics/vazstanoviha-dvizhenieto-na-vlakove-v-navodnenite-rayona.html", "text": "Вчера, 3 юли, движението на влаковете беше затруднено заради усложнената метеорологична обстановка в страната.Голямото количество на валежите в Северна България доведе до наводняването на жп гарите в Плевен и Пордим. Наводнени бяха участъците Долна Митрополия - Сомовит и Ореш - Морава, където движението на влаковете беше и временно преустановено.Заради силния вятър са паднали дървета, които са скъсали части от контактната мрежа. Вследствие на това беше преустановено движението в жп възел Русе и участъка Твърдица - Казанлък от 3-та жп линия (Подбалканската).В късните часове на 2 юли движението на влаковете беше нормализирано.", "date": "2017.07.04", "title": "Възстановиха движението на влакове в наводнените района"}
{"url": "https://news.bg/press/plebsat-nyama-nuzhda-ot-avtomobil-domino-na-omrazata.html", "text": "Гeнeтиĸ пpeби лeĸapĸaтa, изpaждaлa бeбeтo мy - нe мy дaлa плaцeнтaтa Учeн гeнeтиĸ oт Coфия c дългo ĸpимидocиe пpeби лeĸapĸaтa, изpoдилa бeбeтo мy, зaщoтo oтĸaзaлa дa мy дaдe плaцeнтaтa нa нoвopoдeнoтo. Cĸaндaлният cлyчaй ce paзигpaл нa 1 юли пo oбяд в cтoличнaтa ĸлиниĸa\"Шeйнoвo\". 37-гoдишният Bлaдимиp Cтoянoв бe зaдъpжaн дeн пo-ĸъcнo.Ceĸyнди cлeд ĸaтo дeтeтo мy ce poдилo, Cтoянoв пoиcĸaл плaцeнтaтa oт д-p Aнтoaнeтa Гaгoвa. Tя мy oбяcнилa, чe нe мoжe дa мy я дaдe тoĸy-тaĸa, тpябвa дa имa paзpeшитeлни.Плебсът няма нужда от автомобилМинистърът на околните среди (не на околната действителност) Нено Димов ще забранява колите без прочистватели, или както там им беше чужбинското име. Тоест всички стари коли ще забранява. Колите на 80 и повече процента от притежателите на автомобили. Да си купят прочистватели. Които ще им излязат по-скъпи от старите коли. Така че няма да си купят. И коли вече ще карат само богаташите. Ония скъпарските, които не замърсяват въздуха. Богаташите, които ще могат да си купят прочистватели за шестстотин лева.Домино на омразатаДомино от омраза отприщиха провокациите по време на протестите в Асеновград. Ромите от \"Столипиново\" отговориха с контрапротест. Те обещаха всяка вечер да са на улицата, докато не спрат митингите в Асеновград. Скинари пък биха безпричинно цигани на пъпа на Пловдив с боксове и метални тръби. Истерията доби небивали размери, след като футболни ултраси и рокери яхнаха бунта. Ловецът на бежанци Петър Низамов-Перата излъчваше директно във Фейсбук призивите за саморазправа с ромите от махала Лозница. Областният управител на Пловдив Здравко Димитров спешно събра представители на полицията, лидери на ромската общност в региона, районния мюфтия и председателя на местното мюсюлманско настоятелство, за да не се допусне разгаряне на етнически пожар. Оборудват аутобаните с телефониОсигуряване на радио- или телефонна връзка по автомагистралите и скоростните пътища, 10-метрова зона за безопасност и изграждане на пътни трасета предимно през пустеещи земи предвижда изготвен от работна група към Министерството на регионалното развитие и благоустройството проект на Наредба за проектиране на пътища. Правилата ще важат при проектирането на нови и при реконструкцията на съществуващи пътища.Преди време министър Николай Нанков пое ангажимент за осъвременяване на нормите за проектиране на пътища и съоръжения по тях. В момента то се прави по остарял модел, текстовете не са актуални и в тях липсват важни раздели, отнасящи се до проектиране на пътни възли и кръгови кръстовища, на зони за отдих, за обхват и съдържание на пътните проекти и др.И в Столипиново битов конфликт едва не прерасна в етническиПродължаващата вече седмица конфронтация в Асеновград, съпровождана с почти всекидневни протести, в неделя вечерта за малко да се пренесе и в пловдивската махала Столипиново. Случилото се показа, че напрежението в градовете с ромски махали е вече толкова голямо, че всеки битов конфликт може да прерасне за часове в етнически сблъсък с национален мащаб, а политиците очевидно нехаят за тази опасност.Борисов на помирителна среща при РадевПо инициатива на Бойко Борисов президентът и премиерът обсъдиха на \"Дондуков\" 2 сектор \"Сигурност\", реформите в правосъдието, проектите за модернизация на въоръжените сили и др. Двамата обявиха, че държавните институции трябва да работят заедно по важните въпроси. Борисов е оценил високо призива на президента за създаването на единен орган за борба с корупцията по високите етажи на властта.Със създаването на парламентарна комисия за проверка на процедурата на избор на нов изтребител ГЕРБ създаде впечатление, че се прави трибунал за атака срещу президента Румен Радев, коментира в телевизионно интервю главният секретар на държавния глава о.р. полк. Димитър Стоянов.Кадри с подкрепаКадровите рокади при всяко ново упрaвление не са нещо необичайно, но в енергийния сектор винаги са изглеждали като сложен пъзел от интереси. В края на миналата седмица този пъзел беше пренареден с връщането на Жаклен Коен на поста председател на борда на директорите на АЕЦ \"Козлодуй\". Той беше освободен от него по време на служебното правителство на Герджиков и на негово място беше назначен изпълнителният директор на БЕХ Петьо Иванов.Връщането на Жаклен Коен обаче е, меко казано, странно. Още с назначаването му по време на правителството на Пламен Орешарски, единственият въпрос за неизвестния в енергийните среди Коен беше чии интереси ще защитава той в АЕЦ \"Козлодуй\". Повечето отговори клоняха към ДПС и търговец на скрап. Със сигурност Коен не е любимец и на енергийния министър Теменужка Петкова, която го освободи от поста изпълнителен директор на Българския енергиен холдинг (БЕХ) през февруари миналата година. Точно за това е логично да се предположи, че назначението му идва от по-високо ниво, което беше потвърдено и от двама независими източници на \"Капитал\".", "date": "2017.07.04", "title": "Плебсът няма нужда от автомобил, Домино на омразата"}
{"url": "https://news.bg/world/kitay-prizova-vsichki-darzhavi-da-se-vazdarzhat-sled-uspeshniya-raketen-test-na-kndr.html", "text": "Китай призова всички държави да се въздържат, след като Северна Корея успешно проведе първото изпитание на междуконтинентална балистична ракета, информира АФП.Пекин също коментира призива на американския лидер Доналд Тръмп Китай да положи повече усилия за обуздаването на КНДР. Китайската държава отговори, че полага \"огромни усилия\" за справяне с проблема.Иначе Китай обяви, че е против ракетните изпитания на КНДР, тъй като нарушават резолюциите на Съвета за сигурност на ООН.По-рано днес КНДР потвърди, че е изстреляла междуконтинентална балистична ракета, която е прелетяла 933 километра и успешно е поразила цел в Японско море. Южна Корея и Япония остро осъдиха действията и предупредиха, че няма да толерират провокациите на Пхенян.", "date": "2017.07.04", "title": "Китай призова всички държави да се въздържат след успешния ракетен тест на КНДР"}
{"url": "https://news.bg/int-politics/tereza-mey-kriela-doklad-za-finansiraneto-na-ekstremizma-za-da-ne-razgnevi-sauditska-arabiya.html", "text": "Доклад за чуждестранното финансиране на екстремизма във Великобритания е бил предоставен на британското правителство през миналата година, но премиерът Тереза Мей не му е дала публичност и все още обмисляла дали да му даде гласност, пише \"Гардиън\".Съпредседателят на Зелената партия Каролин Лукас коментира, че отлагането на публикуването на разследването на британското вътрешно министерство, за което се смята, че се съсредоточава върху Саудитска Арабия, \"оставя въпросителни за това дали тяхното решение е повлияно от нашите дипломатически отношения\".Още от началото на мандата си като премиер Тереза Мей се стреми към задълбочаване на отношенията на Обединеното кралство със страните от Персийския залив, посещавайки Саудитска Арабия като едно от първите ѝ пътувания след задействането на официалния процес по Брекзит през март, което беше много символичен жест.Местонахождението на доклада за чуждестранното финансиране на екстремизма и радикализацията във Великобритания се превърна в спорен въпрос през последните дни на предизборната кампания преди изборите на 8 юни след терористичните атаки в Манчестър и на Лондон бридж.Докладът беше поръчан от предходния британски премиер Дейвид Камерън и одобрен от Тереза Мей като част от споразумение с Либералдемократическата партия за осигуряване на подкрепата на партията преди решаващ вот в парламента относно въздушни удари в Сирия през декември 2015 г.В писмени отговори до Лукас през тази седмица както от вътрешното министерство, така и от \"Даунинг стрийт\" 10 (седалището на британското правителство в Лондон) са изтъкнали, че премиерът бил лично отговорен за решението дали да публикува доклада.Високопоставеният служител от вътрешното министерство Сара Нютън заявява: \"Прегледът относно финансирането на ислямския екстремизъм в Обединеното кралство бе възложен от бившия министър-председател и беше предоставен на вътрешния министър и на премиера през 2016 г. Прегледът подобри разбирането на правителството за характера, мащаба и източниците на финансиране на ислямския екстремизъм в Обединеното кралство. Публикацията на прегледа е решение на премиера.\"По думите на Каролин Лукас, от решаващо значение е да се определи дали отлагането на публикуването на доклада е било свързано с това дали той е бил критичен към Саудитска Арабия.\"За да бъде победен тероризмът, жизненоважно е политиците да имат пълна представа за фактите, дори ако те са неудобни за правителството\", подчерта Лукас.", "date": "2017.07.04", "title": "Тереза Мей криела доклад за финансирането на екстремизма, за да не разгневи Саудитска Арабия"}
{"url": "https://news.bg/crime/obviniha-perata-za-udara-nad-operator-v-asenovgrad.html", "text": "Районната прокуратура в Асеновград привлече като обвиняем по бързо производство 31-годишния Петър Низамов - Перата за хулиганство и причиняване на лека телесна повреда.Установено е, че на 2 юли, неделя, по време на  до момента, Петър Низамов - Перата ударил с юмрук оператор на bTV.По време на протестните действия, когато хората достигнали участък с кръгово движение, между участниците в протеста възникнал конфликт, който обвиняемият Перата заснел с линия си мобилен телефон.Изяснено е, че след възникването на разпрата и без да бъде провокиран Низамов се насочил към оператора на bTV, с когото не се познавали, хванал го с едната ръка за врата и му нанесъл удар в областта на дясното око. В същото време Перата отправял и множество обидни думи към оператора, след което заплюл него и видеокамерата, която държал.Всичко това било извършено пред много свидетели, а след намесата на полицията свадата била прекратена.Низамов е задържан за срок до 72 часа.До момента Перата е осъждан 3 пъти - за причиняване на лека телесна повреда по хулигански подбуди, като за тези нарушения Низамов е бил реабилитиран на 12 февруари 2017 г.Разследването по случая продължава.", "date": "2017.07.04", "title": "Обвиниха Перата за удара над оператор в Асеновград"}
{"url": "https://news.bg/world/ubiha-mazh-v-oregon-pri-krazhba-na-helikopter.html", "text": "Мъж беше убит при опит да открадне хеликоптер, предаде АП.Трагичният инцидент се е разиграл нa лeтищe XилcбъpoПoлициятa и лeтищнитe влacти нe ca нaпpaвили изявлeниe пo cлyчaя. Bcичĸи пpиcтигaщи и гoтвeщи ce зa излитaнe пoлeти бяxa cпpeни зapaди cлyчилoтo ce.Нaпaдaтeлят e бил смъртоносно пpocтpeлян, ĸoгaтo ce oпитвaл дa избягa oт лeтищeтo в cъceднo пoлe.", "date": "2017.07.04", "title": "Убиха мъж в Орегон при кражба на хеликоптер"}
{"url": "https://news.bg/politics/donchev-preporacha-polititsite-da-ne-komentirat-marki-samoleti.html", "text": "Не е хубаво, когато политиците коментират конкретни марки на самолети. Така лаконично вицепремиерът Томислав Дончев коментира темата с изтребителите и политическите искри по темата.Според него това създава впечатлението, че изборът е преди всичко политически. Изборът трябвало да е на експертите.Томислав Дончев допълни и че в момента емоциите са обострени, но това не е и за първи път.Иначе попитан за разкола в ГЕРБ поясни, че тази тема се въртяла от 2011. Съдейки по консолидацията на партията и по резултатите от изборите, такова нещо няма, отсече вицепремиерът.", "date": "2017.07.04", "title": "Дончев препоръча политиците да не коментират марки самолети"}
{"url": "https://news.bg/disasters/nova-seriya-ot-zemetreseniya-v-makedoniya.html", "text": " Нова серия от земетресения се усети в Македония.Според данните на Европейския средиземноморски сеизмологичен център днес, 4 юли, около 7.30 местно време в съседна Македония е регистриран трус с магнитуд от 3.7 по скалата на Рихтер.Епицентърът на земетресението е бил южно от столицата Скопие - на около 5 километра от село Косел и на около 11 километра от Охрид. Трусът е бил с дълбочина около 2 километра.Местните медии в съседна Македония съобщават, че вследствие на земетресенията последните дни действащият вулкан при село Косел се е активизирал.Припомняме, вчера земетресение с магнитуд 5,0 по Рихтер беше регистрирано на територията на Македония. Трусът беше на приблизително същата локация като този днес - на около 12 километра североизточно от Охрид и на 5 километра североизточно от Козел.През нощта се усетиха и няколко вторични труса, най-силният от които беше 3.4 по скалата на Рихтер.", "date": "2017.07.04", "title": " Нова серия от земетресения в Македония"}
{"url": "https://news.bg/world/phenyan-pozdravi-sasht-za-4-yuli.html", "text": "Северна Корея \"поздрави\" САЩ за 4 юли, предаде АП.Комунистическият режим в Пхенян изстреляла балистична ракета по посока на Японско море. Това потвърдиха от южнокорейската армия и японското министерство на отбраната.Ракетата е изстреляна от севернокорейската провинция Северен Пьонан. Типът на ракетата засега е неизвестен.След 40 минути полет ракетата е паднала, вероятно във водите на изключителната икономическа зона на Япония, съобщи главният секретар на японското правителство Йошихиде Суга.Според АП ракетата със среден обсег на действие може да достигне до Аляска. Тя е прелетяла около 930 километра. Американският ракетен учен Дейвид Райт е изчислил, че ако времето и разстоянието са коректни, ракетата може да е с обсег на действие максимум 6 700 километра. Ракетата е достигнала височина повече от 2 500 км, за 40 минути е прелетяла повече от 900 километра, разкри Токио. В момента се анализират подробностите, предполага се, че балистичната ракета е достигнала височина повече от 2 500 километра, прелетяла е около 900 километра за 40 минути и е паднала в Японско море в изключителната икономическа зона на нашата страна, се казва в съобщение на японското военно ведомство.Япония обяви, че новото ракетно изпитание на Северна Корея е поредната провокация.Южнокорейският президент Мун Дже-ин пък свика спешно заседание на Съвета за национална сигурност, предаде Ройтерс., написа американският лидер Доналд Тръмп в \"Туитър\".Междувременно Северна Корея обяви, че ще направи \"важно съобщение\" след ракетното изпитание, информира \"Йонхап\".", "date": "2017.07.04", "title": "Пхенян \"поздрави\" САЩ за 4 юли"}
{"url": "https://news.bg/bulgaria/prokuraturata-provalila-deloto-sreshtu-maslarova.html", "text": "По делото срещу бившия социален министър от БСП Емилия Масларова има събрани годни доказателства за извършени престъпления и присъдите на втора инстанция биха били осъдителни, ако не са били \"алогичните и абсурдни\" твърдения в обвинителния акт. Това става ясно от решението на Софийския апелативен съд (САС) - Снежана Душкова-председател, Карамфила Тодорова-докладчик и Иван Стойчев, показа проверка на \"Правен свят\". С него след 7 години в съда, делото срещу Масларова е върнато на прокуратурата.В него апелативните съдии изрично подчертават, че не постановяват осъдителна присъда, а връщат делото на прокуратурата, защото тя също би почивала на неясен обвинителен акт и ще бъде отменена от Върховния касационен съд.Основното обвинение срещу бившата министърка е за присвояване на над 11 млн. лева при т. нар. \"златен ремонт\" на Центъра за комплексно социално обслужване в Стара Загора. Масларова е обвинена и в престъпление по служба, а подсъдими с нея са собственикът на фирма \"Стара Загора 2007\" Венцислав Драганов, управителят на дружеството Михаил Методиев, бившият зам.-министър Димитър Димитров, бившият главен секретар на социалното ведомство Иван Пенев и Росен Стефанов, който е отговарял за контрола на ремонтните дейности.През декември 2015 г. състав на Софийския градски съд (СГС) с председател Димитрина Ангелова оправда всички подсъдими, а в мотивите на съда година по-късно беше записано, че от нито една от експертизите не става ясно колко пари са били изхарчени в ремонта и дори наблюдаващият прокурор Калин Софиянски заявил в пледоарията си, че са присвоени около 8 млн. лева. Това според съдия Ангелова показва, че обвинението е останало недоказано. Отделно СГС беше заключил, че е \"немислима\" правна конструкция, според която Масларова присвоила парите със съучастници Драганов и Методиев или пък да е присвоила парите, а същата вреда да е нанесла и с извършено престъпление по служба.Като се съгласява с тези доводи за неясноти в обвинителния акт и изброява още десетки такива, засягащи всеки един от подсъдимите, апелативният съд е категоричен, че е налице основание за отмяна на присъдата и връщане на делото на прокуратурата. Според САС обаче градският съд е задълбочил нарушенията, като върху тях е постановил незаконосъобразен акт, а отделно от това има и непълнота в мотивите, тъй като не се е произнесъл по основното обвинение срещу Масларова за длъжностно присвояване.Според апелативните съдии СГС е използвал пороците на обвинителния акт, за да оправдае подсъдимите, вместо да го върне на прокуратурата.\"Този извод е дълбоко погрешен, тъй като негодността на едно обвинение не може да има за последица оправдаване на подсъдимите, а има за последица задължение на съдията-докладчик да го констатира и върне делото на прокурора с указания за привеждане на обвинението в съгласие със закона\", пише в решението на САС. В него се казва, че правилата за съставяне на обвинение не са само в интерес на подсъдимите, но и на правосъдието. В тази връзка апелативните съдии заявяват, че обвинителният акт в случая не отговаря на стандартите за какъвто и да е юридически акт, тъй като е \"неясен, непълен, неразбираем, противоречив и концептуално невъзможен\" и по него не може да се постанови каквато и да е присъда.\"В такъв случай, контролиращият съд, несъгласен с решението по същество на първата инстанция, и виждайки основания за различен изход на делото, бива изправен пред невъзможност от своя страна да постанови правилен и законосъобразен акт, доколкото и пред него тези процесуални нарушения продължават да съществуват\", се казва още в решението на съда. Апелативните съдии обясняват, че няма как да четат и осъдителни присъди, тъй като само ще задълбочи нарушенията, защото биха нарушили и правото на защита. Според тях обаче в тезата на обвинението се съдържат факти за престъпления и конкретния твърдения за нанесени вреди.\"Настоящата инстанция намира, че за тези вреди са налице годни и достоверни доказателства и такива реално са причинени. Като цяло обаче, тези твърдения са поставени в дълбоко противоречива система, в която се отричат едни други, до степен да не е ясно какво в крайна сметка твърди прокурорът. Описанието е такова, че твърденията за лица и факти са драстично несъвместими едни с други, взаимно се изключват, както като факти, така и като правна оценка. В много висока степен прокурорът не е изпълнил задължението си да представи на съда ясно, стройно, пълно, логично и състоятелно фактическо и правно изложение\", се казва в решението. САС е категоричен, че не може да влезе в положение да казва кой е приложимият закон и да установява факти, които дори не са включени в обвинението, защото така би навлязъл в обвинителната функция\"Нетърпимо, в този случай, процесът ще придобие недопустимо инквизиционен, и отдавна отречен, а не състезателен характер\", подчертават апелативните съдии.Те подробно аргументират и решението си да върнат делото на прокуратурата, след като то се проточи 5 години само на първа инстанция и сега не е ясно дали и кога ще приключи окончателно. Във връзка със забавените дела пък в момента се подготвят изменения в НПК, с които връщането на дела на прокуратурата да става само в разпоредително заседание пред първата инстанция. В тази връзка мотивите на САС звучат и като защита на правото на въззивната инстанция да връща дела заради неясно обвинение, като посочва, че тези нарушения може да бъдат отстранени.\"Незаконосъобразно е и тези нарушения да се компенсират чрез определен вид на присъдата, в случая - оправдателна. Напротив, единственото разрешение при тяхното наличие е отстраняването им по реда на връщане делото на прокурора, именно, за да знае съдът обвинителната претенция, по която следва да се произнесе. В противен случай винаги стои въпросът какво всъщност е решил съдът.Наличието на всички законови предпоставки за правилното разглеждане на предявеното обвинение, следва да е осигурено включително и във въззивното производство, и то по съображения свързани и с правото на защита\", пишат апелативните съдии и допълват, че в сходна ситуация, ако въззивният съд не може да връща делото на прокурора, а в същото време не е съгласен с изводите на първата инстанция и види нарушения в правото на защита заради негодно обвинение, то той ще може да постановява само оправдателни присъди.За неяснотите по отношение на обвинението срещу Масларова САС посочва, че в него се твърди, че тя е подсъдима, че е присвоила държавни средства и си е послужила с улесняващо престъпление по служба по чл. 282 от НК. Според обвинението обаче и с двете престъпления е нанесена една и съща вреда от над 11 млн. лева, веднъж присвоена и веднъж, причинена като значителна вредна последица от престъплението по служба.\"С това е внесена абсолютна неяснота по отношение на това с кое престъпление прокурорът твърди, че са причинени вредните последици - това по присвояване или това по служба. Неясно е как престъпление, което само по себе си причинява съставомерния резултат е улесняващо друго престъпление за същия този резултат... Само по себе си това е достатъчно, за да настъпи пълно объркване за това какво всъщност твърди прокурорът, след като твърди взаимноизключващи се положения\", сочат се апелативните съдии. Според тях объркването става и по-голямо, тъй като в обвинението за присвояване има една група от съучастници, а в това за престъпление по служба те са други, а щетата остава константна.\"Съдът е поставен в положение сам да търси за какво точно подсъдимите са наказателно преследвани, абстрахирайки се изцяло от обвинителните твърдения доколкото те са особено алогични и абсурдни\", заключва съставът на САС.", "date": "2017.07.04", "title": "Прокуратурата провалила делото срещу Масларова"}
{"url": "https://news.bg/bulgaria/prezidentat-vliza-v-sada-kato-klyuchov-svidetel.html", "text": "Свързаните с авиацията приключения за президента Румен Радев продължават. След като започна яростна размяна на внушения между него и ГЕРБ по отношение на избора на бъдещ нов тип изтребител, сега трябва да се яви в съда, за даде показания в съдебния процес срещу бившия военен министър Николай Ненчев. Той е обвиняем за ремонта на самолетите МиГ-29, припомня Pan.bg.Според съда Радев трябва да се яви в Съдебната палата във вторник в 9.30 ч. Президентът трябва да свидетелства какво знае от времето, по което беше командващ на Военновъздушните сили (ВВС). Показанията му се очакват с интерес, тъй като могат да дадат определен наклон на делото, защото той напусна авиацията в знак на протест, че управляващите я разсипвали.Процесът срещу Ненчев се гледа в Софийския градски съд. Той тръгна в края на февруари, като се очаква по него да бъдат разпитани поне 23-ма свидетели. Според прокуратурата от 5 май 2015 г. до 9 септември 2015 г. като министър Ненчев не бил изпълнил служебните си задължения и не е осигурил авиационната безопасност и летателната годност на самолети от изтребителната авиация на ВВС.Обвинението твърди, че разследването е установило как през април 2015 г. между МО и руското дружество \"РСК МИГ\" са били подписани два договора за удължаване на ресурсите на два двигателя РД-33 с по 50 часа и ремонт и една кутия за самолетен агрегат за МиГ-29 на обща стойност 3 773 000 евро, или 7 388 666 лв. Вместо тези договори да бъдат изпълнени, Ненчев казал на заместничката си Десислава Йосифова да ги пази в служебната си каса и да не предприема каквито и да било действия.Обвинението твърди, че в нарушение на военния закон не е утвърдил проект за инвестиционен разход за ремонт на агрегати и доставка на резервни части за самолети МиГ-29 и не е осигурил авиационната безопасност и летателната годност на самолетите за изтребителната авиация на ВВС.От престъплението според прокуратурата са настъпили значителни вредни последици за армията - нальотът на пилотите е спаднал на 33 часа за една година при установен в НАТО стандарт от 180 летателни часа за година или поне минимум 80 летателни часа за година. Това довело до опасност от допускане на тежки летателни инциденти. Действията на Ненчев са довели до намаляване на броя на подготвения летателен състав и свръхнатоварване на летците, носещи бойно дежурство по Air Policing, и невъзможност за осигуряване на подготовката на млади летци на МиГ-29.", "date": "2017.07.04", "title": "Президентът влиза в съда като ключов свидетел"}
{"url": "https://news.bg/world/kiev-shte-prevzemem-i-srinem-kremal.html", "text": "Депутатът от Върховната рада на Украйна Игор Мосийчук заяви в своя фейсбук профи, че конфликтът в Донбас ще завърши с влизането на украинската армия в Москва и унищожението на Кремъл.\"Сега ние - потомците на славни воини, продължаваме традицията на великите завоевания, ще устоим до победния край на битката с най-новите ханство на ордите на Москва.\" \"Ние не ще спрем на нашите собствени граници и като изгоним врага от украинските земи, ще го гоним и ще го убием в неговата собствена столица: Кремъл ще бъде унищожен\", написа Мосийчук.Преди това член на Върховната Рада, Андрей Тетерук заяви, че украинската армия ще трябва да проведе парад на Червения площад.", "date": "2017.07.04", "title": "Киев: Ще превземем и сринем Кремъл"}
{"url": "https://news.bg/world/v-strasburg-glasuvat-kandidaturata-na-mariya-gabriel.html", "text": "Европейският парламент ще гласува в Страсбург кандидатурата на Мария Габриел (ГЕРБ/ЕНП) за еврокомисар по цифровизацията.Габриел бе утвърдена единодушно от комисиите на ЕП, пред които положи изпит на 20 юни. Ако днес Европейският парламент одобри Мария Габриел, се очаква и Съветът на ЕС също да даде зелена светлина. Очакванията са Габриел да заеме поста в навечерието на седмичното заседание на еврокомисарите идната сряда.Третият български еврокомисар ще работи с мандат до средата на 2019 година, когато изтича мандатът на сегашната Европейска комисия.", "date": "2017.07.04", "title": "В Страсбург гласуват кандидатурата на Мария Габриел"}
{"url": "https://news.bg/world/estoniya-dava-eur1-mln-na-italiya-zaradi-bezhantsite.html", "text": "Естония реши да даде близо € 1 млн. на Италия. Парите ще бъдат използвани за справяне с миграционната криза, предаде ТАСС.Агенцията се позовава на решение на кабинета в Талин. Средствата ще бъдат отделени от резервните фондове и ще бъдат предоставени на Европейския доверителен фонд за Африка.Една от най-тежко засегнатите от проблема държави в ЕС отдавна предупреждава, че няма ресурс да се справи.", "date": "2017.07.04", "title": "Естония дава €1 млн. на Италия заради бежанците"}
{"url": "https://news.bg/int-economics/shoyble-rastezhat-v-es-shte-slozhi-kray-na-ludostta-na-otritsatelnite-lihvi.html", "text": "Растежът в еврозоната е по-силен от очакваното и това ще даде възможност на Европейската централна банка (ЕЦБ) бавно да нормализира паричната си политика и да сложи край на \"лудото положение\" на отрицателните лихвени проценти. Това каза в понеделник германският финансов министър Волфганг Шойбле, цитиран от германски медии.Високопоставени държавни служители от Германия засилиха натиска върху ЕЦБ за намаляне на монетарното стимулиране на покупките на облигации и отрицателните лихви. Това става на фона на предстоящите парламентарни избори в Германия, а гласоподавателите се оплакват от лошите спестявания.Критиците на решението на ЕЦБ да купуват държавни облигации на вторичния пазар също твърдят, че програмата намалява натиска върху правителствата на еврозоната да осъществяват реформи.Говорейки пред избирателите в избирателния си район в южната провинция Баден-Вюртемберг по-малко от три месеца преди изборите на 24 септември Шойбле заяви, че еврозоната се възстановява изненадващо добре и че заплахата от дефлация е изчезнала.\"Ако имаме по-голям растеж и ако няма заплаха от дефлация, тогава ЕЦБ - не може да направи това бързо, защото проблемите в някои страни в Европа са твърде големи - тогава тя бавно може да започне да нормализира паричната си политика, така че можем да се надяваме, че скоро ще сложи край на тази луда ситуация с нулеви и отрицателни лихвени проценти \", прогнозира Шойбле, цитиран от Ройтерс.Той каза, че инфлацията в еврозоната бавно се вдига и че се движи към целта на ЕЦБ за ценова стабилност - малко под 2%.Това развитие би помогнало на създателите на политики на ЕЦБ да намерят случай за нормализиране на тяхната изключително разхлабена парична политика, добави той. \"Трябва бързо да се върнем към ситуация, в която лихвените проценти са това, което са били,\" прозова Шойбле.Той също така посочи, че правителствата на еврозоната все още трябва да свършат работа по отношение на реформите и че следващата седмица Франция и Германия ще продължат с предложения за засилване на двустранното сътрудничество и европейската интеграция.74-годишният финансов министър е депутатът с най-дълъг стаж в Бундестагът. През септември той ще се бори за нов четири годишен мандат.Аз съм готов да продължа, но първо се нужда от силно мнозинство зад мен, заяви Шойбле.", "date": "2017.07.04", "title": "Шойбле: Растежът в ЕС ще сложи край на лудостта на отрицателните лихви"}
{"url": "https://news.bg/world/albanski-moltsi-v-domatite.html", "text": "Дoмaти, нaпaднaти oт мoлeц, влизaт y нac oт Aлбaния c тиpoвeтe. Haceĸoмoтo e oпacнo, тъй ĸaтo oт дoмaтитe ce пpexвъpля пo ocтaнaлитe зeлeнчyци нa бopcитe, cъoбщaвa \"Teлeгpaф\", ĸaтo цитиpa Kpacимиp Kyмчeв oт Бългapcĸaтa acoциaция нa пpoизвoдитeлитe нa opaнжepийнa пpoдyĸция.Дoмaтитe c мoлeц идвaли ocнoвнo oт Aлбaния и Maĸeдoния. Oбиĸнoвeнo нa 10 - 12 ĸaмиoнa c пpoдyĸция имa eдин cъc зapaзeни дoмaти, oтчитaт cпeциaлиcтитe. Tиpoвeтe c пpoблeмния зeлeнчyĸ влизaли нaй-вeчe пeтъĸ вeчepтa или cъбoтa cyтpинтa, ĸoгaтo ĸoнтpoлът бил зaнижeн. A xитpитe тъpгoвци пpoдaвaли пъpвo тaзи cтoĸa, ĸaтo чecтo я пycĸaли нa пo-ниcĸи цeни. Taĸa дopи дa пoдaдeм cигнaл нa Бългapcĸaтa aгeнция пo бeзoпacнocт нa xpaнитe, дo пoнeдeлниĸ дoмaтът e paзпpoдaдeн и ĸoгaтo във втopниĸ пpиcтигнaт инcпeĸтopитe, вcичĸo e нapeд, oбяcнявa Kyмчeв.", "date": "2017.07.04", "title": "Албански молци в доматите"}
{"url": "https://news.bg/world/tereza-mey-razgovarya-s-erdogan-na-g-20.html", "text": " Британският премиер Тереза Мей и турският президент Реджеп Тайип Ердоган ще се срещнат в кулоарите на срещата на върха на Г-20, предаде ТАСС.Агенцията се се позова на съобщение от пресслужбата на британския премиер.Двамата лидери са договорили предстоящата двустранна среща по време на телефонен разговор.В разговора Мей е заявила на Ердоган, че споразумението за обединение на Кипър е в пределите на достижимото, предаде ТАСС. Тя е подчертала, че сега има уникална възможност за уреждане на този въпрос.Преговорите за Кипър се водят под егидата на ООН от 28 юни в Кран Монтана в Швейцария.Великобритания има военна база на Острова на Афродита. ", "date": "2017.07.04", "title": "Тереза Мей разговаря с Ердоган на Г-20"}
{"url": "https://news.bg/world/putin-i-dzinpin-s-edinna-pozitsiya-za-koreyskiya-kazus.html", "text": "Китайският президент Си Дзинпин и руският му колега Владимир Путин се съгласиха да намерят подходящ начин за разрешаване на корейския казус с диалог и преговори, информира агенция \"Синхуа\".Китай и Русия са всеобхватни стратегически партньори и е изключително важно за тях да засилят комуникацията и координацията при разрешаването на големи проблеми, каза Си след среща с Путин в Кремъл.Двамата лидери също подчертаха, че противоракетният щит на САЩ в Южна Корея представлява заплаха за китайските и руските интереси.Двамата лидери обсъдиха кризата на Корейския полуостров и сирийската война по време на срещата си в Москва. Те се съгласиха да си сътрудничат за разрешаването на световни проблеми.Това е третата среща между двамата за тази година. Очаква се по време на двудневната среща да бъдат подписани споразумения за 10 милиарда долара. Китайският лидер е в Русия преди Г-20 в Германия по-късно тази седмица.Двамата лидери проведоха неофициална вечеря в Кремъл.", "date": "2017.07.04", "title": "Путин и Дзинпин с единна позиция за корейския казус"}
{"url": "https://news.bg/world/podkrepyanite-ot-sasht-sili-probiha-stenata-na-stariya-grad-v-rakka.html", "text": "Подкрепяните от САЩ сили в Сирия отвориха пробойни в стената, обкръжаваща Стария град в Ракка, обявиха от американското Централно командване.Сирийските демократични сили отвориха малки пробойни в стената \"Рафика\", позволявайки на силите \"\", се пояснява в съобщението на командването.Американските военни допълват, че Сирийските демократични сили са изправени пред голяма съпротива от страна на джихадистите от ДАЕШ (\"Ислямска държава\"), които са разположили мини и самоделни взривни устройства.ДАЕШ превзе Ракка през 2014 г. и превърна града в сирийска столица на халифата.Сирийските демократични сили от месеци се опитват да обградят бастиона на групировката и в крайна сметка да го превземат. През миналия месец силите за първи път успяха да влязат в тежко охранявания от джихадистите град.", "date": "2017.07.04", "title": "Подкрепяните от САЩ сили пробиха стената на Стария град в Ракка"}
{"url": "https://news.bg/politics/valentin-radev-ne-razbira-protesta-na-politsaite.html", "text": "Вътрешният министър Валентин Радев иска време, за да отговори на исканията на полицаите. За месец и половина - два, откакто е на поста, нямало как да реши натрупаните във ведомството проблеми.Той коментира ситуацията с Радев заяви, че е наясно, като той е изложил пред синдикатите своята позиция.Не разбирам леко този протест, какво искат да кажат, посочи МВР шефът. , защото всички сме граждани на България, не сме граждани на МВР, изтъкна Радев.Иначе Валентин Радев щял да реши проблема със заплатите. Ще видим как, оставете ме и с моя екип ще го решим, призова МВР шефът.Радев е предупредил синдикатите да не ходят при опозицията и да политизират проблемите. Помолих ги, сподели той, а те му казали: \"Това не е срещу вас.\"Аз съм част от правителството, изтъкна още министърът и обясни, че именно той е човекът, който е най-близо до финансовия министър и може да реши проблема. Трябва да се погледне по-глобално обаче на сектор Сигурност, убеден е Валентин Радев. Боря се за заплатите и за мотивацията на полицаите и пожарникарите, каза той.Припомняме, по време на парламентарния контрол в петък, 30 юни зам.-министърът на вътрешните работи Красимир Ципов посочи, че ръководството на МВР работи усилено по  на служителите в системата, но това едва ли ще стане през тази календарна година. Той призова и синдикатите да се откажат от протеста си на 5 юли.", "date": "2017.07.04", "title": "Валентин Радев не разбира протеста на полицаите"}
{"url": "https://news.bg/world/spacex-otmeni-vtori-opit-za-izstrelvane-na-raketa-10-sekundi-predi-starta.html", "text": "SpaceX отмени втори опит за изстрелване на ракета 10 секунди преди старта, обявиха от космическата компания.В социалната мрежа \"Туитър\" компанията уточни, че отменя заплануваното изстрелване за деня поради техническа неизправност. Обаче компанията увери, че няма проблем с товара на ракетата.Следващата възможност за изстрелване на ракетата е днес, 4 юли.По-рано при аналогична ситуация беше отменено изстрелването на ракета носител \"Фалкон-9\".Ракетата носител със спътник Intelsat 35e трябваше да бъде изстреляна от космодрума Кейп Канаверал в щата Флорида.Сателитът е на международния консорциум Intelsat. Апаратът е около 6 тона и е изграден от американската корпорация Boeing. Той е предназначен за телекомуникационни услуги в Северна и Южна Америка, Европа и Африка.В същото време компанията успешно прибра капсула, която кацна в Тихия океан. Така за първи път частен космически кораб беше използван повторно за доставяне на товари на Международната космическа станция.Компанията влезе в историята, след като капсулата \"Дракон\" падна до калифорнийското крайбрежие. Корабът успешно завърши втората си мисия до космическата станция. Първата беше през 2014 г.", "date": "2017.07.04", "title": "SpaceX отмени втори опит за изстрелване на ракета 10 секунди преди старта"}
{"url": "https://news.bg/world/turskata-opozitsiya-se-zhali-pred-evrosad-zaradi-referenduma-dokato-vodi-425-kilometrov-protesten-marsh.html", "text": "Лидерът на основната турска опозиционна партия внесе жалба в европейски съд заради резултата от референдума през април, който увеличава правомощията на президента Реджеп Ердоган, докато води 425-километров протестен марш, съобщава Ройтерс.Преди да започне 20-ият ден от марша лидерът на Републиканската народна партия (РНП) Кемал Кълъчдароглу се подписа под жалба до Европейския съд по правата на човека.Държавният съвет на Турция отхвърли иск на опозицията за касиране на резултатите от референдума за конституционни промени на 16 април. Републиканската народна партия (РНП) внесе жалба в Държавния съвет на Турция относно решението на Върховната избирателна комисия да приеме за валидни бюлетините без официални печати.\"\", каза Кълъчдароглу пред журналисти в град Измит на около 100 километра източно от Истанбул.68-годишният политик инициира марш от Анкара до Истанбул на 15 юни, след като заместникът на партията Енис Бербероглу беше осъден на 25 г. затвор за шпионаж. Той е първият депутат от партията, който е вкаран в затвора след неуспешния опит за преврат през юли 2016 г.На референдума 51,4% от турците одобриха конституционните промени, които увеличават властта на Ердоган.", "date": "2017.07.04", "title": "Турската опозиция се жали пред евросъд заради референдума, докато води 425-километров протестен марш"}
{"url": "https://news.bg/regions/seriozni-porazheniya-v-samokov.html", "text": "Кметът на Самоков Владимир Георгиев обясни, че пораженията от проливните дъждове вчера в града са сериозни. Той посочи, че все още е рано да се направи равносметка на щетите, защото през нощта служителите към общината са работили по отводняването на домовете на хората. Предстои пораженията да се оценят.Бедственото положение в Самоков остава в сила.По думите на Георгиев близо 3/4 от града и бил наводнен. Дъждовете са засегнали и много села в района.Щетите ще се оценяват от екипи, които ще прегледат всички засегнати имоти. В същото време отделът за социална грижа ще следи за даването на еднократни помощи, допълни кмета пред bTV.Припомняме, вчера, 3 юли, в Самоков беше обявено бедствено положение заради проливните дъждове. Река Боклуджака преля, вследствие на което бяха наводнени много домове.Наводнени са детски градини и обществени сгради. Електричеството в засегнатите райони ще бъде спряно.Сериозно засегнати са и села в района.В рамките на само на 5 часа в Самоков паднаха около 175 литра на квадратен метър.В заключение Георгиев благодари на гражданите за снимките и видеата, които са направили, защото материала щял да се използва и да бъде приложен към преписките за оценяването на щетите.", "date": "2017.07.04", "title": "Сериозни поражения в Самоков"}
{"url": "https://news.bg/world/gotvyat-sreshta-tramp-putin-v-hamburg.html", "text": "Започна подготовката на среща между президентите на САЩ и Русия - Доналд Тръмп и Владимир Путин, предаде АП.Срещата трябва да се проведе на форума Г-20 в германския град Хамбург.Американският заместник-държавен секретар по политическите въпроси Томас Шанън дори е разговарял с руския посланик в САЩ Сегрей Кисляк.Двамата дипломати обсъдиха неотдавнашните разговори между руския външен министър Сергей Лавров и американския държавен секретар Рекс Тилърсън. Срещата им отчасти бе посветена на подготовката на срещата на върха Тръмп-Путин.Президентът на САЩ Доналд Тръмп обсъди подготовката на срещата на върха на Г-20 в Хамбург в телефонен разговор с германския канцлер Ангела Меркел, предадоха световните агенции.В съобщение на Белия дом се казва, че разговорът е бил продължителен. Двамата са говорили за климата, за инициативата за финансиране на жени предприемачи и за търговията в това число и за Свръхкапацитета в производството на стомана.Тръмп е казал на Меркел, че има намерение да й помогне да превърне срещата на върха на Г-20 в успех.Президентът е разговарял по телефона и с италианския премиер Паоло Джентилони. В него той е подчертал колко цени усилията на Италия за справяне с миграционната криза.", "date": "2017.07.04", "title": "Готвят среща Тръмп - Путин в Хамбург"}
{"url": "https://news.bg/crime/lekarite-v-sheynovo-izlizat-na-protest-sreshtu-nasilieto.html", "text": "\"Това вече е нетърпимо. Лекарите този път са решени и ще се обединят, за да постигнат желанията си.\" Това заяви пред БНТ бившият здравен министър от правителството на Пламен Орешарски д-р Таня Андреева.\"Това е инцидент, който за съжаление не е единичен случай. Това е ежедневие. Тъжно е когато някой се бори за живота на детето ти, това да води до такива последствия. Не мога да си представя, че нормален човек може да извърши такова нещо\", допълни Андреева. По думите ѝ инцидентът е бил брутален.Днес колегите на пребитата д-р Гагова излизат на символичен протест срещу насилието.Припомняме, мъж преби акушерка, минути след като стана баща в столичната болница \"Шейново\". Той не се поинтересувал от състоянието на съпругата и на детето си, а агресивно настоявал да вземе плацентата на новороденото си бебе.Жертвата, д-р Албена Гагова, обяснила на мъжа, че плацентата е биологичен материал и за неговото използване и съхранение има установен ред. Тогава мъжът заявил, че има всички нужни разрешителни и се позовал на шефа на болницата. Акушерката се обадила до своя началник, а управителят на болницата обяснил, че дори не е чувал човека. Обяснили на бащата, че плацентата ще бъде надлеждно съхранена и че не може да му бъде предоставена в почивния ден.Като разбрал, че не може да вземе плацентата в почивен ден, мъжът започнал да нанася удари по акушерката.След нападението д-р Гагова е с комоцио, счупен нос и множество хематоми по лицето. Установено е, че лекарката е била в безсъзнание над 20 минути. Акушерката има и разкъсвания на горната устна.Нападателят - Владимир Стоянов беше задържан и привлечен като обвиняем за нанасяне на лека телесна повреда на медицински специалист при изпълнението на службата му, за което е предвидено наказание \"лишаване от свобода\" от една до пет години.По думите на д-р Андреева Гaгова вече е по-добре. \"Физически е добре. Има малки допълнително усложнения, но духом е добре. Успя да преживее тази ситуация\", обясни Андреева. Според нея обаче тези инциденти не се забравят лесно. \"Д-р Гагова беше в безпомощно състояние. Ние се молихме да излезе от това състояние. Тези неща не се преживяват\".\"Лекарите ще бъдат единни този път и ще се борят. Този път ще се разбере, че не може да има повече компромиси\", заявил Андреева. Тя посочи и че мерки за сигурност в болниците трябва да се засилят. \"За съжаление не виждам по-добър изход от това болниците да засилят мерките за сигурност и охраната.\"Д-р Андреева обясни, че плацентата може да се използва за извличането на стволови клетки. \"Плацентата е биологичен материал. В нея има стволови клетки, но си има и ред, при който тези клетки се пазят, извличат, използват и т.н. Всяка болница си има точно определен ред, по който това се извършва. Всяка непотърсена плацента се изгаря като биологичен отпадък.\"Припомняме, че нападателят е с криминално минало. Той е бил осъждан за умилен палеж и грабеж. Срещу него имало и разследване за подпомагане на незаконно пребиваващи хора у нас. С оглед на престъпната му дейност в медийните сфери започна да се предполага, че мъжът е искал да продаде плацентата, а редът за предаването на плацентата е попречила на намеренията му. По този въпрос Андреева сподели, че не е чувала за такива случаи.Според Андреева в България има нужда от спешни мерки по въпроса със сигурността в болничните заведения. По думите ѝ много често виновниците успяват да избягат от законодателството.", "date": "2017.07.04", "title": "Лекарите в \"Шейново\" излизат на протест срещу насилието"}
{"url": "https://news.bg/world/ptitsa-prizemi-patnicheski-samolet.html", "text": "Птица приземи пътнически самолет в Австралия, съобщи АП.Инцидентът е станал със самолет на малайзийската авиокомпания \"Еър Ейжа\". Той е летял по курс от Голд Кост в Австралия за Куала Лумпур в Малайзия.Инцидентът е принудил екипажът да извърши принудително кацане в австралийския град Бризбейн. При удара двигателят на машината се повредил.В самолета е имало 345 пътници и 14 души екипаж.", "date": "2017.07.04", "title": "Птица приземи пътнически самолет"}
{"url": "https://news.bg/world/varhovniyat-sad-na-filipinite-potvardi-voennoto-polozhenie.html", "text": "Върховният съд на Филипините одобри наложеното от президента Родриго Дутерте военно положение в южната част на страната, съобщава АФП.Според Дутерте мярката е необходима за побеждаването на подкрепяните от ДАЕШ (\"Ислямска държава\") джихадисти в южната част на държавата.Президентът наложи военно положение в региона на Минданао на 23 май, след като стотици екстремисти окупираха част от град Марави и влязоха в смъртоносна схватка с армията, която все още не е приключила.Опозиционни депутати призоваха Върховния съд да отмени заповедта на Дутерте заради \"пълна липса на задоволителна фактическа основа\".Мнозинството съдии отхвърли петицията, каза говорител на съда, въпреки че не поясни причините за решението.Екстремистите продължават да държат част от Марави въпреки подкрепяна от САЩ военна офанзива, при която загинаха повече от 460 души, а близо 400 000 са разселени.Според Дутерте екстремистите имат план да създадат провинция на ДАЕШ в южната част на държавата.Опозицията смята, че военното положение открива вратата за репресии и кръвопролития.В конституцията на страната е заложено, че военно положение може да се обяви само при \"инвазия или въстание\". То е ограничено до 60 дни. Ако Дутерте иска да го удължи, той ще трябва да получи одобрението на Конгреса. Мярката позволява на армията да задържа заподозрени до три дни без съдебна заповед. Правителството поясни, че 66 души са задържани без съдебна заповед във връзка с конфликта в Марави.Вчера филипинският президент предупреди, че военното положение може да продължи повече от 60 дни.", "date": "2017.07.04", "title": "Върховният съд на Филипините потвърди военното положение"}
{"url": "https://news.bg/comments/ostavete-azis-chalgata-e-nachin-na-zhivot.html", "text": "Вече повече от седмица вълненията около новата песен на Азис или Васил Боянов не само че не стихват, но и се засилват, а коментарите от \"осанна\" до \"разпни го\" подпалиха социалните мрежи. Продължавам да се изумявам, че масово хората виждат света в черно и бяло, без да приемат, че все пак може да има и други нюанси и изпадат в крайности.Може би ще бъда обвинена в пристрастност, но ми се иска още в началото да призная, че не съм фен на попфолк музиката. Това е въпрос на личен избор. Въпреки това обаче реших да отделя няколко минути от живота си, за да чуя прословутия нов хит. Няма да коментирам нито текста, нито видеоклипа, нито пък посланията, които се носят от песента. Единственото, което ще кажа, е, че не ми се сториха вулгарни и пошли, което си е цяло постижение за парче от този жанр.Всъщност, иска ми се да припомня някои основни факти, превърнали се в неписани закони. Исторически потвърдена истина е, че не всички творци са били разбрани от съвременниците си. Примери за това - много и то не само в сферата на музиката, но и на всички останали изкуства. И все пак, за мен е абсолютно тесногърдие да отричаш нещо, което не харесваш или не разбираш. Не мога да отрека нито Азис, нито това, че има глас и може да пее далеч по-добре от ред други музиканти, нито мога да отрека приноса му към музиката през последните години в България.Определено трябва да му се признае, че се превърна в абсолютен хит и звезда, доколкото в клетата ни родина има звезди. Той спечели стотици хиляди почитатели, които са готови да слушат всичко, което изпее. И абсолютно трябва да му се признае, че направи всичко това, когато беше хем циганин, хем дебел, хем и гей с грим. Стотици хиляди хора го заобичаха когато той беше всички тези неща. А българите са хейтъри - мразят поотделно и циганите, и гейовете, и хората с наднормено тегло. Не съм следила процеса на трансформация при Азис, но каквото и да направи оттук нататък, той вече е име. И не само име.Азис е продукт. Също като Джъстин Бийбър, Майли Сайръс, Мадона и ред други американски звезди, излезли на сцената. И докато Азис успява да предизвиква дискусии, коментари, гневни изблици на омраза или пък клетви за вечна любов, то този продукт е успешен. И съм убедена, че неговото име ще остане в историята на музиката. Без значение дали музиката, която прави, е пошла или възвишена и без значение дали носи някаква добавена стойност. Въпрос на избор е дали да слушате тази музика или не. Ще остане в историята като успешен продукт с много хитове, които се слушат не само в България. Само за няколко дни последната му песен успя да събере стотици хиляди гледания.За всеки, който е готов да скочи срещу Азис и това, че творчеството му е част от развращаването и опростачването на нацията, веднага мога да кажа - нима музиката на Криско и Гери Никол не води до същото - \"Яката дупара кой ще я бара\" и \"За мен ти си вещ купена, надупена в помещение\"? Отказвам да героизирам Васил Боянов и да демонизирам Криско и Гери Никол - дори пошлото, вулгарното и отблъскващото има право на съществуване, без значение от жанра. То съществува не само в България, но и навсякъде по света във всички сфери на живота и изкуството. Но за всеки влак си има пътници.Много по-опасна е не чалга музиката сама по себе си, а фактът, че чалгата се превърна в начин на живот, в манталитет на българина. А чалга звездите отдавна са role model или казано по нашенски - модели за подражание. Чалга е да се обличаш като евтина проститутка, чалга е да искаш от баща си няколко кубика силикон за бала. Чалга е да караш Мерцедес в Студентски град, без да имаш книжка и образование. Чалга е да хвърляш салфетки по кръчмите всяка вечер и да плащаш луди пари за това. Чалга са подменените ни ценности.Да, вероятно всичко това започна с чалга музиката, но все пак не можем да хвърлим вината само и единствено на Азис, или на някоя негова перхидролена колежка. Не можем да виним за това дори Криско и Гери Никол. Защото те са просто продукти. И защото на музикалния пазар, както и на всички останали, търсенето определя предлагането. Всички те нямаше да съществуват, ако не бяха търсени.И все пак моделите за подражание са не само на сцената, но и в училище, вкъщи и сред приятелите. Ако живееш в чалга среда, е много по-трудно да се измъкнеш от нея и да изградиш сам други ценности. Но не е невъзможно. Познавам интелигентни, образовани и възпитани хора, които слушат чалга, но не се обличат като Азис и не мечтаят за Бентли. Има и хора, които напук на семейство с чалга ценности и музика, слушат хеви метъл и рок. Слушането на Азис не води до затъпяване, нито пък слушането на Моцарт води до поумняване. Няма такава правопропорционална връзка. Тя е въпрос на личен избор. Чалга манталитетът - също.", "date": "2017.07.04", "title": "Оставете Азис, чалгата е начин на живот"}
{"url": "https://news.bg/crime/bashtata-prebil-lekarkata-v-sheynovo-se-hili-v-sadebna-zala.html", "text": "Съдът остави в ареста мъжа, който преби акушерка в болница \"Шейново\". Според прокуратурата, ако 37-годишният Владимир Стоянов бъде пуснат на свобода, има опасност да се укрие или да извърши друго престъпление.Представителят на държавното обвинение посочи, че обвиняемият има висящи дела и Стоянов представлява лице със завишена степен на опасност. Към момента срещу 37-годишния мъж се водят 3 дела - за грабеж, случаен палеж и подпомагане на нелегални емигранти. Наблюдаващият прокурор по делото изтъкна още, че преди нападението над лекарката Владимир е бил с руса и къса коса, а след инцидента е променил външния си вид. По този начин той е искал да възпрепятства евентуално разпознаване.От прокуратурата заявиха, че е очевидно, че след като продължава да извърша престъпления, той нарушава предишните му наложени мерки за неотклонение. От това според прокурора може да се стигне до извода, че обвиненият е с ниско правосъзнание.Веднага след тези думи съдията се обърна към Владимир и го помоли \"да спре да се хили\", а Стоянов на свой ред заяви, че представителят на държавното обвинение \"говори глупости\".Защитата помоли съдебния състав да не уважи искането на прокуратурата за налагане на най-тежката мярка за неотклонение задържане под стража, тъй като се акцентирало върху висящи дела, а \"те не трябва да се коментират, заради презумпцията за невинност\", посочи адвокатката на Стоянов. Тя уточни още, че леката телесна повреда не се счита за тежко престъпление. Защитата поясни и факта, че свидетелите, които са дали показания, не са били преки очевидци и следва казаното от тях да се приеме за косвени показания.Самият Стоянов повтори тезата на защитата си и уточни, че по едно от делото му е бил оправдан. \"Няма да и е за пръв път на прокуратурата да прави грешки\", каза обвиняемият. Той помоли съда да го пусне на свобода, защото току що е станал баща и иска да се прибере и да се радва на детето си.Съдът счете обаче, че в ранният етап на разследването може да се направи обосновано предположение, че именно Стоянов е извършител на деянието. Освен това 37-годишният мъж представлява обществена опасност. Съдията съобщи и какви са нараняванията, които е получила акушерката Албена Гагова след побоя - мозъчно сътресение, счупени носни кости и рана на горната устна.Решението подлежи на обжалване в 3 дневен срок.", "date": "2017.07.04", "title": "Бащата, пребил лекарката в \"Шейново\", се хили в съдебна зала "}
{"url": "https://news.bg/int-politics/rusiya-i-kitay-nastoyaha-severna-koreya-da-spre-yadrenite-i-raketnite-izpitaniya.html", "text": "Руският президент Владимир Путин и китайският му колега Си Цзинпин са се разбрали, че Северна Корея трябва да спре с ядрените и ракетните си изпитания, докато САЩ и Южна Корея трябва да прекратят съвместните си военни учения и разполагането на системата за противоракетна отбрана THAAD, съобщават световните осведомителни агенции.Китайският президент понастоящем се намира в Москва на двудневно посещение и провежда разговори с руския държавен глава относно политическо и военно сътрудничество между техните държави.\"Ние се разбрахме да популяризираме нашата съвместна инициатива, основана на руския поетапен план за уреждане на проблема на Корейския полуостров и китайските идеи за едновременно замразяване на севернокорейските ядрени и ракетни дейности и на съвместните военни учения на САЩ и Южна Корея\", коментира Путин по време на съвместната пресконференция със Си Цзинпин.Двамата преди това се разбраха да намерят решение на кризата на Корейския полуостров чрез диалог и преговори.По-рано днес Северна Корея обяви, че е извършила първия си успешен тест на ракета с далечен обсег по разпореждане на вожда Ким Чен-ун. От руското военно министерство обаче отрекоха, че ракетата, която се приземи в Японско море, е междуконтинентална, а по-скоро е със среден обсег.", "date": "2017.07.04", "title": "Русия и Китай настояха Северна Корея да спре ядрените и ракетните изпитания"}
{"url": "https://news.bg/world/nad-100-hil-migranti-pristignali-v-evropa-prez-sredizemno-more-ot-nachaloto-na-2017-ta.html", "text": "Повече от 100 000 мигранти и бежанци са се опитали да достигнат до Европа през Средиземно море от началото на годината. 2 247 души са загинали по време на прехода.Това разкри Международната организация по миграция, цитирана от АФП.Между 1 януари и 3 юли повече от 85 000 мигранти са пристигнали в Италия, близо 9 300 в Гърция, близо 6 500 в Испания и над 270 в Кипър, поясняват от организацията.През същия период на миналата година 231 503 са прекосили Средиземно море, за да достигнат Европа, като границата от 100 000 е премината още през февруари същата година. Но тогава повечето мигранти се насочваха от Турция към Гърция. Март 2016 г. ЕС сключи споразумение с Анкара за спиране на мигрантите.Тази година Италия е поела близо 85% от хората, пресичащи акваторията.В четвъртък Рим ще е домакин на неофициална среща на правосъдните и вътрешни министри на ЕС, които ще дискутират мигрантската криза. Италия настоява други европейски държави да отворят пристанищата си за спасителните кораби, за да поемат част от тежестта.Общо смъртните случи в света през 2017 г. са 3 047 души.", "date": "2017.07.04", "title": "Над 100 хил. мигранти пристигнали в Европа през Средиземно море от началото на 2017-та"}
{"url": "https://news.bg/world/v-astana-zapochna-peti-krag-pregovori-za-prekratyavane-na-voynata-v-siriya.html", "text": "Пети кръг преговори за прекратяване на 6-годишната война в Сирия започна в Казахстан днес. Фокусът е върху план за зони за деескалация в размирната държава, съобщават световните агенции.\"\", каза външният министър на Казахстан Кайрат Абдрахманов, цитиран от националната информационна агенция Казинформ.Абдрахманов добави, че деветима представители от въоръжената опозиция ще водят непреки разговори с делегатите, представляващи сирийското правителство.На преговорите ще участват също тримата гаранти - Русия, Турция и Иран, специалният посланик на ООН за Сирия Стефан де Мистура и делегации от Йордания и САЩ, които ще бъдат наблюдатели.Според външния министър дневният ред включва създаване на зони за деескалация в Сирия. Документът за такива зони беше подписан от държавите гаранти по време на среща в Астана на 4 май.На двудневните срещи ще се проведат двустранни разговори преди в сряда да бъде организирана пленарна сесия с всички участващи страни.", "date": "2017.07.04", "title": "В Астана започна пети кръг преговори за прекратяване на войната в Сирия"}
{"url": "https://news.bg/world/7-000-pileta-blokiraha-magistrala-v-avstriya.html", "text": "Около 7 000 пилета блокираха натоварена магистрала в Австрия, съобщава АФП.Служители от ведомството на извънредните ситуации участват в необичайна операция по събирането на хиляди кокошки.Домашните птици получили своята \"свобода\", след като камион изпуснал товара си на магистрала A1 до Линц в северната част на страната.От полицията поясниха, че клетки с мъртви и ранени животни са разсипани на разстояние 160 метра по пътя, докато хиляди кокошки бягат по магистралата и от двете страни на движението.Инцидентът принуди властите да затворят пътя до столицата Виена по време на сутрешните пикови часове, довело до големи опашки и задръствания. ", "date": "2017.07.04", "title": "7 000 пилета блокираха магистрала в Австрия"}
{"url": "https://news.bg/int-politics/v-germaniya-pritesneni-ot-novi-teroristichni-ataki-otchitat-rekordno-mnogo-radikali.html", "text": "Германските служби, отговарящи за сигурността, предупредиха за заплахата от нови терористични атаки, като броят на крайнодесните и ислямските екстремисти е стигнал рекордно високи нива в страната, съобщава ДПА.Радикални ислямистки групировки представляват \"най-голямото предизвикателство\" за германските специални служби. Това изтъкна Ханс-Георги Маасен, шеф на германското контраразузнаване (BfV), на пресконференция в Берлин.Представяйки годишния доклад на BfV за 2016 г., Маасен посочи, че в Европа от 2015 г. насам е имало 29 атаки на ислямистки екстремисти, като пет от тях са били извършени в Германия.През миналата година броят на ислямистите, готови да извършат насилие, се е покачил на 680 души, което според германският вътрешен министър Томас де Мезиер е най-високото равнище, регистрирано някога в Германия.Най-голям брой от тях са членове на консервативното салафистко движение, допълни вътрешният министър.Маасен също така каза, че както членството в крайдодесни радикални групировки, така и актовете на насилие от страна на техни активисти също са се увеличили.Случаите на насилие от крайнодесни са нараснали от 1408 през 2015 г. до 1600 през миналата година, след като през 2014 г. са били 990, уточняват от германското контраразузнаване в 339-страничния си доклад.\"Трябва да допуснем, че в Германия трябва да се очакват още нападения от отделни лица или терористични групи\", предупреди Маасен.Същевременно онези, които са смятани за крайнолеви екстремисти от BfV, също са се увеличили рязко, като през миналата година са регистрирани рекордните 28 500, като 8500 от тях се смята, че са готови да извършат актове на насилие.В резултат на това властите планират да организират мащабна полицейска операция в Хамбург през тази седмица, за да се гарантира сигурността на срещата на върха на страните от Г-20, като крайнолеви групировки се готвят да вършат \"зулуми\" там.", "date": "2017.07.04", "title": "В Германия притеснени от нови терористични атаки, отчитат рекордно много радикали"}
{"url": "https://news.bg/crime/arestuvaha-oshte-dvama-ot-biyachite-v-asenovgrad.html", "text": "Районна прокуратура - Асеновград привлече като обвиняеми 40-годишния Асен А. и 32-годишният Джавет Ю., за хулиганство с особена дързост и цинизъм.Те sа задържани за срок от 72 часа с постановление на наблюдаващия прокурор. Обвиняемият Асен А. е осъждан, а обвиняемият Джавет Ю. не е осъждан.Установено е, че , обвиняемият Асен А. и обвиняемият Джавет Ю. извършили хулигански действия в района но болницата в града, след възникнал конфликт между две групи. Двамата обвиняеми се държали агресивно, хвърляли камъни, обиждали, отправяли заплахи и носели дървени тояги.Под ръководството на Районна прокуратура - Асеновград продължават активните процесуално-следствени действия, като се издирват и други лица, извършили хулигански действия на 26 юни 2017 г.Припомняме, , цигани нападнаха първо момичета, които тренират кану-каяк в езерото \"40-те извора\", а след това инцидентът прерастна в масово сбиване. По-късно .Събитията предизвикаха бурни реакции в града.  срещу незаконно пребиваващите цигани в града. Вицепремиерът Валери Симеонов също отиде на .В петък, 30 юни, Районният съд в Асеновград реши да . Тогава съдията по делото заяви, че в сблъсъците са участвали още хора, които за момента не са установени. По време на заседанието всичките 9 задържани не са признали вината си.", "date": "2017.07.04", "title": "Арестуваха още двама от биячите в Асеновград"}
{"url": "https://news.bg/world/navodneniya-v-yuzhen-kitay-otneha-zhivota-na-nad-50-dushi.html", "text": "Най-малко 56 души са загинали, а 22-ма са изчезнали при наводнения след проливни дъждове в Южен Китай, обявиха от министерството на гражданските дела на страната, цитирано от ДПА.Най-малко 24 души са загинали в провинция Хунан, където властите се страхуват, че се повтаря катастрофалното наводнение от 1998 г., когато загинаха повече от 4 000 души, информират местни медии.Река Сянцзян, голям приток на река Яндзъ, която пресича провинцията, достигна рекордно високи нива - над тези, регистрирани през 1998 г., отбелязва \"Синхуа\".Наводненията изкорениха дървета, събориха къщи и блокираха пътища в столицата на провинцията Чанша. Войници и доброволци, включително деца, които са лятна ваканция, помагат за разполагането на чували с пясък по крайбрежието на реката.Китайското финансово министерство обяви, че ще отдели 280 милиона долара спешна финансова помощ за пострадалите райони.", "date": "2017.07.04", "title": "Наводнения в Южен Китай отнеха живота на над 50 души"}
{"url": "https://news.bg/society/oplitat-sezonni-rabotnitsi-vse-po-chesto-v-mrezhata.html", "text": "Оплитат сезонни работници все по-често в мрежата. Търсещите работа в чужбина трябва да бъдат предпазливи към обяви, разлепени на улицата, в които фигурира единствено мобилен телефон, малко име и примамливо високо заплащане. Интернет и социалните мрежи все повече се ползват като канали на въвличане, както и контрол над потърпевшите.Един характерен пример за подобна ситуация е добивът на горски плодове в Кралство Швеция. Всички българи, които планират да берат горски плодове в Швеция трябва да знаят, че част от прекупвачите на боровинки (които са и шведи, и българи) извършват нелегитимно изкупуване на боровинки, като изкупните цени са трикратно по-ниски от реалните. Така много хора стават неусетно жертва на измама, а в последствие стават и жертви на трудова експлоатация.Хората често нямат предварително подсигурени условия на живот в регионите, в които се добиват плодовете. Често те пребивават в мизерия, спят на открито и не разполагат с минималното от първа необходимост. В много от случаите посредниците, които набират работници и организират пътуването им в България, предлагат разходите за транспорт и комисионната за намирането на работа да бъдат възстановени от продажбата на горските плодове в Швеция. В случаите, в които реколтата е слаба и работниците не могат да възстановят тези средства, те често пъти биват принуждавани да просят, а документите им за самоличност биват отнети, така че те да бъдат поставени в пълна зависимост.Много от хората, които търсят възможности за сезонна работа извън страната, особено в разгара на пролетта и началото на лятото, както и младите хора, които избират студентските бригади или искат да продължат образоването си в друга страна, рискуват да попаднат на недобронамерени посредници, работодатели или дори познати и приятели, като по този начин се озовават в ситуация на трафик на хора, с цел трудова експлоатация.От началото на 2017 г., в администрацията на Националната комисия за борба с трафика на хора са получени 17 сигнала, касаещи въвличане в трафик с цел трудова експлоатация на български граждани за страни на дестинация - Чехия, Великобритания, Австрия и Холандия.Нелоялните работодатели прескачат регулаторните механизми в страната, които защитават наетите сезонно работници и успяват да убедят хората търсещи работа, че за тях няма рискове. Предложенията на фирмите са на пръв поглед много добри - висока надница, особено спрямо българските условия, осигурена храна и настаняване, 8 часов работен ден и почивни дни. Но на новото работно място хората се оказват принудени да работят и живеят в мизерни условия, без никакво заплащане или минимално спрямо обещаното.В повечето случаи работодателите взимат документите им за самоличност под някакъв претекст и ги задържат при себе си. Следват заплахи че ще обявят пред полицията, че са нелегално пребиваващи и нелегално работещи. Друг начин експлоататорите да задържат работниците е като им дават малка сума от изработеното от тях и им обещават издължаване през следваща седмица или следващия месец. Ситуацията, разбира се, се повтаря и следващата седмица и следващия месец, и така работодателят става \"длъжник\" на работника с хиляди евро и той не може си тръгне без да ги получи.Националната комисия за борба с трафика на хора приканва нашите сънародници, които планират да заминат на работа или обучение в чужбина да бъдат предпазливи и да се информират за съществуващите рискове.За да започнете работа в чужбина, трябва предварително да подпишете договор, който да регламентира условията на работа и времето, за което сте наети. Задължително трябва да получите копие на договора на български език (или език, който разбирате), както и на официалния език за страната на работодателя. Не предоставяйте документите си за самоличност на никого, под никакъв предлог. Преди да заминете, свържете се с някоя от институциите и организациите, които предоставят повече информация относно възможностите за безопасно пътуване и работа в чужбина, за да се информирате, посъветвате или проверите фирмата посредник. Намерете контакти на посолства, институции и организации в съответната страна, с които бихте могли да се свържете, в случай че имате съмнения и притеснения относно работата си. Ако сте в чужбина и сте в беда, незабавно се свържете с българското представителство в страната, в която се намирате. Потърсете помощ от полицията дори да нямате документи. Вие сте жертва на сериозно престъпление и полицията ще Ви окаже помощ.Проучете агенцията, чрез която заминавате, както и фирмата, университета или работодателя, при когото отивате. Това можете да направите със съдействието на Агенцията по заетостта, синдикатите в България или чрез изпълнителна агенция \"Главна инспекция по труда\". Можете да намерите списък с лицензираните трудови посредници .Предварително се информирайте за законодателството, режимът на пребиваване и работа за български граждани в страната, в която заминавате. Можете да получите повече информация относно трудовата миграция от Службите по трудовите и социалните въпроси (СТСВ) на  в европейските страни с най-големи български общности.", "date": "2017.07.04", "title": "Оплитат сезонни работници все по-често в мрежата"}
{"url": "https://news.bg/int-politics/tramp-i-putin-se-sreshtat-za-parvi-pat-na-7-yuli-v-hamburg.html", "text": "Първата лична среща между президентите на САЩ и Русия Доналд Тръмп и Владимир Путин беше договорена и ще се състои на 7 юли \"в кулоарите\" на срещата на върха на страните от Г-20 в германския град Хамбург.Това съобщи съветникът на Путин Юрий Ушаков, цитиран от руските медии.\"Договорено, на 7-ми (юли)\", разкри Ушаков пред журналисти.Срещата на върха на Г-20 ще се проведе в Хамбург на 7-8 юли (петък и събота). По-рано от Кремъл и Белия дом потвърдиха провеждането на първата среща на двамата държавни глави \"в кулоарите\" на срещата на върха.Медиите вече спекулират относно дневния ред, който ще обсъдят лидерите на двете страни. Сред възможните теми се спрягат положението в Сирия и Украйна.", "date": "2017.07.04", "title": "Тръмп и Путин се срещат за първи път на 7 юли в Хамбург"}
