{"url": "https://news.bg/crime/eto-novite-chlenove-na-vss-ot-sadiite.html", "text": "Председателят на Избирателната комисия на Общото събрание на съдиите Светла Димитрова обяви, че при проведеното днес повторно гласуване за членове на ВСС от състава на Съдийската колегия са избрани: Красимир Шекерджиев, Атанаска Дишева, Олга Керелска, Боряна Димитрова и Севдалин Мавров.В събота беше избран първият член на ВСС от съдийската колегия - Цветинка Пашкунова, съдия от ВКС, която получи 988 гласа от вота на колегите си.Светла Димитрова съобщи, че са гласували 1922 от имащите право на глас 2238 съдии.Общият брой на подадените действителни гласове е 1912 броя. Няма недействителни бюлетини при електронното дистанционно гласуване.Недействителните хартиени бюлетини са 10.С хартиена бюлетина са гласували 467-ма души, а чрез системата за електронно дистанционно гласуване 1455-ма съдии.От действителните бюлетини подадени в избирателните секции гласовете са разпределени, както следва:При посочените резултати няма кандидат събрал повече от половината действителни гласове, поради което и на основание чл. 29л, ал. 4, изречение второ от ЗСВ за избрани се считат събралите най-много гласове.На основание чл. 29л, ал. 6 от ЗСВ при равен брой гласове избраният кандидат се определя от избирателната комисия чрез жребий, проведен в присъствието на заинтересованите кандидати.Решение на Избирателната комисия и протоколи на Избирателна секция №1 и Избирателна секция №2 от проведения днес избор за членове.Съгласно чл. 29н, ал. 4 от ЗСВ решението на Избирателната комисия подлежи на обжалване в седемдневен срок от обявяването му чрез Прокурорската колегия на ВСС пред състав, състоящ се от трима съдии от ВКС и двама съдии от ВАС.", "date": "2017.06.18", "title": "Ето новите членове на ВСС от съдиите"}
{"url": "https://news.bg/world/desetki-postradali-po-vreme-na-polet-ot-parizh-do-kitay-zaradi-turbulentsiya.html", "text": "Най-малко 26 души са пострадали по време на полет на Китайските източни авиолинии от Париж в неделя заради силна турбуленция, съобщава държавната медия на Китай \"Синхуа\", цитирана от Би Би Си.Четирима души са в тежко състояние. Турбуленцията се случила по време на полет до град Кунмин, провинция Юнан.Китайската агенция пояснява, че има пасажери със счупвания и рани по главата.По-късно от компанията поясниха, че пътниците е трябвало да бъдат със затегнати колани, докато самолетът се спускал.\"\", каза един от пътниците пред базирания в Хонконг вестник South China Morning Post.\"Синхуа\" допълва, че има много пострадали хора и много от тях не са използвали коланите. Турбуленцията е продължила около 10 минути.По време на турбуленцията пострадалите пътници се ударили в стелажите за багаж, някои стелажи дори са се счупили от ударите, а също така са изпадали и чанти с багаж върху пасажерите.Самолетът Airbus A330 е излетял от \"Шарл дьо Гол\" в Париж и безопасно е кацнал в Кунмин.Само преди седмица самолет на същата компания с полет до Шанхай беше принуден да се върне в Сидни заради техническа неизправност - дупка в единия от двигателите. Пилотът съобщил за проблеми с двигателя около час след излитането. Пътници заявили пред медии, че усетили нещо да гори в самолета.", "date": "2017.06.18", "title": "Десетки пострадали по време на полет от Париж до Китай заради турбуленция"}
{"url": "https://news.bg/world/velikobritaniya-napuska-edinniya-pazar-i-mitnicheskiya-sayuz-na-es.html", "text": "Британският министър на финансите Филип Хамънд потвърди, че Обединеното кралство ще напусне единния пазар и митническия съюз на ЕС, когато завършат преговорите за Брекзит, пише \"Файненшъл таймс\".Докато Великобритания се подготвя да започне официални преговори с ЕС в Брюксел в понеделник, Хамънд заяви ясно, че иска Великобритания да настоява за значителен преходен период, за да се позволи на британския бизнес да се адаптира след напускането на единния пазар и митническия съюз след Брекзит през 2019 г.Но по време на първата си медийна изява от парламентарните избори на 8 юни Хамънд подчерта, че няма да има оттегляне от обявените от Тереза Мей по време на реч през януари и в писмото й за задействане на член 50 от Лисабонския договор принципи за предстоящите преговори с ЕС.\"\", каза министърът пред Би Би Си.По думите му Брекзит означава, че Лондон определено ще напусне единния пазар. Но той подчерта, че Обединеното кралство трябва да избегне \"падане от скалата\", когато настъпи моментът.", "date": "2017.06.18", "title": "Великобритания напуска единния пазар и митническия съюз на ЕС"}
{"url": "https://news.bg/regions/novite-kanali-v-asparuhovo-nyama-da-pomognat-pri-navodnenie-alarmirat-mestnite.html", "text": "Жителите на варненския кв. \"Аспарухово\" алармират, че новоизградените канали няма да помогнат при наводнение.Вчера министърът на регионалното развитие Николай Нанков и представители на общината направиха оглед на охранителните канали, изградени на мястото на деретата-убийци.Въпреки това три години след трагичните наводнения, жителите на квартала не се чувстват защитени, става ясно от репортаж на БиТиВи.\"Тези съоръжения са изключително тесни, това са излишно похарчени пари\", смята Албена Маринова, жител на квартала. По думите ѝ, водата да се отича в тези канали е като от туба да пълниш шишенце за парфюм.\"Самите канали на места са вдигнати и се получава обратен наклон към къщите\", допълва още тя.По думите ѝ, изграждането на въпросните канали е нарушило и достъпа до квартала, тъй като по този начин са изчезнали много от паркоместата.\"В момента всички коли паркират на улицата и ако трябва линейка или пожарна да стигнат до квартала... просто не знам\", предупреди Маринова.Според друг жител на \"Аспарухово\" след ремонтите една улица е останала неасфалтирана, като при всеки дъжд там се получават кални локви и достъпът до къщите е недостъпен. \"Пльоснаха парадно една детска площадка, издокараха входа на квартала около парка, тук - забравено\", ядосват се жители.Хората от квартала не са съгласни и със заключенията от експертизата, че природен феномен е причината за смъртоносното наводнение през 2014 година.Зам.-кметът на града Христо Иванов определи тези твърдения като оставящи \"неприятно усещане и насаждащи страх в живущите в квартала\". По думите му, проектът за защита на квартала от повторно смъртоносно наводнение е изпълнен, а всички довършителни работи, като асфалтиране на улиците, тепърва предстоят.", "date": "2017.06.18", "title": "Новите канали в \"Аспарухово\" няма да помогнат при наводнение, алармират местните"}
{"url": "https://news.bg/world/parvi-zaginal-bikoborets-vav-frantsiya-ot-edin-vek.html", "text": "Испански бикоборец загина, след като беше прободен от бик по време на фестивал в Югозападна Франция, съобщава Би Би Си.36-годишният Иван Фандино загина по време на корида. Той е бил намушкан в белия дроб и е починал на път за болницата от сърдечен удар, уточняват френски медии.Фандино, който е участвал във фестивала Роденият в Баската автономна област матадор е участвал в състезание по-рано през деня преди да бъде смъртоносно ранен.През миналия юли 29-годишният бикоборец Виктор Барио стана първият матадор, загинал в Испания по време на корида за последните 30 години.Според френския вестник Sud-Ouest последният смъртен случай във Франция е през 1921 година, когато Исидоро Мари Фернандо умира на корида в Безие.Преди това Фандино е бил раняван най-малко два пъти.Бикоборството във Франция беше обявено за законно през 2012 г., след като Конституционният съвет отхвърли искане на защитници на животните практиката да бъде забранена.Повече от 1000 бика са убивани ежегодно във Франция по време на кориди, според АФП.Въпреки че бикоборството произхожда от съседна Испания, пуска корени и във Франция преди повече от 150 г. Боевете - известни като кориди в Испания, са особено популярни в района на Ним и Арл.", "date": "2017.06.18", "title": "Първи загинал бикоборец във Франция от един век"}
{"url": "https://news.bg/world/tramp-ne-e-razsledvan-za-vazprepyatstvane-na-pravosadieto.html", "text": "Член на правния екип на президента на САЩ Доналд Тръмп отрече твърденията на американския лидер, че е разследван за възпрепятстване на правосъдието, пише \"Гардиън\".Джей Секулов от Американския център за законност и правосъдие заяви пред CBS, че \"фактът по въпроса е, че президентът не е бил и в момента не е разследван\".Коментарът на Секулов е в директно противоречие със съобщение на Тръмп в \"Туитър\" от тази седмица.\"\", написа американският лидер, имайки предвид заместника на главния прокурор Род Розенщайн.Според Секулов Тръмп е реагирал на публикуваната от \"Вашингтон пост\" информация, че специалният прокурор Робърт Мълър, разследващ връзки между съветници на Тръмп и Русия, е поискал да разпита представители на разузнаването, за да установи дали Тръмп се е опитал да възпрепятства разследването на ФБР.", "date": "2017.06.18", "title": "Тръмп не е разследван за възпрепятстване на правосъдието"}
{"url": "https://news.bg/bulgaria/opashki-ot-avtomobili-na-makaza.html", "text": "Увеличен е трафикът на автомобили от Гърция към България през ГКПП-Маказа, съобщиха от пресцентъра на МВР.По данни на ГДГП на влизане в страната през ГКПП-Маказа се е образувала колона от чакащи автомобили от около километър и половина.Граничните полицаи съветват пътуващите от Гърция да се възползват от останалите близки контролно-пропускателни пунктове - Орменион -Кап.Петко войвода, Кипринос -Ивайловград и Термес - Златоград.", "date": "2017.06.18", "title": "Опашки от автомобили на Маказа"}
{"url": "https://news.bg/bulgaria/vazstanoviha-ednoposochnoto-dvizhenie-po-bul-vasil-levski-v-stolitsata.html", "text": "Еднопосочното движение по бул. \"Васил Левски\" в София в участъка от бул. \"Патриарх Евтимий\" до Петте кьошета, включително тунела на НДК, е пуснато, съобщава БНР.Изграждането на двете метростанции по бул. \"Патриарх Евтимий\" продължава под земята. Две от лентите и единият от тротоарите на булеварда в участъците на станциите ще останат затворени.Третият метродиаметър ще бъде пуснат в експлоатация през есента на 2019 г.", "date": "2017.06.18", "title": "Възстановиха еднопосочното движение по бул. „Васил Левски” в столицата"}
{"url": "https://news.bg/world/lovat-na-veshtitsi-ne-mozhe-da-spre-da-napravim-amerika-otnovo-velika-ubeden-tramp.html", "text": "Прокарването на дневния ред \"Да направим Америка отново велика\" върви много добре, въпреки че е отвличано вниманието с \"лова на вещици\". Това написа в \"Туитър\" американският президент Доналд Тръмп.\"\", добави той.Накрая Тръмп завършва поредицата от съобщения, че \"ново социологическо проучване на Rasmussen, едно от най-точните на изборите през 2016 г., излезе с одобрителен рейтинг 50% за Тръмп\".", "date": "2017.06.18", "title": "„Ловът на вещици” не може да спре „Да направим Америка отново велика”, убеден Тръмп"}
{"url": "https://news.bg/world/iran-i-kitay-sas-savmestni-voenni-ucheniya-v-persiyskiya-zaliv.html", "text": "Иран и Китай започнаха съвместни военноморски учения в Персийския залив, съобщават от IRNA, цитирана от Ройтерс.Военните учения идват на фона на растящото напрежение между въоръжените сили на Иран и САЩ в региона и вероятно допълнително ще обезпокоят Вашингтон.През последните месеци ВМС на САЩ обвиниха иранските ВМС, че изпращат бързо движещи се плавателни съдове, за да тормозят американските кораби в района на Ормузкия проток.Ирански разрушител и два китайски разрушителя са сред корабите, които ще вземат участие в игрите, провеждащи се в източната част на Ормузкия проток и в Оманско море, според IRNA. Около 700 ирански моряци участват в игрите.За първи път през 2014 г. два китайски бойни кораба акостираха на иранското пристанище Бандар Абас за съвместни учения в Персийския залив.", "date": "2017.06.18", "title": "Иран и Китай със съвместни военни учения в Персийския залив"}
{"url": "https://news.bg/world/parlamentat-na-velikobritaniya-sas-spetsialna-dvugodishna-sesiya-za-brekzit.html", "text": "Британското правителство обяви, че планира да удължи парламентарната сесия с две години от обикновено една година, за да отдели повече време за прокарване на законодателството за Брекзит, съобщават ДПА и АП.Председателят на Камарата на общините Андреа Лийдсъм обяви решението късно вчера.Лийдсъм поясни, че законодателният орган ще се нуждае от повече време за изменение на законодателството, включително и за прокарването на \"Големия закон за анулиране\", който е свързан с превръщането на съществуващото европейско законодателство в британско.Преговорите с Брюксел за Брекзит се очаква да започнат в понеделник.", "date": "2017.06.18", "title": "Парламентът на Великобритания със специална двугодишна сесия за Брекзит"}
{"url": "https://news.bg/bulgaria/angelkova-dovolna-ot-poddrazhkata-na-plazhovete-v-burgas.html", "text": "Новият наемател на морски плаж \"Бургас-север\" е осигурил всички задължителните дейности - почистване, спасителни постове, медицинско обслужване.В това се увери лично министърът на туризма Николина Ангелкова.Плажът се почиства машинно и ръчно, видя още министърът.По отношение на водоспасителната дейност стана ясно, че спасителите ще бъдат с 9 човека повече от задължителния брой. Като добра практика министър Ангелкова посочи, че има изградени специализирани санитарни възли за хора с увреждания. Предстои да бъде обособен и детски кът.Министърът припомни, че благодарение на допълнително водени разговори и договорености със стопанина на морския плаж, посетителите ще заплащат по 3.00 лв. за чадър и 3.00 лв. за шезлонг, а не първоначално заложените по 7.00 лв.\"Бургас-север\" е предаден на новия наемател едва на 8 юни поради забавяния в процедурата за отдаване под наем на морския плаж.\"Морски плаж Бургас-централен\" се поддържа в изрядно състояние\", отбеляза министърът на туризма при инспекцията на този плаж.По думите й новият наемател изпълнява стриктно договорните си задължения и има осигурени необходим брой спасителни постове, спасители, медицинско обслужване, а почистването на плажа се извършва регулярно.По време на проверката на \"Бургас-централен\" министърът на туризма Николина Ангелкова се срещна с 19-годишната Жени Райкова, която работи като спасител там. Само преди няколко дни младото момиче спаси от удавяне 14-годишен, след края на работния си ден.\"\", й каза Николина Ангелкова. Двете разговаряха за това, че посетителите на плажа трябва да бъдат внимателни и да спазват инструкциите на спасителите.", "date": "2017.06.18", "title": "Ангелкова доволна от поддръжката на плажовете в Бургас"}
{"url": "https://news.bg/bulgaria/tsacheva-useshtala-konflikta-tsatsarov-lozan-panov-na-zasedaniyata-na-vss.html", "text": "Има много честни магистрати. Това заяви министърът на правосъдието Цецка Цачева в Комбина по Нова тв.По думите й има много производства, завършили справедливо. Не трябва да има търпимост към накърненото чувство за справедливост, по думите на Цачева.За исканата й оставка от топ юристи, министърът подчерта, че уважава мнението им. Съдебната реформа не бива да се свежда само до процедури, категорична бе Цецка Цачева. Оставка можела да подаде само пред премиера.Не бива да се занимаваме с междуличностни отношения, подчерта тя.За конфликта Цацаров-Лозан Панов министърът подчерта, че се чувства неудобно на заседанията на ВСС.Напрежението се усеща, сподели Цецка Цачева.  Тя не отговори трябва ли прокуратурата да излезе от съдебната власт.Това е въпрос, по който няма пречка да има дебат, лаконична бе Цачева.За изборните правила правосъдният министър каза, че наистина там имало доза политика. Тя е разочарована, че мажоритарният вот не е минал в зала.", "date": "2017.06.18", "title": "Цачева усещала конфликта Цацаров-Лозан Панов на заседанията на ВСС"}
{"url": "https://news.bg/world/dvama-ubiti-v-mali.html", "text": "Най-малко двама души са загинали при нападение на курорт в Мали. Това потвърди пред Ройтерс говорителят на вътрешното министерство Баба Сисе.Други 30-тина са ранени.Той уточни, че загиналите са граждани на Франция и Габон. Националността на третия убит в момента се уточнява.Силите на реда са на място. Курортът е блокиран. В момента се провежда операция. Ситуацията е под контрол, разкри Баба Сисе.Малийски командоси освободиха двайсетина заложници, задържани от джихадистите.Както съобщихме, туристически курорт в Мали е нападнат. Атаката е станала край столицата Бамако, съобщава АП.Курортът е популярна дестинация за западни туристи. Към лагера са се отправили войници от малийската армия от френските антиджихадистки сили \"Бархан\".Според цитиран от Ройтерс говорител на малийското министерство по сигурността става въпрос за курорта Дугуракоро източно от Бамако.", "date": "2017.06.18", "title": "Двама убити в Мали"}
{"url": "https://news.bg/bulgaria/85-79-glasuvaha-na-vtoriya-tur-za-izbor-na-chlenove-na-vss-ot-kvotata-na-sadiite.html", "text": "85,79% от съдиите дадоха вот на повторното гласуване за избор на членове на ВСС, съобщиха от съдебния съвет.Точно в 18.00 часа Мая Маркова - председател на Общото събрание на съдиите за избор на членове на ВСС и заместник-председател на Апелативен съд - Велико Търново, обяви края на втория ден за гласуване.Регистрираната активност при повторното гласуване за избор на членове на ВСС от квотата на съдиите достигна 85,79 % или 1952 от 2238 души. Електронно гласуваха 86,87% или 1455 души, а с бюлетини 82,59 на сто или 465 души.В края на изборния ден своят вот дадоха кандидатите за членове на ВСС Атанаска Дишева - съдия във Върховен административен съд, Николай Гунчев - съдия във Върховен административен съд и Роман Николов - съдия в Районен съд - Брезник.В деня за повторно гласуване присъстваха и застъпници на кандидата за член на ВСС за Съдийската колегия Мирослав Йорданов, както и наблюдател от фондация Институт \"Отворено общество\".В първия тур гласуваха 1952 от имащите право на глас 2238 съдии. Само Цветинка Пашкунова беше избрана за член на ВСС. Съдията във Върховния касационен съд получи 988 гласа, което е повече от половината от действителните гласове.Днес съдиите избираха измежду 26-ма кандидати в изборната процедура:Атанаска Младенова Дишева - съдия във Върховен административен съд, Боряна Ангелова Димитрова - председател на Окръжен съд - Бургас, Вера Цветкова Кънева - съдия в Апелативен съд - София, Владимир Григоров Вълков - съдия в Софийски районен съд, Георги Йовчев Георгиев - съдия в Апелативен съд - Варна, Емил Иванов Дечев - съдия в Софийски градски съд, Ерна Жак Якова - Павлова - председател на Районен съд - Варна, Илияна Тодорова Балтова - съдия в Апелативен съд - Бургас, Калин Кирилов Баталски - съдия в Окръжен съд - Кюстендил, Красимир Петков Шекерджиев - съдия във Върховен касационен съд, Красимира Неофитова Милачкова - съдия в Административен съд - София-град, Красимира Пенева Костова - съдия в Апелативен специализиран наказателен съд, Любомир Симеонов Нинов - съдия в Районен съд - Варна, Методи Орлинов Лалов - съдия в Софийски районен съд, Мирослав Архангелов Йорданов - съдия в Районен съд - Русе, Мирослав Милчев Начев - председател на Окръжен съд - Кюстендил, Николай Гунчев Гунчев - съдия във Върховен административен съд, Олга Зафирова Керелска - съдия във Върховен касационен съд, Пламен Христов Дацов - съдия в Апелативен съд - София, Райна Петрова Мартинова - съдия в Софийски районен съд, Роман Тодоров Николов - съдия в Районен съд - Брезник, Светлозар Георгиев Рачев - съдия в Административен съд - Габрово, Севдалин Иванов Мавров - съдия във Върховен касационен съд, Станислав Петров Георгиев - заместник-председател на Апелативен съд - Пловдив, Татяна Борисова Жилова - съдия в Административен съд - София-град и Янко Манолев Янев - председател на Апелативен съд - Велико Търново.Ако при повторното гласуване не е избран съответният брой членове с необходимото мнозинство, за избрани се смятат онези от тях, които са получили най-много гласове.", "date": "2017.06.18", "title": "85,79% гласуваха на втория тур за избор на членове на ВСС от квотата на съдиите"}
{"url": "https://news.bg/world/tereza-mey-ima-10-dni-da-spasi-kresloto-si.html", "text": "Британският премиер Тереза Мей има 10 дни да спаси креслото си. Това пише британското издание \"Сънди таймс\", цитирано от ДПА.Мей е изправена пред проблеми в собствената си Консервативна партия.Вестникът отбелязва, че повече от 10 депутати от партията могат да поискат вот на недоверие, след като партията загуби мнозинството си на предсрочните парламентарни избори на 8 юни.Информацията е изнесена ден преди официалното начало на преговорите между Лондон и Брюксел за Брекзит.Изданието допълва, че ако Мей не е успее да убеди парламента да одобри законодателния й дневен ред за следващите две години на ключов вот на 28 юни, тя може да се изправи пред вот на недоверие.Обаче Грег Хендс от партията отрече информацията, заявявайки пред Скай нюз, че консерваторите са \"единни\" в подкрепата си за Мей.По-рано днес финансовият министър Филип Хамънд обяви, че Великобритания ще напусне единния пазар и митническия съюз на ЕС.", "date": "2017.06.18", "title": "Тереза Мей има 10 дни да спаси креслото си"}
{"url": "https://news.bg/world/v-portugaliya-obyaviha-tridneven-natsionalen-traur.html", "text": "Португалия обяви тридневен национален траур. Той е в памет на жертвите на горските пожари и ще продължи до вторник, съобщи АП.По последни данни най-малко 62 души са загинали, а други над 50 са ранени, част от тях са пожарникари, които са се борили с тези най-смъртоносни в най-новата история на Португалия пожари.360 войници са изпратени в помощ на 700-те огнеборци, предаде Асошиейтед прес.Гасенето на пламъците е затруднявано от горещото време в страната и силния вятър. Според полицията пожарът вероятно е причинен от мълния.", "date": "2017.06.18", "title": "В Португалия обявиха тридневен национален траур"}
{"url": "https://news.bg/crime/dvama-polski-turisti-prebiha-bezprichinno-mladezh-v-grad-tsar-kaloyan.html", "text": "Пореден случай на безпричинна агресия. Този път от двама полски туристи, нанесли побой на младеж на бензиностанция в град Цар Калоян. Прокуратурата ще иска най-тежката мярка задържане под стража за извършителите, съобщи БНТ. Ето още от говорителя на главния прокурор Румяна Арнаудова.Днес около 12 часа на бензиностанция в град Цар Калоян е възникнал инцидент, при който двама полски туристи и двамата на около по 20 години са нанесли безпричинен побой над момче, което е зареждало бензин. Като двете лица от полски произход са се придвижвали с автобус, който всъщност е спрял на тази бензиностанция в Цар Калоян да зареди, разкри Румяна Арнаудова.В резултат на множеството удари с ръка и крака по главата и тялото на момчето, той е получил фрактура на носа и множество леки телесни повреди по тялото и главата. Районната прокуратура в Разград е започнала незабавно досъдебно производство. Двете лица са задържани. Повдигнати са им обвинения за хулиганство, съпроводено с изключителна дързост и цинизъм и за причиняване на телесна повреда по хулигански подбуди. Ще бъдат задържани за 72 часа и ще поискаме най-тежката мярка за неотклонение задържане под стража в следващите дни, уточни говорителят на главния прокурор.", "date": "2017.06.18", "title": "Двама полски туристи пребиха безпричинно младеж в град Цар Калоян"}
{"url": "https://news.bg/bulgaria/referendumat-za-bedechka-se-provali.html", "text": " Ниската избирателна активност обрече на неуспех референдума в Стара Загора. След допитване до жителите на града, общината трябва да реши дали местността \"Бедечка\" да бъде застроена или да се превърне в парк.Гласували са общо 22 082 души или избирателната активност е била 15,42 %.В Община Стара Загора започна приемането на изборните книжа, създадена е организация за бързата им обработка, съобщи секретарят Делян Иванов.Общинската избирателна комисия в Стара Загора ще обяви резултатите от вота утре сутринта.Въпреки това кметът на Стара Загора Живко Тодоров каза, че решение за \"Бедечка\" ще има. То ще бъде взето след референдума според това кои отговори са повече - тези с \"да\" или с \"не\", защото това щяло да покаже какво искат старозагорци.Кметът на града обещава да събере страните в спорния казус веднага след допитването и да предложи на собствениците решение.\"Да бъдат обезщетявани със замени също, това е възможно да се случи, но нека да видим резултатите и ще говорим от утре какво решение да вземем\", каза кметът Живко Тодоров.За референдума от общината ще платят близо 200 000 лв.. Кметът съобщи, че още във вторник започват разговори със защитниците на \"Бедечка\" и със собствениците на земята.В 20.00 ч. приключи гласуването на местния референдум в Стара Загора, който цели да установи подкрепата на гражданите за бъдещето на Бедечка - дали местността да бъде застроена или превърната в парк.За сравнение, на предишния местен референдум за полигона Змейово, проведен в Стара Загора през 2013 г., гласуваха 29 784 души или 19,93 %.Общият брой на имащите право на глас граждани е 143 172. За да бъде валиден референдумът трябваше да са гласували 40 на сто от тях, а за да бъде с резултат \"да\" или \"не\", трябва повече от половината от тях да са в подкрепа на някоя от опциите.", "date": "2017.06.18", "title": "Референдумът за Бедечка се провали"}
{"url": "https://news.bg/world/absolyutno-mnozinstvo-za-makron.html", "text": "Абсолютно мнозинство от 300 депутати от общо 577 мандата ще има партията на френския президент Франсоа Макрон \"Република, напред!\" след втория тур на парламентарните избори във Франция.При почти 100-процентово преброяване на бюлетините и разпределени 566 места в парламента, \"Република, напред!\" заедно със съюзниците си от MoDem, които печелят 41 депутатски мандата, образуват убедително парламентарно мнозинство. Партията на Макрон беше сформирана преди малко повече от година, като половината от нейните кандидати имат малък или никакъв политически опит. Резултатът от изборите е голям удар за всички основни партии и дава на 39-годишния президент силен мандат в парламента да продължи своите проевропейски и в полза на бизнеса планове за реформи. Вторият тур на парламентарните избори беше белязан от рекордно ниска избирателна активност от 42 процента, което е рязък спад в сравнение с предишните избори преди 5 години.  Дясната партия \"Републиканците\" ще има 113 депутати, като в досегашния парламент имаха 200 места.Социалистите, които управляваха през последните 5 години, ще имат 29 депутати - най-ниският им резултат в историята.Крайната десница в лицето на \"Националния фронт\" печели 8 депутатски места, като водачът ѝ Марин льо Пен за първи път става депутат във френския парламент.Ляворадикалната партия \"Непокорна Франция\" на Жан-Люк Меланшон получава 17 депутати. ", "date": "2017.06.18", "title": "Абсолютно мнозинство за Макрон"}
{"url": "https://news.bg/world/pozhar-gorya-v-ribarsko-selishte-kray-varna.html", "text": "Голям пожар горя в рибарското селище \"Френклиман\" в курорта \"Златни пясъци\", съобщава БНТ. Огнената стихия е унищожила напълно три бараки и домашно имущество за близо 40 000 лева.При пожара са избухнали и три газови бутилки, които се намирали в бунгалата. Истински късмет е, че няма пострадали хора. Рибарите вече не спят спокойно и се страхуват за живота си.Пожарите в селището вече са рецидив, тъй като за последните 5 месеца за трети път пламъци изпепеляват постройките. Повече от 50 рибари са принудени да напуснат селището, тъй като част от крайморската зона между Златни пясъци и Кранево попада в инвеститорски план за укрепване и застрояване.Селището се намира и в свлачищна зона, за която има забрана за леене на бетон.Потърпевшите рибари са 56 души. Те са сигнализирали държавните институции за проблема и очакват отговор за съдбата на рибарското селище и за бъдещето на поминъка си. Готови са да се борят до последно и да бранят селището, което са изградили преди 36 години.Коста Алексиев е един от потърпевшите от поредния пожар. Той е претърпял големи щети за хиляди левове. В пламъците са изгорели оборудване за лодката, въдици, мрежи и черно-бяла техника. От варненската полиция съобщиха, че причината за инцидента се изяснява. Рибарите обаче имат съмнения за умишлен палеж.", "date": "2017.06.18", "title": "Пожар горя в рибарско селище край Варна"}
{"url": "https://news.bg/education/nad-1000-kandidat-studenti-na-izpita-po-matematika-v-su.html", "text": "С изпит по математика II продължава втората кандидатстудентска сесия на Софийския университет (СУ) \"Св. Климент Охридски\" за учебната 2017/2018 г.Изпитът започна в 9 часа в зала 272 в Ректората на СУ. Антон Гегов от Хасково изтегли тема № 1, по която ще работят кандидатите.Кандидат-студентите, подали заявления за явяване на изпита, са 1 001.Заместник-ректорът на СУ проф. Ренета Божанкова приветства кандидатите от името на ректора проф. дфн Анастас Герджиков и отбеляза, че всеки изпит е изпитание на знанията и на волята за победа. Тя пожела на кандидатите да изпитат удоволствието от победата и техният избор да ги отведе там, където са избрали, а наесен Софийският университет да бъде техният университет.Деканът на Факултета по математика и информатика доц. Първан Първанов също поздрави кандидат-студентите и им пожела успешна работа. Разковничето на успеха е човек да си поставя достатъчно високи цели, които да бъдат съобразени със способностите му, отбеляза той и изрази убеждението си, че кандидатите са направили избор да вдигнат максимално високо летвата и ще получат такъв резултат, който да е достатъчен, за да се реализират в най-желаната от тях специалност.Председател на изпитната комисия е доц. Веселин Гушев от Факултета по математика и информатика на Софийския университет.С успешно издържан изпит по математика II кандидат-студентите могат да учат в следните специалности на Софийския университет: Философия; Социология; Политология; Публична администрация; Библиотечно-информационни науки; Математика; Информатика; Приложна математика; Математика и информатика; Компютърни науки; Софтуерно инженерство; Информационни системи; Статистика; Физика; Инженерна физика; Ядрена техника и ядрена енергетика; Физика и математика; Астрофизика, метеорология и геофизика; Физика и информатика; Медицинска физика; Комуникации и физична електроника; Квантова и космическа теоретична физика; Фотоника и лазерна физика; Оптометрия; Физика на ядрото и елементарните частици (на английски език); Химия; Химия и информатика; Компютърна химия; Инженерна химия и съвременни материали; Геология; Икономика и финанси; Стопанско управление.В 9.00 часа във Факултета по начална и предучилищна педагогика започна и конкурсният изпит за новата специалност \"Музикални медийни технологии и тонрежисура\".Кандидат-студентите, които са подали заявления за явяване на изпита днес, са 26.Изпитът се провежда под формата на събеседване, на което кандидат-студентите представят портфолио с медийни реализации - аранжименти, звукозаписни проекти, рекламни клипове, ремикси и други. По време на събеседването се дискутира начинът на изработка, концепцията и изпълнението.", "date": "2017.06.18", "title": "Над 1000 кандидат-студенти на изпита по математика в СУ"}
{"url": "https://news.bg/politics/alarmirat-za-kupuvane-na-tsiganski-glasove-na-referenduma-v-stara-zagora.html", "text": "Група цигани са събрани в центъра на старозагорското село Калояновец. Вероятно става дума за опит за купуване на гласове на днешния референдум в Стара Загора, твърдят от неправителствената организация \"Запазете Бедечка\".\"Насипни хвърчащи бюлетини, без номер и печат. Това е най-големият потенциален проблем в старозагорския референдум. За разлика от изборите, сега бюлетините не са в кочан, нито има инструкция как да се сгънат. Бюлетините са твърде големи за плика\", разясняват от \"Запазете Бедечка\".Междувременно защитниците на парк \"Бедечка\" са внесли сигнал в Общинската избирателна комисия (ОИК). В него е алармирано и за липсата на избирателни списъци.Те предупреждават също така, че няма инструкция дали пликовете да се запечатат, или не. Така при броенето и евентуално изпадане на пликове, може да даде повод на комисии да се опитват да броят валидни гласове за невалидни.Също не на всички секции имало образец на бюлетина и телефон за сигнали (секции 5 и 54). В комисиите масово оставали по трима или дори двама членове на комисии.Сигналите идвали на специализираната онлайн платформа, която бранителите на Бедечка пуснаха преди дни. Наблюдатели, обучени от \"Прозрачност без граници\" обикаляли целия град.Нови два сигнала до ОИК изпращат \"Запазете Бедечка\".В село Памукчии на вратата на секция е залепен заблуждаващ и анонимен агитационен материал, който призовава за гласуване с НЕ. В същото време в село Остра могила не достигат пликове, а бюлетините са повече от заявените.По-рано през деня беше пуснат още един сигнал - защото бюлетините в референдума са без номера и печати и са на практика насипни. Печат не се прилага дори и за протоколи.Активността засега е в рамките на очакваната - движи се около активността на референдума за обгазяването на града преди няколко години.", "date": "2017.06.18", "title": "Алармират за купуване на цигански гласове на референдума в Стара Загора"}
{"url": "https://news.bg/crime/shofyor-zagina-vryazvayki-se-v-zadnitsata-na-tir.html", "text": "Tежка катастрофа взе жертва на пътя Е-79 между Враца и Мездра, в близост до село Руска бяла, съобщава БиТиВи. Снощи към 20 часа в платното за София са се движили ТИР, а след него лек автомобил на фирма за дограма.По неизвестни засега причини лекият автомобил буквално се врязал в задната част на ТИР-а.Шофьорът на ТИР-а не е разбрал веднага за катастрофата и е влачил колата около 200 метра, преди да спре.На място e загинал водачът на лекия автомобил. Двамата му по-млади спътници са ранени.Версиите за фаталния удар са няколко - или лекият автомобил се е движил с много висока скорост, или камионът рязко е намалил скоростта преди сблъсъка.Пробата за алкохол на водача на ТИР-а е била отрицателна.", "date": "2017.06.18", "title": "Шофьор загина, врязвайки се в задницата на ТИР"}
{"url": "https://news.bg/disasters/nay-malko-62-zaginali-pri-gorski-pozhari-v-portugaliya.html", "text": "Най-малко 62 души са загинали при горски пожар в района на португалските градове Лейрия и Коимбра в централните части на страната. Повечето от тях са загинали, докато са се намирали в колите си, съобщава \"Франс прес\".Пострадали са около 60 души. Това е най-смъртоносният пожар в историята на Португалия. Според полицията стихията е предизвикана от светкавица. \"Изправени сме пред ужасна трагедия. За момента е потвърдена смъртта на 24 души, но е възможно да има още загинали\", отбеляза португалският премиер Антониу Коща.Огнената стихия заплашва няколко селища в района. Не е ясно как е започнал пожарът, който е избухнал вчера следобед.Близо 600 пожарникари и 160 пожарни коли са се борили със стихията през нощта. Огънят се е разпространил много бързо и по необясним начин.Температурите в много райони на Португалия надхвърлят 40 градуса.Португалия обяви тридневен траур.", "date": "2017.06.18", "title": "Най-малко 62 загинали при горски пожари в Португалия"}
{"url": "https://news.bg/politics/nastoyashtiyat-kabinet-na-borisov-e-nay-slabiyat-ot-trite-mu-ubeden-radan-kanev.html", "text": "Сегашното правителство на Бойко Борисов е най-слабото от трите, които е оглавявал. Това коментира заместник-председателят на ДСБ Радан Кънев пред БиТиВи.Той призна умението на Борисов да печели избори, но изтъкна \"неумението му да превръща тези политически победи в нещо добро за обществения интерес и за голяма част от българите\".Кънев подчерта, че няма случай в най-новата българска история, в който парламентът да започне работа и да се окаже, че няма законопроекти, по които да работи.\"В България продължава административно управленско безвремие по всички фронтове. Внесоха се няколко тежки лобистки законопроекта, най-бруталният беше Законът за концесиите, гласуван на първо четене. Наистина е скандален, в предишния парламент успяхме да го спрем, но сега ни няма да го спрем в този\", изтъкна още бившият председател на ДСБ.Той определи случващото се около мажоритарното гласуване като \"псевдодрама\". \"ГЕРБ страшно много държаха да покажат, че го внасят и адски им трепереше под лъжичката да не вземе да мине, така че дори не си вкараха всички депутати в залата при гласуването\", коментира Кънев.\"Няма политика, няма законодателни инициативи и управленски решения, всичко вече е пиар\", допълни той.Радан Кънев обясни и защо е отказал да бъде министър на правосъдието във втория кабинет на Борисов.\"През цялата 2014 г. и в момента на преговорите оставах категоричен противник Борисов да бъде премиер отново. Човек, който носи толкова тежък багаж от предишните управления, и то точно по темите КТБ, Пеевски, съдебна система, Цацаров, Марковска и др., не може да поема отговорност за реформите, а ще се превърне в запушалка, и той се превърна\", посочи зам.-председателят на ДСБ.\"Убеден съм, че правителство начело с Борисов не може да бъде агент на съдебна реформа\", каза още той.", "date": "2017.06.18", "title": "Настоящият кабинет на Борисов е най-слабият от трите му, убеден Радан Кънев"}
{"url": "https://news.bg/politics/11-85-sa-glasuvali-kam-17-ch-na-referenduma-v-stara-zagora.html", "text": "Гласуването на местния референдум в Стара Загора за парк \"Бедечка\" започна нормално, всички секции отвориха в определения час - 7.00 ч.Гласуването приключва в 20.00 ч., ако има хора пред секциите, ще продължи до 21.00 ч.Към 17.00 ч. избирателната активност на участниците в местния референдум в община Стара Загора е 11,85 %, при гласували 16 972 души. Избирателната активност се покачи в последните часове, очаква се тази тенденция да се запази до края на деня.За сравнение на предишния местен референдум за полигона Змейово през 2013 г. до 17,30 ч. са подали гласа си 21 476 или 14,4 на сто от имащите право на глас. Тогава допитването завърши с общ брой гласували 29 784 души или 19,93 %.Към 13 ч. избирателната активност в общината е била 7,03%, като в абсолютно изражение са гласували 10 062 души, съобщиха от местната община.Общият брой на имащите право на глас граждани, които могат да гласуват е 143 172. От тях 127 914 са гласоподавателите в града и 15 224 в селата на територията на общината. Ще се гласува в 203 редовни и една специална избирателна секция - в диспансера.За да бъде валиден референдумът, трябва да са гласували 40 на сто от имащите право на глас избиратели в общината, а за да бъде с резултат \"да\" или \"не\", трябва повече от половината от тях да са в подкрепа на някоя от опциите.С решение на Общински съвет Стара Загора беше насрочен местен референдум с въпрос: \"Да бъде ли извършено отчуждаване на частните незастроени имоти в квартал \"Бедечка\", по реда на Закона за общинската собственост и Закона за устройство на територията, при граници: от изток - бул. \"Хан Тервел\", от запад - ул. \"Ив. Вазов\", от север - алеята към предприятие \"Труд\" и от юг - ул. \"Христина Морфова\"? На територията на отчуждените имоти да се изгради парк, за сметка на бюджета или активи на Община Стара Загора.\"През 2017 година в община Стара Загора са навършили пълнолетие и за първи път след последните избори ще гласуват 374 избиратели - 189 мъже и 185 жени.Четирима са столетниците гласоподаватели - един мъж и три жени. Най-възрастният избирател е 103-годишен мъж, който може да гласува в 52-ва секция.", "date": "2017.06.18", "title": "11,85% са гласували към 17 ч. на референдума в Стара Загора"}
{"url": "https://news.bg/politics/radev-otslabil-prezidentskata-institutsiya-razkritikuva-go-plevneliev.html", "text": "Радвам се на признанието и любовта на хората. Сега съм много по-спокоен. Това сподели бившият държавен глава Росен Плевнелиев.Продължавам да съм полезен на страната, работя по интересни проекти, подчерта той пред Нова телевизия.Съветът му към Румен Радев е да направи така, че президентската институция да стои добре. Президентската институция изгуби своята тежест, смята Плевнелиев.Според него настоящият държавен глава допускал немалко грешки. Грешка било например разсекретяването на стенограмата за КТБ. Искам да се каже цялата истина за КТБ, изтъкна той. След като е разсекретена едната стенограма, да се отвори и другата, призовава експрезидентът, който иначе е против изсветляване на секретните разговори.Плевнелиев иска да се тръгне по пътя на парите и да се види кой ги е откраднал. Няма какво да крия от тези стенограми, аз се гордея с тях, сподели експрезидентът.Имало опити да се събори цялата банкова система, както стана ясно от думите на Росен Плевнелиев. На секунди третата по големина банка у нас е била спасена от фалит.Ще се боря истината за КТБ да излезе, закани се той. Досиетата КТБ са досиетата ДС, ако не се разкрият, ще висят като дамоклев меч над обществото с десетилетия, коментира още Плевнелиев.Казусът КТБ трябва да се разрови до дупка, настоява той.  Бе отслабена ролята на президентската институция, според него в коментар за новия ѝ домакин.За протестите за съдебна реформа Плевнелиев е категоричен, че има много несправедливост в съдебната система. Има протестен заряд, убеден е той. На народа му омръзна, на нашите международни партньори им омръзна, подчерта Плевнелиев.По думите му, сега е важно кой ще влезе във ВСС. Той настоява това да са хора, които да изринат \"авгиевите обори\" в съдебната система. Големите в съдебната система трябва да се обединят за важните за страната решения и да си подадат ръка.Мажоритарният вот е проблемен, смята още Росен Плевнелиев. Сега парламентът намерил начин да се спаси от тази тема.За пет месеца той бил посетил 15 държави. Валят покани към мен, доволен е от настоящата си дейност Плевнелиев.", "date": "2017.06.18", "title": "Радев отслабил президентската институция, разкритикува го Плевнелиев"}
{"url": "https://news.bg/crime/12-godishnoto-tsiganche-ritalo-feldsherkata-ot-kef.html", "text": "12-годишното момче, ритнало фелдшерка, след като тя се отзова на спешен сигнал за пострадал мъж в град Роман, я нападнало \"от кеф\", става ясно от репортаж на БиТиВи.Фелдшерката Росица Годжовска се отзовала на спешен сигнал за порязан мъж. На място е имало голяма компания, която е празнувала и след скандал между двама цигани, единият порязва ръката си с чаша и съседите викат спешен екип.Според тях медиците се забавили най-малко с половин час и това е предизвикало агресията на циганчето. От спешния център отричат да има закъснение.Момчето и неговите родители посрещнали телевизионния екип със заплахи и агресия, а момчето обявило, че ритнало фелдшерката \"от кеф\".При проверка в спешния център било установено, че линейката е пристигнала на адрес на четвъртата минута от подаването на сигнала.Нападнатата фелдшерка заяви, че ще си търси правата по съдебен път. За 13 години стаж в системата подобен инцидент ѝ се случвал за първи път.", "date": "2017.06.18", "title": "12-годишното циганче ритало фелдшерката от \"кеф\""}
{"url": "https://news.bg/world/talibanite-ubiha-petima-i-raniha-18-pri-6-chasovo-napadenie-v-iztochen-afganistan.html", "text": "Най-малко петима полицаи загинаха, а 18 пострадаха при самоубийствена атака и стрелба от страна на талибаните в Източен Афганистан, съобщиха властите, цитирани от АФП.Екстремистите са нападнали полицейски участък в източната част на страната.Нападението е извършено в 06,00 часа местно време и е продължило около 6 часа, разкри командирът на регионалната полиция Асадула Ширзад.Той добави, че сред ранените има деветима полицаи и деветима цивилни.Атаката е извършена от най-малко петима талибани. Единият от тях се взривил на входа на участъка в град Гардез, за да изчисти пътя на другите нападатели.По думите на Ширзад нападението е било добре подготвяно и координирано.Един нападател взриви автомобила си пред входа на участъка, откривайки пътя за други двама, които откриха огън срещу полицията. Друг атентатор самоубиец беше убит, поясни представителят.Говорител на талибаните пое отговорност за атаката. Забихула Муджахид поясни, че около 06,20 часа тази сутрин талибаните са извършили нападение срещу участък на полицията в Гардез, Пактия.", "date": "2017.06.18", "title": "Талибаните убиха петима и раниха 18 при 6-часово нападение в Източен Афганистан"}
{"url": "https://news.bg/world/irakskite-sili-s-posleden-shturm-za-prevzemaneto-na-mosul.html", "text": "Иракските сили щурмуват контролирания от ДАЕШ (\"Ислямска държава\") Стар град в Мосул. Надеждите са това да е последното настъпление от продължаващата вече 9 месеца кампания за превземането на последния бастион на групировката в Ирак, съобщава Ройтерс.Историческият квартал е последното укрепление на джихадистите в града.Битката се води къща за къща в гъсто населения квартал.Около 100 000 цивилни остават в капан. Има недостиг на храна, вода и медикаменти, а също така е ограничен достъпът до лечебни заведения, алармира ООН.Генерал-лейтенант Абдул Гани ал Асади, командир на елитните части за борба с тероризма, които представляват острието на иракските сили, заяви, че \"това е последната глава\" от офанзивата за превземането на Мосул.Водената от САЩ международна коалиция пък предоставя въздушна подкрепа.Първоначално иракското правителство се надяваше да превземе Мосул до края на 2016 г., но операцията се забави, тъй като екстремистите използват цивилните като щит. Също така терористите използват коли бомби, други взривни устройства, атентатори самоубийци, снайперисти и миномети срещу войниците.Стотици цивилни са убити до фронтовата линия през последните три седмици, докато се опитват да напуснат Стария град. Иракските сили не успяха напълно да подсигурят коридори за евакуация.", "date": "2017.06.18", "title": "Иракските сили с последен щурм за превземането на Мосул"}
{"url": "https://news.bg/crime/zaginal-i-shestima-raneni-pri-chelna-katastrofa-na-e-79.html", "text": "20-годишен младеж е загинали и още шестима са били ранени при тежка катастрофа на главен път Е-79.Сред ранените е 5-годишно дете. Инцидентът е станал около 11:45 часа между кресненските села Струмяни и Долна Градешница.По първоначална информация са се сблъскали челно два леки автомобила.Наложило се е намесата на спасителни екипи, които са рязали ламарините на колите, за да извадят хората.Ранените са транспортирани за оказване на медицинска помощ в МБАЛ-Благоевград. Една от пострадалите жени е в много тежко състояние, съобщава БГНЕС.Движението за автомобили беше затворено и в двете посоки. Малко след 14 часа пътят беше разчистен и отворен. ", "date": "2017.06.18", "title": "Загинал и шестима ранени при челна катастрофа на Е-79"}
{"url": "https://news.bg/crime/izdirvan-zatvornik-se-podlaga-na-sardechna-operatsiya-ot-imeto-na-brat-si-zalavyat-go.html", "text": "Обявен за издирване с Европейска заповед за арест 56-годишен мъж е бил задържан от полицаи по сигнал на специалисти от Клиниката по кардиохирургия на частна болница в Бургас.Вчера около обяд в бургаската кардиохирургия за лечение постъпил мъж, представил се за 62-годишния Симеон от русенския град Мартен, нуждаещ се от спешна операция. Той заявил, че забравил личната си карта, но бил пациент на болницата преди време, уточняват от полицията в Бургас.Своевременно мъжът е подготвен за оперативна намеса, като според медицинската документация е установено, че преди две години му е поставен байпас. Кардио операцията стартирала, но лекарите не открили наличен байпас, което ги усъмнило и довело до алармиране на полицейските служители за това, че вероятно се касае за злоупотреба със самоличност.Благодарение професионализма на специалистите операцията приключила успешно, като здравословното състояние на оперирания пациент е стабилизирано.Полицаите констатирали, че пациентът не е 62-годишният Симеон, а брат му - 56-годишният Георги, обявен за общодържавно издирване от август 2015 г., когато след домашен отпуск от затвора в Белене, където изтърпявал присъда за извършени измами, не се завърнал.Вероятно използвайки поразителната прилика с брат си, Георги решил да се подложи на сърдечна операция в същата клиника, в която преди години помогнали на 62-годишния Симеон, разчитайки че разходите ще се начислят на здравноосигурения му роднина.След като Георги излязъл от упойка и по преценка на лекарския екип за липса на фактори, застрашаващи здравословното му състояние, 56-годишния мъж е приведен в бургаския затвор.", "date": "2017.06.18", "title": "Издирван затворник се подлага на сърдечна операция от името на брат си, залавят го"}
{"url": "https://news.bg/world/antikubinskata-ritorika-na-sasht-e-vrashtane-kam-studenata-voyna-smyata-moskva.html", "text": "Руското външно министерство съобщи, че обявените наскоро \"антикубински\" действия на Вашингтон будят съжаление. Москва потвърждава солидарността си към Хавана, информира Ройтерс.Министерството добави също, че новият подход към Куба от администрацията на САЩ наподобява \"риториката от Студената война\".В петък президентът на САЩ Доналд Тръмп нареди затягане на рестрикциите за американци, пътуващи до Куба и блокира бизнес споразумения между двете държави. Той подчерта, че отменя \"ужасното споразумение\" на бившия президент Барак Обама за либерализиране на връзките с Хавана.", "date": "2017.06.18", "title": "„Антикубинската риторика” на САЩ е връщане към Студената война, смята Москва"}
{"url": "https://news.bg/disasters/nyama-postradali-balgari-pri-gorskite-pozhari-v-portugaliya.html", "text": "Към 12 ч. българско време няма постъпила информация за пострадали български граждани при горските пожари, разразили се в централната част на Португалия, съобщават от Министерството на външните работи (МВнР).Към момента съществуват 11 огнища, като най-засегнати са зоните на север от Лисабон - Лейрия, Сантарей и Коимбра. Най-тежко е положението в селищата Педрогао Гранде, Гойш, Фигейро дош Виньош и Ферейра до Зезере.МВнР препоръчва на българските граждани, пътуващи за и пребиваващи в Португалия, да проявяват повишено внимание, като се осведомяват предварително за актуалната обстановка, да избягват засегнатите райони и да спазват стриктно указанията на местните власти.Българското посолство в Португалия следи развитието на ситуацията и поддържа постоянен контакт с местните власти.Български граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на българското посолство в Лисабон: 00 351 933 611 337", "date": "2017.06.18", "title": "Няма пострадали българи при горските пожари в Португалия"}
{"url": "https://news.bg/society/balgariya-na-parvo-myasto-v-sveta-po-pusheshti-tiyneydzharki.html", "text": "Около 11 процента от младежите на възраст между 13 и 15-годишна възраст по света употребяват тютюневи изделия като цигари и пури. Това показва глобално проучване на учениците, цитирано от \"Ройтерс\".Употребата на тютюневи изделия е водещата в света причина за предотвратими смъртни случаи и тежки заболявания, убивайки около 6 млн. души всяка година, отбелязват изследователите в доклада си.Повечето пушачи започват да пушат в тийнейджърските си години.За настоящото изследване са били проучени данни от изследвания на тийнейджъри в 61 страни, проведени от 2012 до 2015 г. Половината от страните имат нива на пушене от най-малко 15 процента за момчетата и най-малко 8 на сто за момичетата.Сред всички страни в проучването, най-ниско разпространение на тютюнопушенето сред тийнейджъри (1,7%) се е наблюдавало в Шри Ланка. Най-много пушат младежите в Източен Тимор - 35 на сто.При момчетата най-ниско е разпространението на тютюнопушенето в Таджикистан (2,9%), а най-високо - 61,4 на сто в Източен Тимор.При момичетата най-ниските нива - 1,6 процента - са в Таджикистан, а най-високите - 29 на сто - в България.", "date": "2017.06.18", "title": "България на първо място в света по пушещи тийнейджърки"}
{"url": "https://news.bg/education/profesorkata-ot-unss-ubedena-che-bog-shte-nakazhe-studenta-oplakal-se-ot-neya.html", "text": "Професорката Соня Докова, уличена, че пуска студенти с празни изпитни листове, обяви, че единствената ѝ вина била, че е допуснала до изпит студента Кезим Медев, подал оплакването срещу нея.\"Това лице не трябваше да го допускам. По правилника той трябва да присъства на упражненията и на част от лекциите. А е идвал само веднъж на упражненията, и веднъж - на лекциите. Смятам, че него Бог ще го накаже за това, което направи\", коментира професорката пред Нова телевизия.Припомняме, преподавателката по геоикономика и регионално развитие предизвика критики, след като се разбра, че по време на изпит е предложила да пише \"Среден 3\" на студентите, предали празни изпитни листове.\"Такова нещо е нямало. На изпита влязоха квестори, раздадоха листове. Минаха около 20 минути от изпита. Тогава казах на студентите, че който смята, че отговаря на текущата си оценка, може да излезе\", разказа тя, като уточни, че написаните от нея оценки \"Среден 3\" са били на базата на текущия контрол през семестъра.", "date": "2017.06.18", "title": "Професорката от УНСС убедена, че Бог ще накаже студента, оплакал се от нея"}
{"url": "https://news.bg/int-politics/trima-zaginali-i-11-raneni-pri-atentat-v-kolumbiya.html", "text": "Най-малко трима души са загинали след взрив в търговски център в колумбийската столица Богота, предадоха световните информационни агенции. Сред жертвите е и френска гражданка. Трите жертви са млади жени. Ранените са десетки. Властите веднага обявиха, че става въпрос за терористичен акт. Взривното устройство е било поставено в тоалетната на втория етаж на мола. За момента не е ясно кой стои зад кървавия акт. Президентът Хуан Мануел Сантос призова за бързо разследване. ", "date": "2017.06.18", "title": "Трима загинали и 11 ранени при атентат в Колумбия "}
{"url": "https://news.bg/crime/tsvetinka-pashkunova-e-izbrana-za-chlen-na-vss.html", "text": "Цветинка Пашкунова е избрана за член на ВСС от състава на Съдийската колегия. Съдията във Върховния касационен съд е получила 988 гласа, което е повече от половината от действителните гласове. Това съобщиха от пресцентъра на съда.  Председателят на Избирателната комисия в Общото събрание на съдиите Светла Димитрова, съдия във Върховния касационен съд, обяви, че в съответствие с чл. 29к, ал 2 от ЗСВ проведеният в събота избор е редовен.Гласували са 1952 души - повече от половината от 2238-те включени в списъка на действащите съдии по реда на чл. 29д от ЗСВ. Общият брой на действителните гласове, съгласно данните от гласуването с хартиени и електронни бюлетини е 1945. Няма регистрирани недействителни бюлетини в системата за електронно дистанционно гласуване. При вота с хартиена бюлетина, недействителни са 7 броя.Тъй като при проведения избор не са избрани определените в ЗСВ 6-ма членове от квотата на съдиите, в изпълнение на чл. 29л, ал. 4 от Закона изборът ще продължи днес с произвеждане на повторно гласуване от 08.00 ч. до 18.00 ч. в централното фоайе на Съдебната палата на бул. \"Витоша\" № 2.На втория тур съдиите ще избират между останалите 26 кандидати за членове на ВСС.При повторното гласуване съдиите, заявили желание да упражнят правото си на глас чрез системата за електронно дистанционно гласуване, ще използват същите талони, които са ползвали днес.Право на участие в избора имат всички 2238 съдии от страната, като 1677 от тях са заявили електронното дистанционно гласуване чрез интернет.Администрацията на ВСС ще отпечата нови бюлетини с имената на 26-та кандидати в процедурата за провеждане на повторно гласуване.Решението на Избирателната комисия и протоколите на Избирателна секция №1 и Избирателна секция №2 от проведения днес избор за членове на ВСС от квотата на съдиите са публикувани на интернет сайта на ВСС.", "date": "2017.06.18", "title": "Цветинка Пашкунова е избрана за член на ВСС"}
{"url": "https://news.bg/press/hrani-i-napitki-u-nas-sa-s-razlichno-kachestvo-ot-prodavanite-na-zapad-nashi-ucheni-opisaha-nova-nevrodegenerativna-bolest.html", "text": "Проверка. \"Труд\":Храни и напитки у нас са с различно качество от продаваните на ЗападПроверки на българските власти потвърждават, че хранителни стоки, произведени от европейски компании и предлагани на българския пазар с различен състав и качество спрямо Западна Европа, макар цените им да са сравними съобщи пред радио \"Дарик\" земеделският министър Румен Порожанов.За сравнение са използвани храни, купени от супермаркети в Австрия, Германия, Италия, Швейцария, Дания и други. Досега е установено, че в безалкохолните напитки за българския пазар захарта е заменена с изоглюкоза (сироп от царевица). Разминаване има и при детски храни. В сирената, предлагани в България, пък имат отклонения във вкуса - за западния пазар вкусът на мляко е по-силно изразен, каза Порожанов. Откритие. \"Труд\":Наши учени описаха нова невродегенеративна болест Българи описаха нова невродегенеративна болест. Невролозите проф. Ивайло Търнев и д-р Теодора Чамова успяха установят ранна и усложнена форма на спастична парапареза и публикацията им веднага беше приета в най-авторитетното неврологично издание \"Брейн\". Също българка - проф. Албена Йорданова успя да изолира и гена, отговорен за болестта, съобщава БНТ. Резултатът е още по-озадачаващ - оказва, се че става дума за общ генетичен механизъм на три различни заболявания.Учените и лекарите все още трудно се ориентират в джунглата на невродегенеративните заболявания. Нищо не е толкова просто, дори това да бъдат ясно обособени различни групи заболявания. Клиничните им прояви и симптоми са объркващо сложни и разнообразни. И е истинско изкуство да поставиш диагноза на неизвестно заболяване. Става дума за нова форма на усложнена спастична парапареза. Избори. \"Монитор\":1951 съдии гласуваха във вота за новия ВСС, три четвърти от тях - електронно 1951 от всички 2238 съдии участваха във вота за новия ВСС. Това прави 87,18% от имащите право на глас, като три четвърти от гласувалите - 1473, избраха да дадат вота си по електронен път. Само 478 души са гласували с хартиена бюлетина. Краят на изборния ден бе обявен в 18 часа, но и към момента още няма данни дали и кои от всички 27 кандидати са избрани да заемат шестте места, отредени за съдии от професионалната квота в новия ВСС. За избран се счита кандидат, който е получил половината плюс поне един глас от всички гласували магистрати в своя полза. Ако такъв резултат не получи никой от издигнатите или само неколцина, но не и шестима души, изборът ще бъде повторен утре, отново в Съдебната палата и отново от 8 до 18 часа. При втория тур на вота обаче вече не е нужно кандидатите да получат поне 50% от гласовете, а ще бъдат класирани тези, които са с най-голям вот в своя полза. Ако за някой има равен брой гласове, то в понеделник ще бъде направен жребий във ВСС, който ще реши кой от двамата кандидати ще заеме съответното място. Вече имаше такъв прецедент при избора на прокурорите в новия ВСС. Бой. \"Монитор\":Пияни цигани пребиха фелдшерка Фелдшерка от спешния център в Роман е пребита от пияни цигани в събота следобед. Линейката била извикана, защото 28-годишният Георги Марков си порязал ръката. Компанията от около 50 души разпивала от сутринта пред жилищен блок в града по повод освобождаването на Георги от затвора. Предполага се, че виновникът за купона се е наранил със счупена бутилка.Добре почерпените роми обаче взели да дават акъл на фелдшерката Росица Годжовска, която според тях не взела много на сериозно травмата на бившия пандизчия. А няколко от по-агресивните се нахвърлили върху жената като я блъскали с ръце и я ритали. ", "date": "2017.06.18", "title": "Храни и напитки у нас са с различно качество от продаваните на Запад; Наши учени описаха нова невродегенеративна болест"}
{"url": "https://news.bg/disasters/otkriti-sa-telata-na-moryatsite-ot-fitsdzherald.html", "text": "Открити са телата на издирваните моряци от американския разрушител \"Фицджералд\".Спасителните екипи са открили телата в наводнените участъци на кораба. Тече идентификацията им и самоличностите им не се оповестяват. Припомняме, че корабът се сблъска вчера с търговски плавателен съд край бреговете на Япония. При сблъсъка с тежкия контейнеровоз \"ACX Crystal\" военният кораб е получил повреди. Екипажът се е обърнал за помощ към местната брегова охрана.Седем души от екипажа бяха в неизвестност след сблъсъка. Двама бяха ранени. Специалисти предположиха, че причината може да е човешка грешка, а не технически проблеми. ", "date": "2017.06.18", "title": "Открити са телата на моряците от \"Фицджералд\""}
{"url": "https://news.bg/int-politics/hilyadi-na-protest-v-zashtita-na-bezhantsite-v-madrid.html", "text": "Хиляди се събраха на протест в защита на бежанците в испанската столица Мадрид, предаде VOA.Те призоваха правителството да изпълни ангажиментите си към мигрантите. Демонстрацията бе организирана от \"Амнести интернешънъл\" и подобни организации. Испания трябва да приеме според плановете 17 300 души от зони на военни конфликти като Ирак, Либия и Сирия. Това обаче е направено за по-малко от 10% от планираното. Припомня се, че септември 2017 е крайният срок за разселването на 160 000 мигранти в Европа, според плановете на Европейската комисия. За сега обаче само 21 000 са разселени. ", "date": "2017.06.18", "title": "Хиляди на протест в защита на бежанците в Мадрид "}
{"url": "https://news.bg/world/bombena-zaplaha-evakuira-samolet-na-balgarian-ear-chartar-v-shtutgart.html", "text": "Бомбена заплаха на германското летище в Щутгарт, пише \"Билд\".Полицията е евакуирала и претърсва самолет на авиокомпания \"България Ер\", който е бил с полет до град Варна.Но от пресцентъра на \"България Ер\" съобщиха, че информацията на \"Билд\" е невярна, тъй като самолетът не е техен. Към 18.06.2017 г. \"България Ер\" не изпълнява полети от или до германската дестинация, допълват от компанията. Самолетът не е на авиокомпания \"България Ер\" и няма нищо общо с този случай.Германското издание коригира информацията си. Впоследствие стана ясно, че самолетът е на \"\". Информацията е Самолетът е трябвало да кацне във Варна в 15,05 часа.На самолета е имало 180 пътници. Хората са евакуирани от самолета минути преди да излети. Изданието отбелязва, че преди бомбената заплаха е имало спор между двама пътници, който възникнал преди самолета да излети. Единият от пътниците обвинил другия, че планирал нападение на летателната машина. Екипажът взел на сериозно тази заплаха и алармирал властите. Самолетът е евакуиран и кучета са започнали да го претърсват за експлозиви.Всички полети на летището са спрени временно. ТАСС отбелязва, че по последна информация ситуацията е под контрол. Летището заработило в обичайния си режим.Властите са задържали двама от пътниците. Очевидци са заявили пред Нова телевизия, че заплахата е била обявена заради пиян мъж.\"Всички пътници бяха свалени за повторна проверка съобщи зрителката Юлия Христова, която е била сред пътниците на самолета.Според информация на кореспондент на bTV в багажа на пътниците нищо не е открито. По-късно самолетът излетял към Варна. Справка на сайта на Летище Варна показва, че самолетът е кацнал в морската столица. ", "date": "2017.06.18", "title": "Бомбена заплаха евакуира самолет на “Българиан Еър Чартър” в Щутгарт"}
{"url": "https://news.bg/regions/stara-zagora-reshava-na-referendum-za-bedechka.html", "text": "Днес в Стара Загора се провежда референдум дали да се запази съществуващият парк \"Бедечка\" или да продължи застрояването му. Става дума за 400 декара зелена площ с близо 4 хил. дървета и алеи. Припомняме, че се проведоха серия протести срещу застрояването и въпросът стигна до парламента. Въпросът за местното допитване е: \"Да бъде ли извършено отчуждаване на частните незастроени имоти в квартал Бедечка, по реда на Закона за общинската собственост и Закона за устройство на територията, при граници: от изток - бул. \"Хан Тервел\", от запад - ул. \"Иван Вазов\", от север - алеята към предприятие \"Труд\" и от юг - ул. \"Хр. Морфова\"? На територията на отчуждените имоти да се изгради парк за сметка на бюджета или активи на Община Стара Загора\".Кметът на Стара Загора Живко Тодоров вече обяви, че ще гласува с \"да\". Първият вариант е по завършване промяната на общия устройствен план, която сме предвидили.Втори вариант е нещата да останат, както са до момента. Това означава да има изграждане на квартал. Това са двете възможни опции, разясни Тодоров.Броят на избирателите по основни списъци е 143 172. За гласуване са разкрити . Секционните избирателни комисии са съставени от петима членове.", "date": "2017.06.18", "title": "Стара Загора решава на референдум за \"Бедечка\""}
{"url": "https://news.bg/int-politics/frantsiya-izbira-parlament-1.html", "text": "Днес във Франция се провежда втори тур на парламентарните избори.Първият се състоя реди седмица и премина при ниска избирателна активност, която надхвърли 50% едва в края на изборния ден и постави 60-годишен рекорд. Очакванията са това да се повтори и днес. Припомняме, че партията на френския президент Еманюел Макрон спечели първия тур и проучванията предвиждат победа и днес. \"Република, напред!\" получи мнозинство миналата неделя - 400-470 места в 577-местния национален парламент.Това е важна победа за Макрон, който ще поеме пълен контрол над управлението. Досегашните управляващи социалисти получиха \"шамар\" от избирателите, които ги пратиха на пето място. Секциите отварят в 8 часа сутринта в неделя. Ще затворят в 18 часа в малките градове и в 20 часа в Париж и големите градове. Скоро след това се очакват и първите резултати. Вчера се проведе гласуването в отвърдморски територии като карибските острови Гваделупа и Мартиника.", "date": "2017.06.18", "title": "Франция избира парламент"}
{"url": "https://news.bg/int-politics/sauditskata-bregova-ohrana-ubi-iranski-ribar.html", "text": "Бреговата охрана на Саудитска Арабия е убила ирански рибар. За това съобщи иранското външно министерство, цитирано от \"Спутник\".Две ирански риболовни лодки са се отклонили от курса си в Персийския залив, са разяснили от Техеран. От там осъдиха действията на Рияд, като заявиха, че не са законни и противоречат на човешките принципи. Техеран обяви, че бреговата охрана не е имала право да стреля по лодките. Не е ясно дали те са нарушили саудитските граници. Саудитска Арабия все още не е коментирала инцидента. Както е известно, отношенията между двете държави отдавна са обтегнати. Те взаимно се обвиняват в подкрепа на тероризма. ", "date": "2017.06.18", "title": "Саудитската брегова охрана уби ирански рибар "}
{"url": "https://news.bg/tourism/60-plazha-ostavat-bez-stopani-po-yuzhnoto-chernomorie-prez-lyatoto.html", "text": "60 плажа остават без стопани това лято по Южното Черноморие, съобщават от бургаската областна администрация. На 5 от плажовете, сред които екоплажовете Корал и Иракли, ще бъдат осигурени спасители.На плажовете \"Иракли\", \"Корал\", \"Алепу\", \"Сарафово-юг\" и \"Поморие-север\" ще има по един спасителен пост, но затова държавата трябва да отпусне 70 000 лева.\"Съгласували сме схеми за разполагане на спасителните постове с Министерството на туризма, изготвили сме документация. Очакваме всеки момент да получим финансиране от Министерството на финансите, за да можем да проведем обществена поръчка, така че от края на юли до края на септември, поне за този период от време, да има водно спасяване на тези пет плажа\", коментира областният управителн на Бургас Вълчо Чолаков.Все още има висящи процедури за отдаване под наем на някои плажове като \"Обзор-мотела\" и \"Свети Влас-изток'. Те са обявени за неохраняеми, но на тях не се предвижда да бъде осигурено водно спасяване през това лято.", "date": "2017.06.18", "title": "60 плажа остават без стопани по Южното Черноморие през лятото"}
{"url": "https://news.bg/education/43-ma-kandidatstvat-s-ruski-ezik-v-sofiyskiya-universitet.html", "text": "С изпит по руски език продължава втората кандидатстудентска сесия на Софийския университет (СУ) \"Св. Климент Охридски\" за учебната 2017/2018 г.В 14 часа в 292-ра аудитория на Ректората на СУ Татяна Михайлова изтегли вариант № 1 на изпита по руски език.43-ма кандидат-студенти са подали заявления за явяване на изпита.Заместник-ректорът на Софийския университет проф. Ренета Божанкова приветства кандидат-студентите с \"Добре дошли!\" в една от най-красивите зали в Ректората и изрази убеждението си, че техните познания днес ще работят в тяхна полза, така че да получат висока оценка.Председателят на изпитната комисия проф. Ростислав Станков също пожела успех на кандидатите.Специалностите, за които кандидат-студентите могат да кандидатстват след успешно положен изпит по руски език, са: Философия; Психология; Социология; Културология; Политология; Публична администрация; Педагогика; Социални дейности; Неформално образование; Българска филология; Славянска филология; Руска филология; Балканистика; Испанска филология; Португалска филология; Класическа филология; Новогръцка филология; Унгарска филология; Румънска филология; Тюркология; Арабистика; Иранистика; Китаистика; Японистика; Кореистика; Арменистика и кавказология; Предучилищна и начална училищна педагогика; Предучилищна педагогика и чужд език; Начална училищна педагогика и чужд език; Социална педагогика; Специална педагогика; Логопедия; Педагогика на масовата и художествената комуникация.С изпити по руски език и по география могат да кандидатстват за специалностите \"Туризъм\" и \"Регионално развитие и политика\".", "date": "2017.06.18", "title": "43-ма кандидатстват с руски език в Софийския университет"}
{"url": "https://news.bg/world/niska-izbiratelna-aktivnost-na-vtoriya-tur-vav-frantsiya.html", "text": "Изключително ниска избирателна активност на втория тур на парламентарните избори във Франция в сравнение с вота преди пет години, показват официалните данни, цитирани от АФП.35,33% от французите са гласували към 17,00 часа местно време. Към обяд само 17,75% от французите са гласували на изборите в сравнение с 21,41 на сто по същото време на изборите през 2012 г.На първия тур на 11 юни към обяд са гласували 19,24 на сто.Час след започването на изборния ден френският лидер Еманюел Макрон гласува в Льо Туке-Пари-Плаж в Северна Франция.Евроскептикът Марин льо Пен пусна гласа си в северозападния град Енен-Бомон.Французите избират 577 депутати за долната камара на френския парламент.Според социологическите проучвания създадената преди 15 месеца \"Република, напред!\" на Макрон и съюзниците им ще спечелят широко мнозинство от 400-470 места в 577-местния национален парламент.Традиционната дясна партия \"Републиканците\" се очаква да спечели между 60 и 132 места. Социалистите са изправени пред буквално унищожение. Те могат да спечелят около 20 места от настоящите 300 в парламента.Прогнозите са на балотажа да има избирателна активност около 53-54% - по-висока от 44,6 на сто на последните избори преди 5 г.", "date": "2017.06.18", "title": "Ниска избирателна активност на втория тур във Франция"}
{"url": "https://news.bg/crime/teche-vtoriyat-tur-za-izbor-na-chlenove-na-vss-ot-kvotata-na-sadiite.html", "text": "Председателят на Общото събрание на съдиите в 8 ч. обяви началото на изборния ден, в който ще се проведе повторното гласуване за избор на членове на Висшия съдебен съвет (ВСС) от състава на Съдийската колегия.Гласуването ще продължи до 18 часа, като съдиите заявили желание да упражнят правото си на глас чрез системата за електронно дистанционно гласуване, ще използват същите талони, които са използвали при първото гласуване вчера.Гласуването с хартиени бюлетини ще се извършва в централното фоайе на Съдебната палата на бул. \"Витоша\" №2.Към 16.00 ч. избирателна активност при повторното гласуване за избор на членове на ВСС от квотата на съдиите е 76.23 %, което е 1 706 от 2 238. 1 300 са гласували електронно, а 406 - с бюлетини. Към 14 ч. избирателна активност е 66,31%, което в абсолютно изражение са 1484 души. 1140 от тях са гласували електронно, а 344 - с бюлетини.В първия тур гласуваха 1952 от имащите право на глас 2238 съдии. Само Цветинка Пашкунова беше избрана за член на ВСС. Съдията във Върховния касационен съд получи 988 гласа, което е повече от половината от действителните гласове. Днес съдиите ще избират измежду 26-ма кандидати в изборната процедура:Атанаска Младенова Дишева - съдия във Върховен административен съд, Боряна Ангелова Димитрова - председател на Окръжен съд - Бургас, Вера Цветкова Кънева - съдия в Апелативен съд - София, Владимир Григоров Вълков - съдия в Софийски районен съд, Георги Йовчев Георгиев - съдия в Апелативен съд - Варна, Емил Иванов Дечев - съдия в Софийски градски съд, Ерна Жак Якова - Павлова - председател на Районен съд - Варна, Илияна Тодорова Балтова - съдия в Апелативен съд - Бургас, Калин Кирилов Баталски - съдия в Окръжен съд - Кюстендил, Красимир Петков Шекерджиев - съдия във Върховен касационен съд, Красимира Неофитова Милачкова - съдия в Административен съд - София-град, Красимира Пенева Костова - съдия в Апелативен специализиран наказателен съд, Любомир Симеонов Нинов - съдия в Районен съд - Варна, Методи Орлинов Лалов - съдия в Софийски районен съд, Мирослав Архангелов Йорданов - съдия в Районен съд - Русе, Мирослав Милчев Начев - председател на Окръжен съд - Кюстендил, Николай Гунчев Гунчев - съдия във Върховен административен съд, Олга Зафирова Керелска - съдия във Върховен касационен съд, Пламен Христов Дацов - съдия в Апелативен съд - София, Райна Петрова Мартинова - съдия в Софийски районен съд, Роман Тодоров Николов - съдия в Районен съд - Брезник, Светлозар Георгиев Рачев - съдия в Административен съд - Габрово, Севдалин Иванов Мавров - съдия във Върховен касационен съд, Станислав Петров Георгиев - заместник-председател на Апелативен съд - Пловдив, Татяна Борисова Жилова - съдия в Административен съд - София-град и Янко Манолев Янев - председател на Апелативен съд - Велико Търново.Ако при повторното гласуване не е избран съответният брой членове с необходимото мнозинство, за избрани се смятат онези от тях, които са получили най-много гласове.", "date": "2017.06.18", "title": "Тече вторият тур за избор на членове на ВСС от квотата на съдиите"}
{"url": "https://news.bg/world/germaniya-mesti-samoletite-si-ot-turtsiya-v-jordaniya-prez-yuli.html", "text": "Германският военен министър се надява, че прехвърлянето на самолети от международната коалиция срещу ДАЕШ (\"Ислямска държава\") от Турция в Йордания ще започне в средата на юли, съобщава АП.Берлин реши да изтегли самолетите си за разузнаване и презареждане от турската военновъздушна база \"Инджирлик\", след като турските власти отказват на германски депутати да посетят базираните 270 германски войници в базата. Войниците и техниката ще бъдат преместени в Азрак, Йордания.Военният министър Урсула фон дер Лейен заяви пред вестник \"Билд ам зонтаг\", че самолетът за презареждане ще бъде преместен възможно най-бързо след края на юни. Тя добави, че през втората половина на юли ще се поднови използването му от коалицията.Лейен поясни, че в рамките на два месеца от август до септември ще преместят шестте разузнавателни самолета \"Торнадо\". Тези самолети ще се върнат на пълна служба от октомври.", "date": "2017.06.18", "title": "Германия мести самолетите си от Турция в Йордания през юли"}
