{"url": "https://news.bg/crime/ek-pitat-vss-za-mezhdunaroden-monitoring.html", "text": "От ЕК питат членовете на Висшия съдебен съвет (ВСС) дали искат международен мониторинг, подобно на прокуратурата. Правосъдният министър Цецка Цачева уверява, че Инспекторатът и нормативната уредба контролират добре ВСС.На проведената среща между Висшия съдебен съвет и представители на ЕК ръководителят на мисията на ЕК Слийт предложи ВСС да обсъди въпросите за създаване на институции за наднационален мониторинг, подобен на осъществявания по Механизма за сътрудничество и оценка.От ВСС отговориха, че имат методика за оценка на тяхната дейност и тази на инспекторите в ИВСС, която предстои да бъде направена от осмия Висш съдебен съвет. Те казаха за документите, от които ще се черпи информация при извършване на анализа.Улиам Слийт препоръча новият състав на Висшия съдебен съвет да набележи в началото на мандата си целите, които ще определят неговата дейност.Поставен бе и въпрос, дали ВСС, ВАС, ВКС, ИВСС биха поискали от ЕК техническа помощ за оценка на дейността им, подобно на прокуратурата на Република България.В отговор правосъдният министър Цецка Цачева се ангажира да постави пред председателите на върховните съдилища и главния инспектор на ИВСС целите. Осмият състав на ВСС ще бъде избран с много по-голяма представителност, заявиха членове на Съвета пред мисията на Еврокомисията.Постигнатият напредък по изпълнение на две препоръки по Механизма за сътрудничество и оценка от Доклада на Европейската комисия от месец януари 2017 г. бе темата на проведената среща на министъра на правосъдието Цецка Цачева и членове на ВСС с представители на експертната мисия на Европейската комисия.Единият акцент на срещата бе изборът на членове на осмия състав на Висшия съдебен съвет , другата - назначенията на висши съдебни длъжности.По предложение на директора на дирекция от Генералния секретариат Уилиам Слийт от ВСС представиха отделните етапи в процедурата за провеждане на избори за членове на новия състав на ВСС от съдиите, прокурорите и следователите.Коментирани бяха новите правила, по които се провежда изборът, системата за електронно дистанционно гласуване и гаранциите за нейната сигурност. Припомняме, и в деня на избор на съдии имаше сигнали, че електронната система за гласуване за членове на ВСС не е достатъчно сигурна и от \"Правосъдие за всеки\" призоваваха съдиите да гласуват по стария метод с хартиени бюлетини.Пред европейските гости от ВСС разказаха за организирането и провеждането на Общите събрания на магистратите, за проведените от кандидатите изборни кампании и тяхното изслушване пред съответното Общо събрание. От Съвета отчетоха получените резултати в приключените вече процедури за следователите и прокурорите.От ВСС акцентиха, че всеки магистрат има възможност да участва пряко във вота и на обстоятелството, че в срока за обжалване няма оспорване. Към момента са приключили Общите събрания на следователите и на прокурорите.Членовете на ВСС заявиха, че осмият състав на Съвета ще има много по-голяма представителност от предходните, следователно и много по-широка власт.Избраните от магистратската квота членове на ВСС са подкрепени от по-голямо мнозинство, спрямо предходните състави на Съвета, отчитат от ВСС. Те се позовават на статистиката, че в приключените процедури са участвали 76% от следователите и 79% от прокурорите. Излъчените от Народното събрание членове на ВСС ще бъдат избирани с мнозинство от две трети от народните представители.На системата за електронно дистанционно гласуване са се доверили 365 следователи, което е 82,21% от имащите право на глас 444 следователи, както и 1377 прокурори, които представляват 91,62% от всички 1503 прокурори в страната.От включените в избирателния списък на съдиите 2236 магистрати, електронно гласуване са заявили 1677 съдии или 75%.Относно назначенията на висшите съдебни длъжности бяха коментирани правилата и етапите, по които протича стартиралата процедура за председател на Върховния административен съд.В разговора участва представляващият ВСС Димитър Узунов, който е и член на Съдийската колегия; Юлия Ковачева - член на Съдийската колегия и заместник-председател на Комисията по атестиране и конкурси; Соня Найденова - член на Съдийската колегия на ВСС; Ясен Тодоров - член на Прокурорската колегия и председател на Комисия професионална етика към Прокурорската колегия и Румен Георгиев - член на Прокурорската колегия и председател на Комисия \"Професионална квалификация и информационни технологии\" към Пленума на ВСС.В екипа на Европейската комисия са Уилиам Слийт - и.д. директор на дирекция, Генерален секретариат; Жулиен Мусние - заместник-началник на отдел, Генерален секретариат; Туе Фосдал - Генерален секретариат; Юри Бюрер-Тавание - Генерален секретариат и Инго Войщенфелд - Генерална дирекция \"Правосъдие\".", "date": "2017.06.14", "title": "ЕК питат ВСС за международен мониторинг "}
{"url": "https://news.bg/politics/donchev-nastoya-pred-vishegradskata-chetvorka-za-fokus-za-badeshteto-na-es.html", "text": "Дебатът за бъдещето на европейската политика по сближаване трябва да се фокусира не само върху средствата, а преди всичко върху приоритетите - накъде ще се развива Европа след 2020 година.Мнението е на заместник министър-председателят Томислав Дончев, който проведе среща с министрите за кохезионната политика в държавите от Вишеградската четворка (Полша, Унгария, Чехия, Словакия) и Румъния, Словения, България и Хърватия. Срещата се проведе с участието на еврокомисаря по бюджета и човешките ресурси Гюнтер Йотингер.Работната среща на министрите се организира по повод края на полското председателство на групата на държавите от Вишеградската четворка, което ще бъде поето от Унгария.Вицепремиерът подчерта още, че подходът за ограничен достъп на група държави до инструментите на кохезионната политика не води до устойчиво и балансирано развитие на ЕС и призова за търсене на решение с реална добавена стойност за всички региони.\"Днес ЕС реагира на непредвидени предизвикателства в динамични процеси, а Кохезионната политика се превръща в универсален инструмент за справяне с кризи\", заяви Томислав Дончев. Той настоя, че дебатът за бъдещето на политиката по сближаване е трябвало да започне не утре, а вчера. \"Трябва ни фокус. Не можем да си позволим да губим посоката, но можем отсега да задаваме важните въпроси какво и как\", посочи Томислав Дончев и открои въпросите за това какви ще бъдат приоритетите за инвестиции в изменящата се среда, така че да водят до споделени ползи, икономически растеж, заетост и сигурност. Също така по какъв начин ще управляваме тези инвестиции, така че да имаме опростяване на правилата, а фокусът да бъде върху реализирането на политики и постигане на резултати, а не върху създаване на допълнителни механизми и сложни бюрократични процедури.", "date": "2017.06.14", "title": "Дончев настоя пред Вишеградската четворка за фокус за бъдещето на ЕС"}
{"url": "https://news.bg/crime/prastov-otpechatak-i-cheren-kosam-osiguryavat-aresta-na-21-godishnata-krasimira.html", "text": "Окръжният съд в Бургас взе мярка за неотклонение \"задържане под стража\" спрямо българската гражданка, издирвана с Европейска заповед за арест, издадена от Кралство Холандия, на 08 юни 2017 г.В Европейската заповед за арест е посочено, че на 20 март 2017 г., в жилище в Кралство Холандия, е открит трупа на холандския гражданин К.Х. ван Сайк.В жилището е открит разсадник на марихуана, чиято реколта е била прясно обрана.На тиксо, навито около глезените на жертвата, е открит пръстов отпечатък на Красимира. Открит е и дълъг черен косъм. Красимира К. е била и заснета пред дома на жертвата от други холандски граждани на 19 март 2017 г. На същата дата, около полунощ, свидетели са разказали, че три или четири лица излезли от жилището на жертвата.Описаното предполага убийство, непредумишлено убийство или квалифицирано убийство или кражба с употреба на сила, в следствие на което е причинена смърт.Според Окръжния съд в Бургас съществува реална опасност исканото лице да се укрие или да извърши друго престъпление. Поради това Красимира е задържана.Посочените доказателства дават основание на Бургаският окръжен съд да прецени, че Красимира е съпричастна към казуса, като предстои да се установи в какъв обем и форма.Установено е и че Красимира К. е криминално проявена.Определението на Окръжен съд - Бургас може да бъде обжалвано или протестирано в тридневен срок пред Апелативен съд - Бургас.", "date": "2017.06.14", "title": "Пръстов отпечатък и черен косъм осигуряват ареста на 21-годишната Красимира "}
{"url": "https://news.bg/politics/prieha-promeni-v-razhodite-za-predsedatelstvoto-na-balgariya.html", "text": "Правителството прие промени в разходите по подготовка и провеждане на Българското председателство на Съвета на Европейския съюз. Предвиждат за 2017 г. да бъдат предоставени средства в размер на 5.6 млн. лв., а през 2018 г. - 2 млн. лева.Част от предоставените средства са за Българската национална телевизия, която е определена с Решение на Министерския съвет за телевизия - домакин. Тя ще изпълни ангажимента на страната ни да осигури медийно покритие, продуциране и излъчване на събитията по време на Българското председателство. Първоначално заявените средства в размер на 9 420 000 лв. са намалени с около с около 20% и възлизат на 7 600 000 лв.Това стана с приемането на доклад за изпълнението към 31 май на Плана за действие за 2017 г. с мерките, произтичащи от членството на България в Европейския съюз. Докладът е приет от Министерски съвет.Планът съдържа общо 130 мерки със срок на изпълнение до края на месец май, като от тях изпълнените мерки са 75. Това прави неизпълнение от 42,3%.29 от неизпълнените мерки са законопроекти, 16 от които са свързани с отстраняване на допуснати нарушения на правото на ЕС. Други 22 от неизпълнените мерки са свързани със стартирали процедури за нарушения по чл. 258 от Договора за функционирането на Европейския съюз.Към доклада са приложени директивите на ЕС в областта на Вътрешния пазар, които са с изтекъл срок за транспониране до 30 ноември 2016 г. Не са въведени общо 14 директиви от 1 036. Пет директиви са с изтекъл срок за транспониране до 30 ноември 2016 г. и десет, чийто срок е изтекъл през месец май 2017 г.Докладът предвижда министрите, съобразно тяхната компетентност, да предприемат необходимите действия за изпълнението на закъснелите мерки. Ще продължи и засиленият текущ мониторинг за заложените междинни срокове за изпълнение на мерките в Плана за действие за 2017 г. ", "date": "2017.06.14", "title": "Приеха промени в разходите за председателството на България"}
{"url": "https://news.bg/world/rumaniya-se-izpravi-pred-politicheska-kriza.html", "text": "Румъния се изправи пред политическа криза. До нея се стигна, след като премиерът Сорин Гриндяну изгуби подкрепа в парламента, предаде АП.Коалицията на 43 годишния премиер Гриндяну е едва на шест месеца, но две партии вече я разклатиха. Първи бяха от партията Алианс на либералите и демократите с лидер Калин Търичану. Той обяви, че оттегля министрите си от кабинета. Като причина те посочиха, че от общо 390 мерки в правителствената програма само 260 са приложени.Лидерът на социалдемократите Ливиу Драгня, от чиято партия е и премиерът, също е недоволен от политиката на кабинета. Според румънски медии, Драгня иска да свали правителството. На заседание на изпълнителния комитет на партията реши съдбата на правителството.Решението за оттегляне на подкрепата от премиера е било взето с голямо мнозинство от партийното ръководство.Социалдемократите обаче заявиха, че са готови да съставят кабинет с коалиционни партньори.", "date": "2017.06.14", "title": "Румъния се изправи пред политическа криза"}
{"url": "https://news.bg/energy/shefat-na-vets-plovdiv-veselin-manevski-podade-ostavka.html", "text": "Управителят на ВЕЦ Пловдив Веселин Маневски е подал оставка. Като причина за оттеглянето му се посочва, че при проверка от Министерството на енергетиката са установени междуличностни отношения в ръководството на ВЕЦ-а.Самата проверка на ВЕЦ Пловдив към \"Националната електрическа компания\" ЕАД е разпоредена от министъра на енергетиката Теменужка Петкова след сигнал до Министерството на енергетиката през февруари 2017 г.Проверката не установи административни нарушения, свързани с определянето на работната заплата и допълнителното материално стимулиране във фирмата. Разработени са и се прилагат правила за създаване на организация за изпълнение на поставените задачи, които гарантират законосъобразното управление на административните процеси, е записано в изводите на проверяващия екип. звена.В ръководния екип на Предприятие ВЕЦ Пловдив е налице конфликт, сочи друг извод от направената проверка. Ангажирането на голяма част от персонала като страна в междуличностните отношения в ръководството на фирмата сочи, че работниците и служителите са допуснали личните им пристрастия да влияят върху изпълнението на техните задължения.Въз основа на тези изводи и с оглед възстановяването на професионалните взаимоотношения и подобряването на работния микроклимат в предприятието, изпълнителният директор на НЕК ЕАД следва да предприеме необходимите действия, включително и вземане на кадрови решения, препоръчва проверяващият екип.Директорът Маневски е депозирал своята оставка, която е приета от ръководството на НЕК, считано от 15 юни 2017 г.Предприятие ВЕЦ към НЕК ЕАД е от стратегическо значение за енергийната система на страната. То поддържа и експлоатира 30 водноелектрически централи , като 15 от тях работят в четири каскади - \"Батак\", \"Въча\", \"Арда\" и \"Белмекен-Сестримо\". Общата им инсталирана мощност е близо 3 хил. мегавата.", "date": "2017.06.14", "title": "Шефът на ВЕЦ Пловдив Веселин Маневски подаде оставка"}
{"url": "https://news.bg/politics/prezidentat-radev-se-sreshtna-s-shefovete-na-lukoyl.html", "text": "Българската държава подкрепя инвестициите в технологии и производства, които се реализират в условията на прозрачност и при спазване на националното и европейското законодателство. Това е заявил държавният глава Румен Радев, който е провел работна среща с президента на \"Лукойл\" Русия Вагит Алекперов, вицепрезидента на компанията Вадим Воробьов и ръководителя на \"Лукойл - България\" ЕООД Валентин Златев.Държавният глава е заявил, че се оценяват и високо тези партньори, които работят при стриктно зачитане на екологичните стандарти и развиват дейността си при висока данъчна дисциплина. На срещата са били обсъдени мерките за развиване на производствата в България и възможните бъдещи инвестиции в енергийния ни сектор, които имат реален потенциал да повишат конкурентоспособността и данъчните постъпления за страната ни, включително и корпоративните.Гостите потвърдиха пред държавния глава намеренията на компанията да развива своето трайно присъствие на българския пазар и да завърши нов високотехнологичен цикъл, който ще допринесе за утвърждаването на България като ключов експортен център в региона.", "date": "2017.06.14", "title": "Президентът Радев се срещна с шефовете на \"Лукойл\""}
{"url": "https://news.bg/politics/turskiyat-poslanik-v-sofiya-ne-prisastval-na-sreshtata-na-borisov-s-erdogan.html", "text": "Турският посланик у нас Сюлейман Гьокче не е присъствал в Турция на официалната визита на премиера Бойко Борисов при президента Реджеп Ердоган от уважение към страната ни. Това стана ясно от коментара на външния министър Екатерина Захариева.Гьокче направи непремерени изказвания. Нямам индикации, че турският посланик в България ще бъде отзован, подчерта първият ни дипломат.Тя се надява всичко да е останало в миналото. Иначе с посещението в Южната ни съседка се показало, че България може да бъде мост и да подпомага диалога между ЕС и Турция.", "date": "2017.06.14", "title": "Турският посланик в София не присъствал на срещата на Борисов с Ердоган"}
{"url": "https://news.bg/health/2-godishno-dete-e-s-opasnost-za-zhivota-postradalo-pri-darvodobiv.html", "text": "Има опасност за живота на 2-годишно дете, пострадало по време на дърводобив в района на севлиевското село Селище. Преди няколко дни момченцето е затиснато от паднало дърво, съобщи Нова телевизия. Инцидентът е станал в присъствието на неговите родители и близки роднини, съобщиха от МВР.Детето е откарано в болница в тежко състояние, с черепно-мозъчна и гръдна травми.", "date": "2017.06.14", "title": "2-годишно дете е с опасност за живота, пострадало при дърводобив"}
{"url": "https://news.bg/disasters/zhiveeshtite-v-goryashtiya-nebostargach-v-london-signalizirali-za-opasnostta-predi-godini.html", "text": "Жителите на небостъргача \"Grenfell Tower\", който се запали днес в Лондон, споделиха, че отдавна са имали опасения за възникването на пожар в сградата. Хората са били сигнализирали за това в продължение на няколко години, съобщава БиБиСи.От пожарната в Лондон са съобщили, че в кулата е имало голям брой смъртни случаи.Припомняме, първите сигнали за пожара на небостъргача \"Grenfell Tower\" са подадени около 13 ч. местно време. Към кулата, намираща се в Северен Кенсингтън, са изпратени около 40 пожарни и 200 огнеборци. Пламъците са обхванали всички етажи на сградата - от втория до 24-ия.\"Grenfell Tower\" се намира в северната част на Кенсингтън, Лондон. Сградата е построена през 1974 г. В нея има 120 апартамента.Сградата е била основно ремонтирана през 2015 и 2016 година от фирмата \"Rydon Construction\".От фирмата посочиха, че са \"шокирани да чуят за опустошителния пожар\". Според тях ремонтите на сградата са изпълнени, съобразно всички изисквания за контрол и регулиране на пожарите и стандарти за здраве и безопасност.Към момента има информация за 6 загинали при пожара. Според разкази на очевидци хората започнали да скачат от прозорците на високата сграда, само да не изгорят живи в нея.Един от свидетелите дори съобщи, че човек от събралата се под сградата тълпа успял да хване бебе, което е било хвърлено през прозорец на небостъргача.", "date": "2017.06.14", "title": "Живеещите в горящия небостъргач в Лондон сигнализирали за опасността преди години"}
{"url": "https://news.bg/tourism/30-ot-mestata-v-obzor-veche-sa-zaeti.html", "text": "30% от легловата база в Обзор вече е заета. Това заяви кметът на курорта Христо Янев пред БНР.Сезонът в Обзор започва по-рано. Причината е, че в курорта има предвидени много детски лагери от Русия.По думите на Янев само един от плажовете е останал без стопанин за сега. Плажовете \"Юг\" и \"Централен\" вече имат концесионери. Очаква се и плажът \"Север\" скоро да се сдобие с наемател.Янев информира и че концесионерите в курорта вече са се подготвили добре за предсрочното започване на сезона. На плажовете вече има спасители и всичко необходими за нормалното функциониране на един плаж, допълни той.", "date": "2017.06.14", "title": "30% от местата в Обзор вече са заети"}
{"url": "https://news.bg/politics/sofiya-domakinstva-na-seminara-po-zapadniya-pat-na-koprinata.html", "text": "София ще е домакин на международния семинар \"По западния път на коприната\", решиха министрите от третия кабинет \"Борисов\".На днешното си заседание правителството одобри проект на Споразумение между Министерството на туризма на България и Световната организация по туризъм (COT) към ООН за провеждане на втория международен семинар \"По западния път на коприната\".Форумът ще се състои в периода 26-29 юни 2017 г. в София. За участие са поканени представители на 33-те страни-членки на програмата на COT \"По пътя на коприната\", български и чуждестранни научноизследователски центрове, браншови организации и представители на дипломатическият корпус, акредитиран в България.Семинарът е част от съвместния проект на COT и Европейската комисия Инициатива за развитие на туризма \"По Западния път на коприната\" и представлява част от европейската инициатива \"Подобряване на разбирането за европейския туризъм\".Събитието цели да се популяризират възможностите за туристически дейности по западните участъци на \"Пътя на коприната\". Средносрочната перспектива е да се обособяват туристически маршрути \"По западния път на коприната\", а в дългосрочен план се очаква да се интензифицира транснационалното сътрудничество между страните, членуващи в програмата на COT \"По пътя на коприната\".България е член на COT от 1976 г. и в момента е част от Изпълнителния съвет на организацията. Министерството на туризма като водеща институция в сектора участва активно в събитията на организацията, като през септември 2015 г. страната ни бе избрана за вицепрезидент на 21-ата сесия на Генералната асамблея на COT.", "date": "2017.06.14", "title": "София домакинства на семинара \"По западния път на коприната\""}
{"url": "https://news.bg/politics/borisov-nyama-da-ostavi-na-mira-shemadzhiite-ot-gkpp-kulata.html", "text": "\"Продължават със схемите, мине не мине месец - арести. Отделно - двойно претоварени ТИР-ове, след това чупят пътищата, а виждате какви пари се събират на ден. Няма да ги оставим на мира!\" С тези думи премиерът Борисов даде начало на днешното правителствено заседание относно мерките, които ще бъдат предприети по отношение борбата с контрабандата и главно във връзка с вчерашните арести на ГКПП \"Кулата\".Борисов посочи, че вече са набелязани \"куп мерки\" по този въпрос. По думите му е изготвена нова наредба, като тя трябва да бъде качена на сайта на МС до утре, 15 юни.В новата наредба се предвижда да се въведе нов софтуер, който да гарантира да не се манипулират показанията на митниците. \"От всички КПП-та изнасяме видеонаблюдението в контрабандния център. Там, където се саботира, доподменяме за още по-голяма регистрация с камери и GPS системи\", обясни Борисов.Премиерът похвали служителите на ГДБОП и ДАНС за провелата се вчера операция и допълни, че в тази посока се полагат големи усилия. Според него държавата трябва да атакува подобни деяния с цялата си мощ.Борисов се похвали и за работата по преместването на Столичния и Пловдивския КАТ. Според него от събота до сега по въпроса са свършени \"доста неща\". Борисов допълни, че до сряда, 21 юни, правителството ще е готово с \"каквото е необходимо и за капиталов ремонт, и за нови уреди за измерване на газовете, и за спирачните системи, и за битовото обслужване, и на самите служители, и на клиентите, които отиват там\".Според Борисов вече \"няма кандидати за катаджии и митничари, не може да попълним бройките. Сиреч, колкото повече в борбата с контрабандата сме успешни, толкова най-търсени преди години професии, които се уреждаха с връзки, сега не могат да съберат кандидати.\" Това констатира и вътрешният министър Валентин Радев, според който с промените, въвеждащи нови автомобили и камери, броят на желаещите да работят в системата на МВР значително е намалял.В заключение премиерът се изтъкна, че в двата месеца на служебното правителство приходите са били със 100 млн. по-малко в сравнение със сега. \"Днес вече агенциите, Министерството на финансите докладват, че отново сме свили контрабандата и това са докладите, които идват от независимите проверяващи системи\", довърши Борисов.", "date": "2017.06.14", "title": "Борисов няма да остави на мира схемаджиите от ГКПП \"Кулата\""}
{"url": "https://news.bg/regions/liniyata-sofiya-burgas-prez-karlovo-e-blokirana-vremenno.html", "text": "48-годишна жена загина при тежка катастрофа на релсите. Около 15:30 часа влак помете кола, която пресича неправилно релсите между Казичене и прелеза на село Равно поле, съобщи Нова телевизия.Зад волана била жена. Машинистите на бързия влак София - Бургас през Карлово дали многократно звуков сигнал, далеч преди сблъсъка, но колата не преминала релсите. Локомотивът е влачил машината 700 метра.Според очевидци, 15 минути след удара жената е била жива. Тя е издъхнала преди пристигането на линейките.Една от пътничките във влака е медицинско лице и е опитала да реанимира шофьорката.В последните два часа линията София - Бургас през Карлово е блокирана. На мястото на кататрофата вали дъжд. Пожарникарите трудно са разрязали ламарините на колата, за да стигнат до тялото на жената. 170 пътници в бързия влак с номер 3622 са блокирани заради катастрофата.", "date": "2017.06.14", "title": "Линията София-Бургас през Карлово е блокирана временно"}
{"url": "https://news.bg/politics/balgariya-razkriva-pochetno-konsulstvo-v-gana.html", "text": "България разкрива почетно консулство в Гана, съобщиха от правителствената пресслужба. На днешното заседание министрите от третия кабинет \"Борисов\" дадоха съгласие за откриване на българско консулство в Република Гана със седалище град Акра.Назначен за почетен консул е Николаас Корнелес Матеас ван Щаалдуйнен. Той е личност, ползваща се с добро име, обществени позиции и институционални контакти, които ще са полезни за по-нататъшното активизиране на връзките между двете държави.Откриването на наше почетно консулство в Гана ще предостави възможност за активизиране на отношенията между двете страни в търговско-икономическата област, културния и образователен обмен и други сфери от взаимен интерес.Гана е държава в Западна Африка. Площта й е 238,5 хил. кв. км. Тя граничи с Того на изток, Буркина Фасо на север, Кот д'Ивоар на запад и Атлантическия океан. По дължина на крайбрежието се простира низина с ширина до 15 км, а в централните части на страната е платото Ашанти (вис. до 300 м). В източните части са разклоненията на планината Атакора.Столицата на Гана е Акра, в която са и двата национални парка - край замъка Кристианброс от 17-ти век и националният музей.В Гана се изповядват едновременно християнската и мюсюлманска религии. От огромно значение за населението е връзката с родовите корени, което личи от имената им.Гана има двойно повече природни богатства на човек от населението от по-бедните страни в Западна Африка. Въпреки това, Гана остава силно зависима от международната финансова и техническа помощ. Злато, дървесина и производство на какао са главните стоки за износ, показва справка в bg.wikipedia.org.", "date": "2017.06.14", "title": "България разкрива почетно консулство в Гана"}
{"url": "https://news.bg/crime/ot-pravosadie-za-vseki-iskat-sreshta-s-prezidenta.html", "text": "От \"Правосъдие за всеки\" настояват за среща с президента Румен Радев за съдебната реформа.Припомняме, че преди седмица държавният глава проведе разговори с тримата големи- председателите на Върховния касационен съд и на Върховния административен съд - Лозан Панов и Георги Колев, както и с главния прокурор Сотир Цацаров.\"В предизборната кампания Румен Радев адресира \"Правосъдие за всеки\", като спомена, че ще се срещне с нас. Настояваме да имаме такава среща с него\", заяви пред News.bg Петър Кънчев от ръководството на Инициатива \"Правосъдие за всеки\".Той бе категоричен, че ще настояват държавният глава да чуе и гражданите. Възнамеряват да представят пред него исканията си и становище какво се случва в момента, а също какво може да се направи.От \"Правосъдие за всеки\" организираха Марш за европейско правосъдие пред Съдебната палата в София. Формалният повод е датата 14 юли, на която се навършват четири години от големия протест срещу назначаването на Делян Пеевски за шеф на ДАНС. Кънчев, обаче, поясни, че организацията, която представлява, е фокусирана основно върху неслучилата се съдебна реформа.Той подчерта, че от 2015 г. са представили 7 предложения за съдебна реформа, които ако бъдат реализирани - като промени в Конституцията и в законите, съдът би бил по-независим, а прокуратурата по-отчетна и по-работеща. Тези предложения не бяха приети от предишното народно събрание.Според Кънчев конфигурацията в настоящия Парламент е такава, че се състои от партии, които нямат интерес да извършват съдебна реформа. \"Твърдим го това, предвид и назначаването на г-жа Цачева като министър на правосъдието, заявила, че тя е приключила. Явно няма намерение да върши такава реформа в своя мандат\", коментира той.По думите му, в момента са на дневен ред всякакви други теми, но никой не се занимава с това, което се случва във ВСС и в прокуратурата. \"Считаме, че нещата там вървят все по-зле и няма данни от политическата класа, че има намерение да промени нещо\", заяви Кънчев.От \"Правосъдие за всеки\" са формулирали искания, които представят на днешния марш за европейско правосъдие. Те ще ги внесат в деловодствата на съответните институции и ще настояват те да се ангажират. Администрацията на президента Румен Радев е една от тях. Според \"Правосъдие за всеки\" освен срещите с тримата големи, е редно държавният глава да вземе предвид и становището на гражданското общество.\"Ще искаме това, което сме настоявали до сега, да се случи и реформа наистина да има\", каза Кънчев. Едно от исканията им е да има прозрачен избор на ВСС.\"Случаят с листчето, \"окръжното\" за избора на Върховия административен съд - всички тези скандални неща, които се случват там, трябва да бъдат променени\", подчерта той.Кънчев обърна внимание и на съмнението за електронното гласуване за избор на професионална квота във ВСС. Искали са да се провери, но не се е случило.Настояват още президентът да използва правото си на конституционна инициатива и да внесе предложенията им за промяна на Конституцията в глава \"Съдебна власт\".До министъра на правосъдието апелират да има по-активна роля и да прави предложения за изменения в законодателството, с цел да се реализира съдебната реформа.Исканията на \"Правосъдие за всеки\" ще могат да бъдат подписани от участниците в марша и да бъдат внесени в президентството, в народното събрание, в правосъдното министерство.Запитан за перспективите относно новия състав на ВСС, Кънчев подчерта, че за първи път в най-новата ни история има възможност за съдийско самоуправление - т.е съдиите сами да номинират представители и да ги избират.\"Считаме, че това е една възможност, която има силни опити да бъде опорочена, а именно да се представя спуснат кандидат от сега действащия ВСС, така че той да се представи отново в новия му състав\", изложи опасенията си той и допълни, че има опити да се влияе върху свободата на избора или тайната на вота.По думите му, има много добри кандидати. \"Ние не знаем доколко тези опити на статуквото да се самопроизведе ще бъдат успешни, но такава опасност има и в следващите 5 години отново да бъдем свидетели на това, което ВСС произвежда - а то е скандал след скандал и усещане за липса на справедливост\", заключи Кънчев.Той обърна внимание на това, което гражданите адресират - а именно, че няма усещане за справедливост и третата власт е \"буквално блокирана и не работи\".", "date": "2017.06.14", "title": "От \"Правосъдие за всеки\" искат среща с президента "}
{"url": "https://news.bg/int-politics/zashemetyavasht-broy-na-tsivilnite-zhertvi-pri-vodenite-ot-sasht-udari-v-rakka.html", "text": "Разследващите военни престъпления към ООН обявиха, че засилените въздушни удари на международната коалиция, подкрепящата офанзивата на подкрепяните от САЩ сили срещу град Ракка, който е крепостта на ДАЕШ (\"Ислямска държава\") в Сирия, са причинили \"зашеметяваща загуба на цивилни животи\", съобщава \"Ройтерс\".Сирийските демократични сили (СДС), групировка от кюрдски и арабски милиции, подкрепяна от оглавяваната от САЩ коалиция, започнаха да атакуват Ракка преди седмица с цел да прогонят терористите. СДС, подкрепяни от тежки въздушни удари на коалицията, завзеха територии западно, източно и северно от града.Пауло Пинейро, който е председател на разследващата комисия на ООН, също така е заявил пред Съвета по правата на човека, че 10 споразумения между сирийското правителство и въоръжените групировки за евакуация на бойци и цивилни от обсадените райони, включително източните части на Алепо, \"в някои случаи представляват военни престъпления\", след като цивилни хора не са имали \"никакъв избор\".", "date": "2017.06.14", "title": "\"Зашеметяващ\" брой на цивилните жертви при водените от САЩ удари в Ракка"}
{"url": "https://news.bg/politics/ot-gripen-ochakvat-nachalo-na-pregovori-s-pravitelstvoto-ni.html", "text": "Шведската компания, производител на изтребителите \"Грипен\", очаква след лятото да преговаря с България за купуване на нов тип изтребител, съобщи БНР. Досега от фирмата не са водили разговори с българските власти. В края на  стана ясно, че страната ни има интерес към предложението на производителите на \"Грипен\".Магнус Олсън от компанията производител каза, че 18 месеца след подписване на договора страната ни може да има 4 нови изтребителя.Според него най-лесно ще могат да се обучат пилотите на МиГ-29. По този начин основната функция по охрана на въздушното пространство на НАТО може да се изпълнява с нови изтребители година след началото на тренировката на пилотите.Всичко зависи , убедени са от фирмата. \"Правителството прави, това, което иска. Предполагам, че ако не се стигне до стартиране на преговори, сигурно ще ни се наложи да изчакаме. Не бързаме и не оказваме натиск\", каза Олсън.Той посочи, че фирмата е една от трите, която е получила т.нар. \"запитване за даване на оферта\", а това е знак за прозрачност в процедурата.Припомняме, по време на служебния кабинет България получи отговори от още две фирми, но предложенията са за машини втора ръка. За тази година за проекта за нов тип изтребител има гласувани 231 милиона лева. А до 2020-а общо парите са 683 милиона.При едно от изявленията си премиерът Бойко Борисов поясни, че трябва да се търсят пари и за пехотата, чийто проект се очаква. В същото време президентът и върховен главнокомандващ Румен Радев настоя договорът за новия тип изтребител .В телевизионно интервю Радев представи и варианта, при който се удължава кредита за финансиране на проектите за армията и така за всеки вид въоръжени сили се започва по един от тях.", "date": "2017.06.14", "title": "От \"Грипен\" очакват начало на преговори с правителството ни"}
{"url": "https://news.bg/world/rusiya-spavala-makedoniya-za-nato-i-es.html", "text": "Русия спъвала Македония за членството ѝ в НАТО и ЕС. Това пише Сдружение \"Достойнство, отговорност, морал\" в отворено писмо до президента, председателя на НС, премиера и народните представители.Според писмото на Сдружение \"Достойнство, отговорност, морал\" (Сдружение \"ДОМ\") те имали анонимен източник, свързан с правителството на Република Македония. Източникът бил предал от архивите на специалните служби на Македония (контраразузнаването) десетки секретни документи на международния журналистически консорциум Organized Crime and Corruption Reporting Project (OCCRP). Сдружението припомня, че това е организацията, която преди години публикува разкрития свързани с Панамските досиета (Panama Papers).Секретните документи били изготвени от подслушвания на телефонни разговори, външни наблюдения и други разузнавателни средства и свидетелствали за това как руски офицери от Службата за външно разузнаване и Главното разузнавателно управление (ГРУ), съвместно със сътрудниците на посолствата на Русия, влияели на вътрешната политика на Македония и на други балкански страни. Те не допускали тяхното членство в НАТО.Според информацията от писмото на Сдружение \"ДОМ\" в документите се говорило, че 4 агенти-офицери на Главното разузнавателно управление (ГРУ) на руската армия са координирали от София операциите в Македония. Това продължавало от 10 години. В писмото се споменава и че ГРУ на руската армия била структурата, която организирала анексията на Крим през 2014 година.Тази информация не била опровергана нито от Русия, нито от македонското правителство и тайни служби.Във връзка с тази информация от Сдружението \"ДОМ\" припомнят напрежението, възникнало между  и , в края на 2016 г., както и събитията от 27 април в парламента на Македония и се обръща към горепосочените институции, отговарящи за националната сигурност на България.Те настояват да бъдат предприети незабавни действия за идентифициране и екстрадиране на всички лица, които провеждали враждебна дейност срещу страната ни и срещу нашите съюзници и съседи, както и за разкриване и санкциониране на служителите на нашите специални служби, които допуснали системното извършването на тези противозаконни действия срещу интересите на българската държава.От Сдружение \"Достойнство, отговорност, морал\" настояват още да не се рестартират под каквато и да е форма мега-корупционните проекти АЕЦ \"Белене\" и \"Южен поток\", защото това означавало да бъде рестартирана корупцията и затвърждаването на енергийната зависимост на България от Русия. Те искат и президента на Русия Владимир Путин да не бъде канен на честванията по случай 140 години от обявяването на независимостта на България.", "date": "2017.06.14", "title": "Русия спъвала Македония за НАТО и ЕС"}
{"url": "https://news.bg/health/ekoministarat-prizova-kmetovete-da-sledyat-za-chistotata-na-vazduha.html", "text": "Министърът на околната среда и водите Нено Димов призова кметовете да вземат мерки за чистота на въздуха през лятото, съобщиха от Министерството на околната среда и водите. Повод за призива е решение на съда на ЕС в Люксембург, по което страната ни може да плаща и финансови санкции.Министър Димов изпрати писмо до 28-те кметове на общини с нарушено качество на атмосферния въздух. С него министърът призовава да се изпълнят предвидените в общинските програми мерки за намаляване на нивата на ФПЧ10, и поддържането на ниско ниво там, където е постигнато съответствие.Министър Димов настоява за мерки, приложими през летния сезон - редовно измиване на основните пътни артерии, благоустройство на крайпътните и междублоковите пространства, озеленяване на свободните площи, поддържане в добро състояние на пътната настилка, контрол на строителните дейности на територията на общината.От изключителна важност за дейностите по изпълнение на мерките от програмите е създаването на организация за контрол на изпълнението. Контролът на изпълнението на програмите по чл. 27 от Закона за чистотата на атмосферния въздух (ЗЧАВ) се осъществява от общинските органи, съгласувано със съответната РИОСВ, припомнят от ековедомството.Според решение по дело С-488/15, постановено на 5 април от съда на ЕС в Люксембург България не е спазила нормите за ФПЧ10 във всички агломерации и зони на страната.Независимо, че предварителните данни от пунктовете за мониторинг на качеството на атмосферния въздух за 2016 г. показват положителни тенденции за намаляване както на броя превишения, така и на стойностите на средногодишната концентрация, съответствие с нормите по показател ФПЧ10, е постигнато само в отделни общини. Решението на съда може да доведе до налагането на финансови санкции на България.Предвид сериозността на проблема министърът разчита на добро сътрудничество и конструктивни действия от страна на общините и на РИОСВ за навременно и ефективно изпълнение на заложените в програмите мерки за намаляване нивата на замърсителите в атмосферния въздух.", "date": "2017.06.14", "title": "Екоминистърът призова кметовете да следят за чистотата на въздуха"}
{"url": "https://news.bg/regions/puskat-dvizhenieto-po-asparuhoviya-most-vav-varna.html", "text": "Утре, 15 юни, се възстановя движението по Аспаруховия мост във Варна.Ремонтните дейности на съоръжения 2 и 4 на моста завършват пет дни предсрочно.На съоръженията са изградени нови хидроизолация, фуги, асфалт, маркировка, знаци, ограничителни системи, парапети и други. За ремонта са инвестирани 3 млн. лв. от бюджета на Агенция \"Пътна инфраструктура\", а Община Варна е финансирала с 200 хил. лв. изграждането на тротоарите по моста.Припомняме, ремонтът на Аспаруховия мост започна на 19 април тази година. Движението по моста беше преустановено.Аспаруховият мост е част от пътя Варна - Бургас и се състои общо от 11 съоръжения. Мостът се експлоатира е от 1976 г. и е основна връзка на квартал \"Аспарухово\" с останалите квартали от община Варна. Мостът не беше ремонтиран от 40 години.", "date": "2017.06.14", "title": "Пускат движението по Аспаруховия мост във Варна"}
{"url": "https://news.bg/education/protest-v-zashtita-na-prepodavatelkata-ot-unss-organizirat-neyni-studenti.html", "text": "Протест в защита на преподавателката от УНСС организират нейни студенти. Тази вечер подкрепящите я ще изразят позицията си пред вратите на ВУЗ-а в Студентски град. Те са изпратили редица писма в защита на професорката.\"През последното денонощие УНСС е сред водещите теми в новинарските емисии. За съжаление на всички ни се прочухме отново не с признание, отличие, награда или какъвто и да е успех, а със скандал. Университетът ни отново е тема за подигравки, както и ние - студентите в него\", пише до ректора студентът Георги Гюзелов, който ще се включи в протеста.\"В медиите се раздува случай от статус на колегата ни Кезим Медев, който отправя обвинения към проф. Соня Докова, с които всички ние се запознахме.За периода, в който проф. Докова ми е преподавала е създала образ на един от най-подготвените преподаватели в учебното заведение, изключително ерудирана и можеща да подготви студентите за техния професионален път\", категоричен е той.\"Тя е жена с характер и изключително чувство за хумор, с което успя да ни спечели всички. Именно в нейните часове аудиториите са били винаги пълни. Ставал съм свидетел на телефонен разговор между нея и представители на изпълнителната власт, в който тя защитаваше интереса на УНСС, както го е правила винаги\", пише до ректора Гюзелов.Според него поведението на студента, от когото тръгнал скандала в УНСС Кезим Медев е недостойно и целящо единствено лична облага с цел ПиАр.\"В интернет могат да бъдат намерени публикации и негови интервюта, в които той казва, че е готов на всичко, за да успее и че цели политическа кариера. Бил е кандидат за общински съветник в община Гърмен, участвал е в различни телевизионни формати. Всичко това говори, че Кезим е използвал случая, ако изобщо има доза истина в него, за да натрупа лични дивиденти и получи медийна слава, с каквато е удостоен в момента\", категоричен е Георги Гюзелов.\"Като член на Студентския съвет при УНСС той е имал множество други варианти да спре \"порочната практика\", но той е избрал да омърси и опетни по най-долен начин името на нашия университет\", убеден е Гюзелов.\"Като студент в УНСС настоявам колегата ни Кезим Медев да бъде освободен от задълженията си към Студентския съвет при УНСС, тъй като не е достоен за това място\", иска Гюзелов.", "date": "2017.06.14", "title": "Протест в защита на преподавателката от УНСС организират нейни студенти"}
{"url": "https://news.bg/education/dobar-4-za-zrelostnitsite-i-tazi-godina.html", "text": "Няма влошаване на резултатите на зрелостниците. Този извод направи министърът на образованието и науката Красимир Вълчев след анализ на проведените за 19-ти пореден път задължителни матури. Зрелостниците явили се на матурата по Български език и литература са 48 755 ученици. Техният среден резултат по точки е 52,57 т. или по шестобалната система оценката им би била - добър 4,13. Оценката от втория държавен зрелостен изпит би била добър 4,38. Тази година няма ученици с нула точки и на двете матури. Миналата година те са били осем. Намалява броят на зрелостниците със слаби и с отлични оценки.Така, ако учениците със сто точки през миналата година са били 131, то тази година те са едва 18. Един ученик е получил максимумът брой точки 100 и на двете матури. Почти по всички предмети резултатите на момичетата е по-висок от този на момчетата. Като по математика резултатите са напълно еднакви - 4,64.Намалява и броят на учениците със слаби оценки по БЕЛ от 4 189 - през миналата година на 3 887 за 2017 г. Намалява борят на слабите оценки и по вторият зрелостен изпит от 6460 на 3190. Гимназията с най-добри резултати по Български език и литература е столичната 91-ва немска езикова гимназия с успех отличен 5,66. На втората матура, която се провежда по избор на първо място е Американският колеж в София със среден успех 5,84. Така с най-висок среден успех са профилираните гимназии, а с най-нисък среден успех - професионалните гимназии.Добре се представят средните училища. Най-високи резултати са постигнали учениците в София-град, Смолян и Варна, а най-ниски в Ямбол и Кърджали. Евгения Костадинова, директор на дирекция \"Съдържание на предучилищното и училищното образование\" отбеляза, че продължава тенденцията зрелостниците да подават молби за явяване на втора матура, но от заявилите едва 44% са се явили. Най-предпочитани за втора матура са изпитите по биологията, английски език, география.От МОН отчитат и възходяща тенденция по отношение на предмета \"История и цивилизация\" и през трите предходни години. Влошаване на резултатите се отчитат по руски и испански език. Учениците имат по-високи резултати от предходни години по английски, италиански, френски, немски. Увеличава се процентът на отличните оценки по история, химия, опазване на околната среда.Костадинова обясни, че в сравнение с миналата година по-нисък успех отчитат учениците в областите Добрич, Кърджали, Пазарджик, София област. \"Този спад не е драматичен и не може да се отчита като сериозен, но на регионално равнище следва да се направят съответните анализи\", изтъкна експертът. По отношение на въведените модули, анализът показва, че деленето не е оказало влияние върху резултатите на учениците, но се обмисля оптимизирането времетраенето им.Костадинова заяви, че намалява процентът на зрелостниците, които не са получили точки за резюмиране на текст. Данните показват още, че намалява процентът на зрелостниците, които пишат интерпретативното съчинение и се увеличават тези, които се опитват да пишат есе.", "date": "2017.06.14", "title": "Добър (4) за зрелостниците и тази година"}
{"url": "https://news.bg/politics/nay-glupavata-ideya-e-che-neshtata-u-nas-ne-varvyat-zaradi-izbiratelnata-sistema.html", "text": "В България 75-80 процента от вота е мажоритарен и не бива да говорим за мажоритарната избирателна система в бъдеще време. Това коментира социологът Кънчо Стойчев по повод внесения от ГЕРБ законопроект за промени в Изборния кодекс. \"Мажоритарни избори има в България вече - няма нужда в бъдеще време да го говорим - ние мажоритарно избираме президент, ние мажоритарно гласуваме на местни избори и даже на парламентарните избори имаме мажоритарен компонент. Ако вземем всички три вида избори, можем да кажем, че в България нещо от типа на 75-80 процента от гласуването е мажоритарно\", изтъкна той пред БНР.Това нещо ни е довело \"да цъфнем и да вържем\" ли, попита риторично Стойчев и подчерта, че идеята, че в страната нещата не вървят добре поради типа избирателна система, е възможно най-глупавата и невярна идея.Анализаторът допълни, че инициаторите на референдума от \"Шоуто на Слави\", който съдържаше въпрос за въвеждане на мажоритарна система в два тура, всъщност са подвели гласоподавателите и лансират идея за избирателна система, която не се прилага никъде в света.Също така според Кънчо Стойчев приложена в този ѝ вид, това ще доведе до максимум три партии в парламента със страшни изкривявания.От своя страна политологът Калоян Методиев подкрепи тезата на Стойчев.\"Не само, че няма да решат нищо, но има опасност едни мажоритарни избори в предложения вариант да разпаднат държавата. Буквално - на криминални елементи, на етнически анклави, на всичко негативно, което може да се сетите\", предупреди той.В този смисъл законопроектът на ГЕРБ е един абсурд, категоричен е Методиев.\"Мисля, че това, което се случва в момента, е едно губене на времето на обществото с едно фалшиво задоволяване на обществените интереси\", коментира още политологът във връзка с внасянето на проекта за промени в Изборния кодекс. ", "date": "2017.06.14", "title": "Най-глупавата идея е, че нещата у нас не вървят заради избирателната система"}
{"url": "https://news.bg/regions/savmestni-voenni-ucheniya-mezhdu-balgariya-i-ukrayna.html", "text": "Съвместното участие в учения на сухопътни формирования обсъдиха началникът на отбраната генерал-лейтенант Андрей Боцев и командващият на Сухопътните войски на Украйна генерал-лейтенант Сергей Попко.Началникът на отбраната генерал-лейтенант Андрей Боцев се срещна днес с командващия на Сухопътните войски на Украйна генерал-лейтенант Сергей Попко. В разговорите участваха и експерти от Щаба по отбраната и представители на Командването на Сухопътните войски на Украйна.Генерал-лейтенант Боцев подчерта значението на разширяването на взаимоотношенията между България и Украйна в областта на подготовката и изграждането на оперативни способности, чрез участието в съвместни учения и тренировки.Генерал-лейтенант Попко благодари на българската страна за полаганите грижи и отношението към украинските военнослужещи, които продължават процеса си на лечение и рехабилитация в болничното заведение на Военномедицинска академия в Хисаря.В рамките на срещата бе обменен опит по окомплектоването на въоръжените сили с личен състав.Украинската военна делегация, водена от командира на Сухопътните войски генерал-лейтенант Сергей Попко, от 13 до 16 юни е на работно посещение в нашата страна. В първия ден от визитата украинските гости проведоха срещи в Командването на Сухопътните войски. По време на разговорите, командирът на Сухопътните войски генерал-майор Михаил Попов и генерал-лейтенант Сергей Попко обсъдиха съвместното участие на военнослужещи и формирования в международни учения и обучения.", "date": "2017.06.14", "title": "Съвместни военни учения между България и Украйна"}
{"url": "https://news.bg/euronews/kray-na-taksite-za-rouming-v-es.html", "text": "От утре, 15 юни таксите за роуминг в Европейския съюз престават да съществуват. Председателят на Европейския парламент Антонио Таяни, министър-председателят на Малта Джоузеф Мускат, от името на малтийското председателство на Съвета на Европейския съюз, и председателят на Европейската комисия Жан-Клод Юнкер, направиха следното изявление:\"Европейският съюз съществува, за да сближава хората и да улеснява живота им. Премахването на таксите за роуминг е истински европейски успех.Отсега нататък гражданите, които пътуват в ЕС, ще могат да се обаждат, да пращат съобщения и да общуват през мобилните си устройства на цените, които заплащат у дома. Премахването на таксите за роуминг е едно от най-големите и осезаеми постижения на ЕС.През последните 10 години нашите институции работиха усилено съвместно, за да поправят тази пазарна неефективност. При всяко преминаване на граница в ЕС по празници, за работа, следване или просто на кратко посещение европейските граждани внимаваха как използват своите мобилни телефони и се притесняваха от високи телефонни сметки заради таксите за роуминг. Таксите за роуминг са на път да се превърнат в история. От утре ще можете да останете във връзка, докато пътувате в ЕС, на цената, която плащате у дома.Отдавна чакахме този ден и мнозина се потрудиха той да настъпи. Чрез тясно сътрудничество Европейският съюз постигна конкретни положителни резултати за европейските граждани. Горди сме, че ЕС сложи край на високите цени за роуминг и сме благодарни на всички, които показаха решителност да се преборят с всички предизвикателства по пътя към целта.Едновременно с това ЕС успя да намери точния баланс между премахването на таксите за роуминг и необходимостта националните абонаментни пакети за мобилни услуги да запазят своята конкурентоспособност и привлекателност. Операторите разполагаха с 2 години да се подготвят за този ден и сме уверени, че те ще се възползват от възможностите, които предлагат новите правила в полза на своите клиенти.Премахването на таксите за роуминг е в основата на цифровия единен пазар на ЕС и е нова стъпка към изграждането на единно и устойчиво европейско цифрово общество, достъпно за всички наши граждани.\"За повече информация ЕК предоставя следните линкове за  и за . Припомняме разяснението на Веселин Божков - председател на Комисията за регулиране на съобщенията, за променята на таксуването на роуминга. Роумингът няма да отпадне, нито ще бъде по-скъп, единствено става дума, че ще бъде таксуван по друг начин и ще бъде таксуван в полза на българския потребител, увери Божков.Като европейски граждани във всяка точка на ЕС включително Лихтенщайн, Исландия и Норвегия, хората ще могат да говорят на този тарифен план и да ползват същите гласови услуги, СМС-и и пренос на данни както в България.", "date": "2017.06.14", "title": "Край на таксите за роуминг в ЕС"}
{"url": "https://news.bg/world/vaorazhen-prostrelya-vissh-kongresmen-i-politsai-v-sasht.html", "text": "Въоръжен мъж е открил огън по време на бейзболна тренировка, в която са участвали американски политици в Александрия, щата Вирджиния.Ранени са няколко души, включително ръководителят на републиканското мнозинство в Камарата на представителите Стив Скалис, съобщава полицията, както и очевидци, цитирани от \"Франс прес\".Сред ранените са и няколко сътрудници на Скалис, както и полицаи. Полицията разследва \"многократна стрелба\", като заподозреният за стрелбата е арестуван.Александрия е предградие на Вашингтон.Очевидец отбеляза в \"Туитър\", че стрелбата е била открита на тренировка по бейзбол на бейзболния отбор на Конгреса.Сенатор Майк Лий е уточнил, че Скалис е бил прострелян в бедрото и ще оцелее.Конгресменът Мо Брукс допълва, че всички на бейзболното поле са се разбягали, докато са били изстреляни към 50 до 100 патрона.Престрелката е станала между стрелеца и полицейската охрана на конгресмените.Двама полицаи също са били простреляни.", "date": "2017.06.14", "title": "Въоръжен простреля висш конгресмен и полицаи в САЩ"}
{"url": "https://news.bg/crime/zadarzhanite-mitnichari-na-gkpp-kulata-imali-vip-klienti-na-abonament.html", "text": "Почти всички митничари от граничния пункт \"Кулата\" са задържани за корупция при акцията на ДАНС и ГДБОП, която стартира снощи около 19:00 ч.23 души са арестувани - основно митнически инспектори. На митницата работят общо 4 смени от по 6 души. Затова се наложило да бъдат изпратени други служители, така че пунктът да продължи нормалната си работа. Това стана ясно по време на брифинг в Съдебната палата в София, на който бяха огласени първоначалните подробности по случая.Над 250 служители на ГДБОП, ДАНС и спецпрокурори са участвали в акцията. На място е командирован и съдия от Специализирания наказателен съд. Работено е по оперативна информация.\"За мен, като мащаб, това е най-голямата операция, в която съм участвал\", каза шефът на спецпрокуратурата Иван Гешев.\"Корупцията, освен че убива - в тесен смисъл, тя прояжда и основите на държавата, убива държавата\", коментира той.Според разследващите митничарите от ГКПП \"Кулата\" са осъществявали престъпна дейност от март 2015 г.Образувано е досъдебно производство за престъпна група, сформирана с цел да извършва корупционни престъпления - получаване на подкупи. Предполага се, че групата има лидер, допусна Гешев, но това щяло да стане ясно до края на деня.В рамките на деня ще е ясно и колко души ще бъдат привлечени като обвиняеми и за колко няма събрани достатъчно доказателства, поради което ще бъдат разпитани като свидетели.Над 83 обиска на лица и автомобили са извършени вчера в различни градове - Кулата, Благоевград, Кюстендил и други. Над 60 000 лв. са иззети до момента.Между 1 000 и 1 500 камиона преминават на ден през ГКПП \"Кулата\".Няколко са схемите, по които се е работило.Основната схема - искат се дребни суми, за да не се създават проблеми и пречки за шофьорите. Събирани са между 5 и 10 евро на камиони, превозващи автомобили, за да не бъдат мерени.Имало схема и за транспортни фирми - \"VIP клиенти\". Определен кръг фирми които били на абонамент. Плащането ставало на месечна база.Между 50 и 100 лв. плащали транспортни фирми, ако камионът е претоварен, стана ясно от думите на Гешев. Кантарджията си водел \"черно счетоводство\".Друга установена схема - когато се констатира претоварен камион, се предлагало на шофьора да мине втори път , отново срещу заплащане. \"Той минава на по-висока скорост и не се констатира претоварване\", обясни шефът на спецпрокуратурата.Разкрита е и схема с винетки. Установено е, че са налице случаи, когато шофьори карали из цялата страна без винетка, на изхода на страната митничари вкарвали номера на винетен стикер от бензиностанция\", разясни Гешев. Тази \"екстра\" тарифата струвала по 10 лв. Реалната такса, която държавата трябва да получи, е 21 лв.\"Това уронва престижа на държавата и се засяга фискалният ѝ интерес\", коментира шефът на спецпрокуратурата.Главният секретар на МВР Младен Маринов констатира отличен синхрон между службите и спецпрокуратурата в мащабната операция.\"Не е лесно да придвижиш над 200 души в един малък регион и те да останат незабелязани\", коментира сложността на операцията шефът на ГДБОП Ивайло Спиридонов и изтъкна добрата подготовка на ръководената от него структура и ДАНС.Има данни за 6 транспортни фирми, които са участвали в схемата на митничарите. Още не е ясно дали сред тях също ще има обвиняеми, или те ще придобият качество на свидетели.Не се знае колко е спечелила групата до момента, но се смята, че приходът е бил значителен.", "date": "2017.06.14", "title": "Задържаните митничари на ГКПП \"Кулата\" имали \"VIP клиенти\" на абонамент"}
{"url": "https://news.bg/politics/monika-panayotova-stava-zam-ministar-za-balgarskoto-predsedatelstvo.html", "text": " Министър-председателят Бойко Борисов назначи Моника Панайотова за заместник-министър за Българското председателство на Съвета на ЕС 2018.Моника Панайотова е била член на Европейския парламент в периода декември 2012 - юли 2014 г., а преди това - и депутат в 41-ото Народно събрание. В последната година е работила като независим експерт към Европейската комисия по подготовката на 9-ата рамкова програма за научните изследвани и иновации.Има докторска степен по политология от УНСС, магистър е по икономика и бакалавър по международни отношения от същото висше учебно заведение. Преминала е редица обучения и специализации в международни организации и учебни институции.", "date": "2017.06.14", "title": "Моника Панайотова става зам.-министър за Българското председателство "}
{"url": "https://news.bg/politics/20-mln-leva-za-detegledachi-predvizhda-sotsialnoto-ministerstvo.html", "text": "Държавата ще помага на работещите родители, които искат да се върнат по-рано на работа. Това заяви заместник-министърът на труда и социалната политика Зорница Русинова в Министерския съвет след подписването на договор за предоставяне на безвъзмездна финансова помощ по проект \"Национална система за планиране, мониторинг и отчет на изпълнението на младежките политики\".За тази мярка социалното министерство е получило принципно съгласие от социалните партньори - синдикати и работодатели. Социалното министерство ще реализира подкрепата с финансови средства от ОП \"Развитие на човешките ресурси\".Русинова информира, че миналата седмица е имала среща с Комитета за наблюдение на оперативната програма от ЕК, който е дал одобрението за две важни мерки. Едната е свързана с по-нататъшната деинституционализация на децата от домовете за медикосоциални грижи, а другата свързана с подкрепа на работещите родители. Мярката ще подпомогне демографските политики на правителството.Предвижда се да бъдат отделени 20 млн. лева за детегледачи на майките, които желаят да се върнат по-рано на работа. Агенцията по заетостта ще изпълнява проекта по оперативната програма.", "date": "2017.06.14", "title": "20 млн. лева за детегледачи предвижда социалното министерство"}
{"url": "https://news.bg/crime/sadyat-uchenik-v-9-i-klas-za-ubiystvo.html", "text": "Окръжната прокуратура във Враца внесе за разглеждане в съда обвинителен акт срещу момче, ученик в 9 клас, за убийство на мъж, извършено от него по особено мъчителен начин.Обвиняемият М. И. е ученик в 9 клас в гимназия в град Бяла Слатина. Установено е, че момчето често контактувало с лица от криминалния свят и много често злоупотребявало с алкохол.Изяснено е, че на 19 януари 2017 г. в село Попица, област Враца, обвиняемият, заедно с негов приятел, си купили бира и решили да посетят техния съселянин 57-годишния М. М., по прякор \"Мечо\". Мъжът приел момчетата в дома си, където тримата първоначално спокойно разговаряли за пребиваването на стопанина в Гърция. По-късно, когато бирата свършила, обвиняемият и М. М. започнали да консумират ракия.Около 22 ч. 57-годишният мъж станал да танцува, при което хванал подсъдимия за дрехите го разтърсил. Младежът се ядосал и посегнал към една празна чиния, с която ударил М. М. по главата. След това ученикът замерил М. М. с още две чинии, които се счупили.В резултат на ударите пострадалият се свлякъл на дивана, като от главата му започнала да тече кръв. В този момент ученикът взел кухненски нож и с него нанесъл шест удара в областта на шията на 57-годишния мъж.След извършването на убийството обвиняемият си тръгнал от къщата, като заключил катинара. Той изхвърлил ножа в двора, където бил навалял сняг. След това момчето се прибрало и заспало.На следващия ден, ученикът разказал за случилото на баща си, който подал сигнал на тел. 112 за извършеното престъпление.От 25 януари 2017 г. ученикът е задържан за постоянно.Според заключението на съдебномедицинската експертиза мъжът е починал от кръвозагуба, вследствие на прерязване на лявата яремна вена. До изпадането му в безсъзнание Михайлов е преживял значителни болки и страдания.Комплексната психолого-психиатрична експертиза на непълнолетния ученик сочи, че той е разбирал значението на извършеното от него деяние. Той е ръководил постъпките и поведението си.Предстои насрочване на първото заседание по делото.", "date": "2017.06.14", "title": "Съдят ученик в 9-и клас за убийство"}
{"url": "https://news.bg/politics/podobryavat-s-500-hil-leva-mladezhkiya-sport.html", "text": "500 хиляди лева осигуряват по проект на ОП \"Развитие на човешките ресурси\". Те са в подкрепа на контролните функции на спортното министерство при отчитането на дейностите по младежките политики.Министърът на младежта и спорта Красен Кралев заяви, че ресорното му министерство е единственото натоварено с контрола по реализираните младежки политики, с които са ангажирани редица други министерства.Така младежките политики се планират и изпълняват от няколко министерства - Министерство на образованието и науката, Министерство на труда и социалната политика, Министерство на здравеопазването, Министерство на културата и Министерството на младежта и спорта.Младежките политики са в унисон с приетата Националната стратегия за младежта за периода 2010-2020 г.Министър Кралев благодари на Министерството на труда и социалната политика за предоставената подкрепа за подобряване на Националната система за отчитане и мониторинг на младежката политика в страната, както на местно, така и на национално ниво.Той изтъкна, че има огромен брой стратегически документи, а мониторингът за изпълнението на младежките политики по думите му е \"най-слабото звено\". Така основната задача пред спортното министерство е да се намали административната тежест като се изработи единна система за планиране, мониторинг и контрол на младежките политики.Сред планираните дейности са анализ на съществуващите мерки за планиране и мониторинг, изработване на методология за планиране и отчитане и специализирано обучение на служителите, ангажирани със социалното включване, недискриминацията, равните възможности, здравеопазването. Срокът на изпълнението на проекта е 16 месеца.", "date": "2017.06.14", "title": "Подобряват с 500 хил. лева младежкия спорт"}
{"url": "https://news.bg/crime/za-7-dni-politsiyata-proveri-18-538-shofyori-i-ustanovi-350-narushiteli.html", "text": "Готови са резултати от едноседмичната операция, организирана от TISPOL за употреба на алкохол и наркотици. В рамките на кампанията, която продължи от 5 до 11 юни, на територията на страната са проверени 18 538 водачи, установени са 350 нарушители.От 5 до 11 юни, в държавите-членки на Европейския съюз се проведе полицейска операция, организирана от Европейската мрежа на службите на Пътна полиция (TISPOL). В хода й бе извършван засилен контрол над водачите за управление на моторни превозни средства под въздействие на алкохол, наркотични или упойващи вещества.По време на едноседмичната кампания на територията на България са били проверени общо 18 538 водачи. Установени са 350 нарушители, 268 от тях са шофирали след употреба на спиртни напитки, а 82 - след употреба на наркотични вещества.Управлението на МПС под въздействие на алкохол и наркотици е сред трите основни причини за възникване на тежки инциденти по пътищата на Европа с голям брой жертви. Реализираните масови кампании за пътна безопасност и едновременен засилен контрол във всички страни от ЕС целят постигането на силен превантивен ефект и положително въздействие върху поведението на водачите.", "date": "2017.06.14", "title": "За 7 дни полицията провери 18 538 шофьори и установи 350 нарушители"}
{"url": "https://news.bg/crime/gkpp-kulata-zatvoren-kolkoto-e-neobhdimo.html", "text": "Границата е затворена за извършване на процесуално-следствени действия. Така директорът на Агенция \"Митници\" Георги Костов коментира акцията под ръководството на специализираната прокуратура на ГКПП \"Кулата\".На въпрос колко време ще остане затворена, Костов заяви, \"колкото е необходимо, така че колегите от специализираната прокуратура да документират престъпната дейност на тези служители\".Предвид сезона на пътуванията, Костов увери: \"В рамките на деня ще решим проблема.\"Относно акцията на ГКПП \"Кулата\", главният секретар на МВР Младен Маринов посочи, че разследващите трябва да спазват закона. \"Реално, когато има досъдебно производство, прокурорът решава каква информация може да се дава. Аз смятам, че е по-важно да свършим работа и да съберем достатъчно доказателства срещу хората, които сме задържали отколкото да даваме пресконференции. По-скоро трябва да изчакаме времето, за да не попречим на разследването\".Маринов бе категоричен, че по отношение на \"Гранична полиция\" няма задържани лица - само митничари.Припомняме, че снощи арестуваха митничари на граничния пункт \"Кулата\" заради съмнения за участие в корупционна схема. При проведената спецакция на ГДБОП и ДАНС е задържана цялата смяна.Претърсени са били 83 адреса. При обиските били намерени 63 000 лева. Спецоперацията се е провела в София-град, Кюстендил, Благоевград, Сандански, Петрич и граничния пункт Кулата.", "date": "2017.06.14", "title": "ГКПП \"Кулата\" затворен колкото е необхдимо"}
{"url": "https://news.bg/politics/gerb-sa-tvardo-zad-mazhoritarniya-vot.html", "text": "ГЕРБ остават твърдо зад мажоритарния вот. Нямаме промяна в позицията си, ще подкрепим мажоритарната система, заяви председателят на Парламентарната група Цветан Цветанов.За промяната в позицията на ДПС той каза, че всяка партия може да промени позицията си. Сега предстоят разговори с ПП \"Воля\". Те твърдо ще подкрепят мажоритарната система, подчерта Цветан Цветанов.Герберите очакват техните идеи за промени в изборното законодателство да бъдат приети. Партията няма да подкрепи смесена избирателна система.Ще се постараем да направим допълнителни обществени обсъждания, за да можем да убедим, колкото може повече депутати от 44-ия парламент за промяна в избирателната система и тя да бъде мажоритарна,обясни заместник-председателят на ГЕРБ и лидер на парламентарната им група.", "date": "2017.06.14", "title": "ГЕРБ са твърдо зад мажоритарния вот"}
{"url": "https://news.bg/politics/sled-2-chasa-darlyane-bsp-dadoha-ramo-za-mahaneto-na-znatsite-za-kamerite.html", "text": "В края на дебата в Народното събрание за промените в Закона за движение по пътищата не мина и без \"огън\" между БСП и ГЕРБ.Промените в закона, които ГЕРБ предлага, са \"пожарникарски\", атакува червеният Красимир Янков.Това, че говорите дълго и обстоятелствено, не значи, че говорите аргументирано, заяде се той с Цветан Цветанов, който дръпна дълга реч в защита на промените. Промените били по премиерска заръка.И един спасен човешки живот си заслужавал промените, според Цветанов. Ако една мярка води до ефект, аз съм \"за\" да бъде приета, отчете той.Янков даде рамо на проекта, но поиска повече пари за нови пътища.Проектът мина на първо четене със 165 гласа \"За\" и 26 въздържал се.", "date": "2017.06.14", "title": "След 2 часа \"дърляне\" БСП дадоха рамо за махането на знаците за камерите"}
{"url": "https://news.bg/politics/nov-plan-za-pirin-opredelya-kade-da-se-razviva-turizam.html", "text": "Планът за управление на \"Пирин\" е стар, новият трябва да каже кои ще са зоните, в които ще се развива туризъм. Това коментира министърът на туризма Николина Ангелкова след заседание на Министерски съвет, по повод внесената символична подписка за спасението на природен парк \"Пирин\", който е един от 220-те защитени природни обекти на ЮНЕСКО. Ангелкова призна, че новият план за управление се обжалва в съда. \"Предишният план, който бе приет за десет години изтече и затова е много важно да има план за управление на \"Пирин\", както и на Рила, Витоша, за да може да има ясни правила, които са заложени в тези планове и да се каже кои са зоните, в които може да се развива туризъм и как това трябва да се случва. Защото на практика в момента по пътя на аналогията трябва да действа един стар план, който отдавна не отговаря на динамиката и на развитието на обществените отношения\", коментира Ангелкова. Министърът на туризма се обяви за намирането на балансирано решение. Министерство на туризма рестартира работата на работната група за планинския туризъм. Ангелкова очаква да бъде препотвърдено решението, взето от нея за развитие на планинските курорти и превръщането на България в целогодишна туристическа дестинация. \"Това трябва да го решим в един диалогов режим\", коментира още тя.Министър Ангелкова уточни, че за рестарта на работата на въпросната група се очаква тези представители, които са участвали в нея да препотвърдят участието си.\"Миналата година бяха около 60 участника - представители на неправителствените и зелени организации, на браншови организации в сектор \"туризъм\", кметове, включително имаше представители и от парламентарно представените политически партии. Идеята е наистина да се намери решение, защото в противен случай ние ще изостанем драстично в развитието на нашите планини. Аз съм сигурна, че когато има желание, се намират и начините това да се случи, подчертавам отново дебело при спазването на националното и европейското законодателство, както в областта на околната среда, така и в областта на всички други закони, които ние сме длъжни да спазваме\", заяви министърът на туризма Николина Ангелкова.", "date": "2017.06.14", "title": "Нов план за \"Пирин\" определя къде да се развива туризъм"}
{"url": "https://news.bg/euronews/yunker-nastoya-za-nezavisima-otbrana-na-es.html", "text": "\"Истината е, че ние не можем да се справим сами с европейските предизвикателства, но не можем да разчитаме и на външна помощ.\" Това заяви председателят на Европейската комисия Жан-Клод Юнкер пред Европейския парламент по време на дебат за отбраната, миграцията, Парижкото споразумение и други теми.Юнкер потвърди , че ЕС ще трябва да разчита на себе си относно отбраната и други въпроси и поиска съюзът да започне да работи за независима отбрана от САЩ и НАТО.Според него \"постояннa структура за сътрудничество\" в отбраната е \"спящата красавица в Лисабонския договор\".Юнкер припомни, че Европейската комисия публикува доклад за бъдещото на европейската отбрана, пояснявайки, че той е един от най-важните въпроси пред ЕС.По думите му Европейският парламент трябва да участва пълноценно в този дебат.Юнкер обаче увери, че ЕС и НАТО са членове на едно семейство и между двете организации няма съперничещо. Той наблегна на връзката инвестиции-отбрана.\"Европа пак беше ударена от атентат. Атентатите няма да подронят нашата издръжливост. Те ни карат да започнем интензивно разговори за отбрана и сигурност\", добави Юнкер.По въпроса за бежанците Юнкер каза, че ЕС трябва да се стреми да предотврати още по-голяма криза. Той предупреди за нова бежанската криза, ако Парижкото споразумение за климата не бъде изпълнено. Според него, ако сделката не бъде спазена, това ще доведе до още повече бежанци. Юнкер смята, че ЕС трябва да поеме водеща роля по отношение на миграцията и убежищата.\"Ние имаме пакет за миграцията. Предвиждаме повече солидарност, виждаме, че нашите външни граници се пазят по-добре. Създадохме и централни служби. Убежището и опазването на границите са наша обща отговорност. 1 600 гранични полицаи пазят външните граници на Европа - България, Италия, Испания, Гърция. Имаме допълнителни 1 500 гранични полицаи за разпределение в кратки срокове. Ще помагаме на всички засегнати страни, включително и на Турция. През май с Ердоган потвърдихме, че ще работим заедно, имаме 12% по-малко бежанци от Турция към Гърция преди сделката с Анкара. Докладите ни показват къде има дефицити\", обясни той.Юнкер отново припомни, че Полша, Чехия и Унгария не са приели нито един бежанец от Гърция и Италия и от една година не приемат никакви. \"Нямаме друга алтернатива освен да приложим процедурата за неспазване на законодателството. Не става въпрос за санкции, решенията трябва да бъдат изпълнявани, ЕК е пазителка на европейските договори. Имаме повече от 170 процедури при неспазване на законодателството, трябва да спазваме европейското право. Европейската солидарност не е еднопосочна улица, трябва да върви в двете посоки, убеден съм, че европейските ценности ще бъдат спазени, надявам се, че въпросите няма да се решават в съда, а ще има политически решения. Този факт трябва да се припомня на държавите членки\", заяви категорично Юнкер.\"Солидарността не е нещо, което може да отиде в съда\", изтъкна той, имайки предвид нежеланието на Чехия, Полша и Унгария да приемат бежанци.Според Юнкер 90% от парите, които се инвестират за изследване в областта на отбраната и технологиите в Европа се харчат без никаква координация. Това, по думите му, води до неефективност и дублиране, което лесно може да се избегне.Споед председателят на ЕК 580 милиона евро са отделени за отбрана до 2020 година, като Комисията предлага най-малко 1,5 милиарда евро да бъдат пренасочвани ежегодно в тази област след 2020 г.\"По който и път да тръгнем, нашето по-тясно сътрудничество с НАТО ще остане крайъгълен камък на европейската отбрана и сигурност. В отбраната ЕС и НАТО са като близнаци. Ние сме част от същото семейство и съперничеството не е вариант. ЕС може да подобри сътрудничеството в рамките на НАТО\", заключи Юнкер.", "date": "2017.06.14", "title": "Юнкер настоя за независима отбрана на ЕС"}
{"url": "https://news.bg/politics/volya-vnasya-svoy-proekt-za-mazhoritaren-vot.html", "text": "Лидерът на \"Воля\" Веселин Марешки обясни в кулоарите на Народното събрание, че партията внася свой проект за мажоритарен вот.Още се работело по него. Щели да инициират консултации с политическите партии за предложенията на \"Воля\", за да се намери оптимален вариант.Като \"театър\" той определи коментарите, че гласовете в парламента не стигали, за да се промени избирателната система.Заради подкрепата на \"Воля\" ДПС дали на заден за мажоритарния вот.", "date": "2017.06.14", "title": "\"Воля\" внася свой проект за мажоритарен вот"}
{"url": "https://news.bg/euronews/evrodeputatat-radev-iska-poveche-izsledvaniya-za-glifozata.html", "text": "Българският евродепутат Емил Радев иска независими, задълбочени и прозрачни научни изследвания относно влиянието на глифозата върху хората и животните.Радев взе участие в пленарния дебат в Страсбург относно използването на глифозата. Според него въпросът за употребата на най-широко използвания в света хербицид глифозат продължава да бъде актуален, а съществуващото към момента одобрение за неговото използване трябва да изтече най-късно на 31 декември 2017 г.Европейският парламент поиска Европейската комисия да проведе още изследвания за вредата или безопасността на масово използвания хербицид глифозат. \"Понастоящем глифозат се използва интензивно не само в земеделието, но и за поддръжката на паркове и обществени пространства. Това означава, че на контакт с него са изложени широка гама лица - от селскостопанските работници, влизащи в пряк контакт с продукта до крайния потребител на земеделската продукция\", коментира притесненията си евродепутата.Самият продукт е силно оспорван, тъй като има съмнения, че предизвиква ракови заболявания, тежки увреждания на плода в утробата на майката, сериозни заболявания на стомашно-чревния тракт и редица други негативни влияния върху здравето на хората, но и на животните.По думите на евродепутата ясни и категорични заключения за неговата токсичност или безопасност все още липсват. От друга страна обаче продукти съдържащи глифозат се използват широко в редица държави, което на практика означава, че дори неговата употреба на територията на ЕС да бъде ограничена, влиянието му върху европейските граждани няма да бъде преустановено.\"За всички нас е изключително важно Комисията и държавите-членки да разполагат с достоверни данни относно реалното въздействие на глифозат върху здравето на хората и животните. Тези данни трябва да се основават на независими, задълбочени и прозрачни научни изследвания и проучвания\", изтъкна от пленарната трибуна Емил Радев.", "date": "2017.06.14", "title": "Евродепутатът Радев иска повече изследвания за глифозата"}
{"url": "https://news.bg/disasters/nova-seriya-ot-zemetreseniya-v-egeysko-more.html", "text": "Европейския сеизмологичен център отчете нова серия от над 20 земетресения в Егейско море. Трусовете главно са били отново в Гърция и Западна Турция, в района на остров Лесбос и Измир.Най-силното земетресение е отчетено на остров Крит, Гърция. То е било с магнитуд 4.4 по скалата на Рихтер и е усетено към 9.10 часа българско време.Над 22 други трусове са отчетени в района на тежкото земетресение с магнитуд от 6.3 по Рихтер от понеделник, 12 юни. Припомняме, земетресението се усети и в България, най-вече в югоизточните части на страната. Вследствие на силното земетресение имаше много разрушени къщи на остров Лесбоб, а една жена загина, затрупана под развалините на къщата си. Във вторник, 13 юни, серия от над 25 вторични трусове отново притесни жителите в същия район. Най-силните от тях бяха с магнитуд 4.9 и 3.3 по Рихтер.Първият трус е бил в 3 часа и 58 минути през нощта, българско време. Той е бил с магунитуд 3.0 по Рихтер. До 9.30 сутринта са отчетени други над 22 трусове. Всичките са в радуис на не повече от 20 км южно от Пломарион, остров Лесбос, Гърция и не повече от 90 км северозападно от Измир.Най-силният трус е бил с магнитуд от 4.4 по скалата на Рихтер и е отчетен на 13 км от южно от Пломарион, остров Лесбос, и 85 км северозападно от Измир. Земетресението е било на дълбочина от 10 км.Освен трусът в Крит и този от Пломарион, всички останали трусове са били с магнитуд между 2.1 и и 3.0 по скалата на Рихтер.Двете земетресения с магнитуд от 4.4 по тихтер са усетени на остров Лесбос и в Измир и отново са предизвикали лека паника в населението.", "date": "2017.06.14", "title": "Нова серия от земетресения в Егейско море"}
{"url": "https://news.bg/politics/voennotransportni-samoleti-na-italiya-i-litva-trenirat-kray-sofiya.html", "text": "Военнотранспортни самолети от България, Италия и Литва са на учение край София. Авиотренировката \"Болкан Спартан 2017\" е на летище \"Враждебна\". Ще се разиграе и сценарий за десантно спускане на войници и багажи при екстремни условия.Самолетите ще изпълняват полети на малка и пределно малка височина, десантиране на парашутисти и тренировъчни заходи със самолети \"Спартан\". В тренировката участва бригада \"Специални сили\" и отряд от Военномедицинската академия, съобщи БНТ.Летателната тренировка се провежда до 16-ти юни, като самолетите ще летят от \"Враждебна\" до Пловдив и ще извършват десантно спускане на войници на едно от летищата край Пловдив. Основната цел на учението е да се повиши оперативната съвместимост между трите страни членки на НАТО - Латвия, България и Италия.Самолетите ще летят на много ниска височина - 100 метра над земята, което ще бъде над Родопите. Силни ветрове в района на Пловдив наложиха промяна в днешните планове за учението. Минаваме на \"план Б\", заяви директорът на тренировката полк. Румен Кондев, който ръководи инспекцията \"Безопасност на полетите\" към ВВС.При този план отпадат планираните със Специалните сили парашутни скокове и ще се изпълняват наземни операции по товарене и разтоварване с максимално натоварване на машините. Военнотранспортните самолети ще прелетят до мястото през планинска местност на минимална безопасна височина.Учението се ръководи от София. За специалните елементи като парашутни скокове, авиомедицинска евакуация и други дейности са отворили за тренировката и летище Чешнегирово, поясни Кондев, цитиран от БТА.Новото тази година е включването на медицинска евакуация, както и това, че учението вече е поставено във фиктивен сценарий и задачите се обвързват с него. В тренировката участват екипажи от България, Италия и Литва, с обслужващия персонал. Общо участниците са около 75 души.Основната цел е подобряване на оперативната съвместимост, посочи Кондев. И трите държави оперират с военнотранспортни самолети \"Спартан\", целта е да се постигне взаимозаменяемост, за да могат в коалиционна среда да си помагат, като се уеднаквят процедурите.Сценарият на Balkan Spartan е свързан и с учение на \"Граф Игнатиево\", за да се изпълняват задачите в обща среда.Горди сме да сме тук, посочи офицер от Италия, който благодари за домакинството на българските ВВС за втора поредна година. Средата е идеална за полети, добави той.Най-важно е да подсигурим, че един ден ще работим по еднакви процедури и да сме оперативно съвместими в различни условия, допълни военният.", "date": "2017.06.14", "title": "Военнотранспортни самолети на Италия и Литва тренират край София"}
{"url": "https://news.bg/health/nad-1000-dushi-v-balgariya-chakat-za-transplantatsii.html", "text": "Над 1000 души в България чакат за трансплантации, броят им се променя ежедневно. Това заяви пред БНР д-р Мариана Симеонова, изпълнителен директор на Агенцията по трансплантации. Има и хора, които умират, докато чакат, каза тя.Кръстосаното донорство трябва да се разреши в България, тъй като това е живо донорство, смята д-р Симеонова. Тя допълни, че в част от държавите с добре развито донорство дори не се налага кръстосано донорство.Положително е, че трансплантациите не намаляват от 2014 година насам, която се смята за най-силната година, изтъкна д-р Симеонова.Междувременно от Българското общество на пациентите с пулмонална хипертония организират дарителска кампания за 34-годишен мъж. Той е одобрен от Комисията за лечение в чужбина за бъбречна трансплантация, но са необходими 6 хиляди лева за престоя му за рехабилитация след операцията.Пациентите, които вече са преминали трансплантация, отчитат липсата на Център за следтрансплантационно наблюдение у нас като един от основните проблеми на тяхната терапия. За целта хората пътуват в чужбина и осигуряват сами своя престой зад граница.Председателят на пациентската организация Наталия Маева обясни, че държавата мисли за самата операция, а не мисли за времето, когато пациентът трябва да се чувства добре след нея.В коментар за липсващия център за следтрансплантационно наблюдение тя заяви, че имат много победи в тази битка. \"Само преди две години имаше т.нар. лимит за осигуряването на средства при разрешена трансплантация в чужбина. Наложи се първият трансплантиран пациент да доплати сам 30 хиляди евро за самата трансплантация. Успяхме да премахнем този лимит\", каза Маева.", "date": "2017.06.14", "title": "Над 1000 души в България чакат за трансплантации"}
{"url": "https://news.bg/euronews/pregovorite-za-brekzit-veche-zakasnyavat-biyat-kambanata-v-evroparlamenta.html", "text": "\"Великобритания е в хаос. Според мнозина е и в дезориентация след предсрочните парламентарни избори\". Това заяви председателят на Европейската народна партия (ЕНП) Манфред Вебер по време на дебат в Европейския парламент за Брекзит и други теми.Той смята, че резултатът от вота не е добър, тъй като Брюксел иска от Лондон стабилност и ясна ориентация.\"Понастоящем виждаме хаос и дезориентация. Премиерът Тереза Мей игра хазартно и загуби, страната е разделена\", поясни Вебер.\"Франция, Испания и Германия са стабилни. Европа е обединена. Последното послание е, че Европа е готова да се реформира, отколкото да се разруши. Младите хора се вдигнаха, започнаха да гласуват, всичко това е обещаващо, младите хора са за Европа. \"Твърдият\" Брекзит няма да се отдаде на Мей, няма мнозинство\", добави той.Вебер засегна и други теми. Според него предложението на ЕК за отбрана е много добро, но ЕС трябва да действа в областта на кибервойните и безпилотните самолети.По отношение на миграцията ЕНП е твърдо за защита на границите, като може да се отиде една крачка напред.Вебер е убеден, че причината за провала със солидарността при разпределението на мигрантите в страните членки е националният егоизъм.От своя страна лидерът на социалистите Джани Питела заяви, че Тереза Мей се опитва да победи всички, но в крайна сметка е възможно да загуби всичко. Питела похвали лидера на британските лейбъристи Джереми Корбин за постигнатия успех на изборите.Това е победа за един справедлив подход за Брекзит, смята той.Във връзка с борбата с тероризма социалистът отбеляза, че основното нещо е засилване на сътрудничеството между разузнавателните служби, тъй като останалото било пропаганда.Питела коментира и темата за бежанците. Той смята, че проблемът не е свързан само с бежанците, а и с потоците от незаконни имигранти. Лидерът на социалистите се обяви за откриване на законни канали за миграция.Той свърза разрешаването на мигрантската криза с подпомагане просперитета на държавите от Африка, тъй като гражданите на тези държави са принудени да се присъединяват към терористите.Председателят на либералите Ги Верхофстад е на мнение, че е време да започнат преговорите с Обединеното кралство за Брекзит. Той поиска британската страна да отговори на няколко въпроса: дали британската позиция е същата като в писмото от 29 март за задействане на процедурата за напускане?; \"твърд\" Брекзит или правителството ще вземе под внимание изборния резултат?; позицията за Брекзит на торите ли е или на цялата нация - партиен интерес или национален интерес?; как Лондон ще предотврати \"твърда\" граница със Северна Ирландия или Ирландия?; Великобритания дали ще гарантира правата на европейските граждани и дали британското правителство ще потвърди позицията си в полза на единния пазар?Британският евроскептик Найджъл Фараж също взе думата.\"Много се радвате след изборните резултати и смятате, че това е победа за ЕС. Ужасната кампания на Тереза Мей хвърли сянка на съмнение, знам, че Макрон обяви, че Лондон може да си промени позицията. Всичко е в безпорядък, но в крайна сметка ние ще напуснем\", убеден Фараж.Според него \"парад от еврокомисари и министри\" ще се опитат да убедят Лондон да не напуска ЕС и да избере варианта Норвегия.Мисля, че нашият премиер е в много слаба позиция. Хората заявиха ясно, че искат да напуснат. Мей, ако не се изправи на срещата на върха и не заяви категорично, че ще напуснем ЕС и единния пазар, то нейната партия ще се отърве от нея, подчерта Фараж.", "date": "2017.06.14", "title": "Преговорите за Брекзит вече закъсняват, бият камбаната в Европарламента"}
{"url": "https://news.bg/politics/bsp-shte-vnese-predlozhenie-za-smesena-izbiratelna-sistema.html", "text": "БСП ще внесе свои предложения за смесена избирателна система. Това съобщи лидерът на социалистите Корнелия Нинова.Тя не коментира сменената  позиция на ДПС за мажоритарния вот.Червените идеи за изборно законодателство щели да бъдат внесени в НС като мине гласуването по вече известните проекти. А пожеланието към ГЕРБ от нейната страна е \"да си изконсумират докрай това, по което работели\".Припомняме, вчера, 13 юни,  в комисията по правни въпроси предложението за промени в изборния кодекс. Предложението беше за въвеждането на мажоритарна изборна система в страната. Законопроектът въвежда мажоритарна изборна система с абсолютно мнозинство в 2 тура, чрез създаване на 240 едномандатни изборни района в страната.", "date": "2017.06.14", "title": "БСП ще внесе предложение за смесена избирателна система"}
{"url": "https://news.bg/society/balgarite-masovo-smyatat-che-bezhantsite-ne-mogat-da-se-integrirat.html", "text": "54% преценяват, че водената от България политика благоприятства равния статут на жените. Двойно по-малко са на обратното мнение.Това сочат рултатите от изготвен анализ на политиките на политическите партии и движения в България по отношение на идентифициране на програмни инициативи, насочени срещу човешките права, правата на жените и малцинствата и срещу тяхното активно участие в политическия и обществения живот у нас.Българската платформа към Европейското женско лоби и българското бюро на Фондация \"Фридрих Еберт\" проведоха дискусия на тема \"Права на жените vs. десeн популизъм. Нови инструменти за развитие на демократичните и социални ценности\".Представено беше изследване с 300 респондента. Набелязани са били 4 фокус групи: жители в София; представители на неправителствени организации в сферата на правата на човека; социолози, политолози, журналисти и политици от парламентарно представени партии и такива, които са извън парламента.Една група въпроси са насочени към ролята на държавата върху различните социални категории. \"Общо 54% смятат, че водената от България политика благоприятства равния статут на жените. Двойно по-малко са на обратното мнение\", каза социологът в агенция \"Афис\" Чавдар Найденов.Засегнат е и въпросът как се оценява политиката на държавата по отношение на други често споменавани групи. \"За ромите тезата е, че държавата насърчава ромите да разчитат само на социални помощи. По този въпрос има най-определено мнение, въпреки сравнително либералната извадка, която сме получили\", каза Найденов.\"Преобладаващ брой смята, че политиката на държавата води към паразитен начин на живот сред ромите\", коментира още социологът.По-слабо изразено мнение или пък балансирано имало по отношение на други групи. По думите му, спрямо бежанците се наблюдавал баланс за това доколко държавата \"насърчава\" те да се заселват в България и доколко им \"пречи\".По въпроса доколко е необходимо ефектът върху равенството и неравенството на половете да се взема предвид в законодателството, има две хипотези. Едната е, че винаги трябва да се прави оценка за въздействието, а другата, че такава оценка трябва да се прави, само когато има връзка със статута на мъжете и жените в обществото. \"Предобладава мнението да се взима предвид ефектът\", каза Найденов.67% от анкетираните отхвърлят тезата, че мъжете са по-подходящи за ръководни длъжности.Има и въпроси, насочени към защитата на правата на жените. Тук респондентите са запитани за правото на аборт. Първата теза е, че това е изцяло решение на жената - според 61%. При условие, че мъжът ще участва при отглеждането на детето, делът е по-висок - 73%, поясни Найденов.В изследването са зададени и конкретни твърдения, по които е потърсено мнението на участниците в допитването. \"С малки изключения бежанците няма да се приспособят към начина на живот в нашето общество\" - 76% смятат, че тази теза е напълно вярна или частично вярна.56% напълно или частично са се съгласили с предразсъдъка: \"Ромите по природа са мързеливи\".Значително несъгласние обаче има с твърдението: \"Ромите трябва да живеят изолирано\". Найденов подчерта, че практиката на нашето общество е за съвместно съществуване.Доста хора споделяли тезата, че: \"В условията на криза е най-добре да се опрем на традиционните порядки и ценности\". Според социолога това е напълно обяснимо. Когато човек е объркан, когато ситуацията съдържа опасности, хората се хващат за познатото и влизат в рамките на това, което винаги са правили.\"Това, като се има предвид перманентният стрес, в който се намира нашето общество, ще поражда постоянно консервативни реакции, които са дифузни и в равна степен засилват стереотипизацията на ромите, хомосекуалните, бежанците, мюсюлманите и т.н.\", анализира социологът.Социологът от \"Афис\" Стефан Геориев представи обобщените резултати от четирите фокус групови дискусии.\"Първият извод, на който се натъкнахме, е коренно различното схващане за това какво са човешки права\", посочи той.Жителите на София, т. нар. \"обикновени граждани\", попитани какво мислят за този етичен корпус от принципи, казват: \"Проблемът сме ние, за нас трябва да се застъпват неправителствените организации. Ние, етническите българи, сме жертва. Толерирани са малцинствените групи\".\"Казват - човешките права поставят нас, българите, в непривилегировани позиции\", поясни Георгиев.Чувайки за \"човешки права\", политиците правят асоциация с: ДПС, Страсбург, Брюксел, ромите и децата. Георгиев поясни, че това били отговорите, които политиците са посочили.Мнението на неправителствения сектор е, че човешките права се спазват само на хартия, има ги в Конституцията, в нормативните актове, но практически не се прилагат.Т. нар. \"лидери на мнение\", сред които са журналисти, социолози, политолози и други, споделяли тезата, че държавата е оставила тази тема на неправителствените организации.", "date": "2017.06.14", "title": "Българите масово смятат, че бежанците не могат да се интегрират "}
{"url": "https://news.bg/society/podkrepata-za-mazhoritarno-glasuvane-spada.html", "text": "Половин година след провеждането на Националния референдум, делът на подкрепящите въвеждането на мажоритарна избирателна система остава значителен - 56%, но е чувствително под нивата от около 80%, регистрирани преди референдума, отчита \"Галъп интернешънъл\".Негативните отговори трайно са се увеличи - от 6% през есента до 17% през месец май. Данните са от ежемесечните независими националнопредставителни проучвания на Галъп. Последната вълна на проучване е през май - данните се движат на трайни нива.Доверието в банковата система в последните години постепенно възстановява своите стойности, след 2014 г. С дял от около 40% доверие, банковата система отново е една от обществените системи, в които хората най-много вярват, в сравнение с други институции у нас. През 2014 г. доверието беше спаднало до 19%, а недоверието беше стигнало 60%. Сега ситуацията изглежда нормализирана.\"Галъп интернешънъл\" разполага с данни за доверието в банковата система за близо десетилетие назад - последното замерване е през април, а данните се движат в устойчиви равнища. Като цяло българите имат негативна оценка за всички основни институции и когато доверие и недоверие са в сходни нива (както в случая), това е добра новина, отчитат от Галъп.\"Галъп интернешънъл\", съобщава, че данните са от независима от външно финансиране ежемесечна изследователска програма, позната като Политически и икономически индекс, базирана на национално представителни изследвания с извадка ~800/1000 души на възраст 18+ години. Максималното стандартно отклонение при 50%-ови дялове е между ±3,0-3,5%. Изследването от месец май е проведено в период: 4-11 май 2017 г. сред 819 пълнолетни българи.Изследването от месец април е проведено в период: 31 март - 7 април 2017 г. сред 818 пълнолетни българи.", "date": "2017.06.14", "title": "Галъп мери спад на подкрепата за мажоритарен вот"}
{"url": "https://news.bg/regions/izlyupiha-se-parvite-pelikancheta-v-priroden-park-persina.html", "text": "Излюпиха се първите две къдроглави пеликанчета от новосформираната през 2016 г. колония, разположена на една от изкуствените платформи.Платформите са построени преди 5 години от Дирекцията на природен парк \"Персина\" и Българско дружество за защита на птиците-БДЗП в блатото Песчина на остров Персин-Белене.За втора поредна година новосформираната колония от къдроглави пеликани в блатото Песчина на остров Персин успява да отгледа малки. Това е огромен успех за природозащитата в България, защото до миналата година единственото място в страната ни, където гнездяха къдроглави пеликани беше езерото \"Сребърна\".След почти 60 години прекъсване, видът започна да строи гнезда и вече да отглежда поколение и на създадените с помощта на човека изкуствени платформи в блатото Песчина.Розовите пеликани гнездят за първи път в Персина, като за последните няколко десетилетия са известни малко на брой опити за пристъпване към гнездене на вида в езерото Сребърна, но повечето от тях неуспешни.", "date": "2017.06.14", "title": "Излюпиха се първите пеликанчета в природен парк \"Персина\""}
{"url": "https://news.bg/disasters/gori-nebostargach-v-london-ima-zhertvi.html", "text": "Небостъргачът Grenfell Tower в западната част на Лондон е обхванат от пожар, предаде Би Би Си.Практически цялата сграда е в пламъци.Към кулата, намираща се в Северен Кенсингтън, са изпратени около 40 пожарни и 200 огнеборци, които все още не успяват да овладеят огъня.Според информация от местната противопожарна охрана, горят всички етажи от втория до 24-ия.Засега (14 часа) властите са потвърдили за 6 жертви, но се очаква техният брой да нарасне. Очевидци посочват, че има хванати в капан хора в сградата, крещящи за помощ и държащи децата си, умолявайки да бъдат спасени. 64 души са откарани за лечение в болници, като 20 от тях са в критично състояние. Пожарникарите са спасили \"голям брой\" обитатели на сградата. Кореспондент на Би Би Си предаде от мястото на събитието, че има опасност сградата да рухне.Предприета е евакуация на живеещите в небостъргача.Първите сигнали за огъня са подадени малко след един часа местно време.Хората скачаха от прозорците, споделя в интервю за Sky News един от очевидците на огромния пожар.", "date": "2017.06.14", "title": "Гори небостъргач в Лондон, има жертви"}
{"url": "https://news.bg/tourism/po-chernomorieto-naemat-vsichko-koeto-marda-ne-davat-dobri-zaplati.html", "text": "Голям проблем с работната ръка по Черноморието. Хотелиери търсят персонал за почти всички позиции - камериерки, пикола, сервитьори, бармани, готвачи, преводачи, аниматори, пише \"Труд\".\"Причините за недостига на работна ръка са ниските заплати и кратката заетост. Предлагат се между 500-600 лв. за нискоквалифициран труд, 600-700 лв. за рецепцията, където трябва и чужд език\", посочва проф. Стоян Маринов от Варненската туристическа камара.По думите му, недостигът в ръководните позиции по Северното Черноморие е около 10%.На юг бизнесменът Веселин Налбантов, който е един от големите хотелиери в Слънчев бряг и заместник-председател на Съюза на собствениците описва ситуацията така: \"Казал съм да наемат всичко, което мърда. Да, даваме 600 лева за почистване, но за хора в пенсионна възраст този доход може да е добра добавка към пенсията\".Налбантов е категоричен, че на ръководни кадри се предлагат заплати от 1500 до 2000 лева, но и там има проблем с намирането им.Ниските заплати в туризма са ясно илюстрирани и в официалната статистика на НСИ. Със средна заплата от 611 лева секторът \"Хотелиерство и ресторантьорство\" е в дъното на класацията по доходи в страната при средно общо възнаграждение от 1036 лв. в края на март.Хотелиерка с над 30 години в бранша от Южното Черноморие, пожелала анонимност, прави емоционално обяснение на ситуацията: \"Нещата са страшни. Чакаме учениците от гимназиите да свършат годината, за да ги наемаме за основен персонал, но качеството не е добро. Бягат към Западна Европа и ние не можем да им дадем нищо\".Тя се надява на внос на хора от чужбина, но е скептична, че един украинец, например, ще е добър кадър в наш хотел, най-вече заради езиковата преграда.\"Още преди сезона бизнесът заяви нужда от между 6000 и 8000 чужди работници. Много от работодателите трябва да разберат, че за обучен кадър трябва да платят повече. Моите студенти признават, че предпочитат да работят в чужбина, не само заради факта, че заплащането е в пъти повече, но заради това, че всичко е регламентирано. Всяка минута работа отгоре, всяка длъжностна характеристика\", коментира и Румен Драганов от Института за анализи и оценки в туризма.", "date": "2017.06.14", "title": "По Черноморието наемат всичко, което \"мърда\", не дават добри заплати"}
{"url": "https://news.bg/crime/nigeriets-vikach-v-slanchev-bryag-spretna-narkoferma-v-stayata-si.html", "text": "Полицаи са се натъкнали на \"наркоферма\" в Слънчев бряг, докато са проверявали общежитието на нигериец, работещ като викач в курорта, съобщават от полицията в Бургас.Стаята, която според полицията била напълно оборудвана за производство на наркотици, се намира в общежитие \"Перла\" в Слънчев бряг и е обитавана от 35-годишен нигериец, временно пребиваващ в България.В стаята са намерени и иззети две контейнерчета от разтворими таблетки, едното от които съдържащо шест полиетиленови пликчета с канабис, а в другото - пет хартиени свивки с метамфетамин.Нигериецът е задържан за 24 часа. ", "date": "2017.06.14", "title": "Нигериец, викач в Слънчев бряг, спретна наркоферма в стаята си"}
{"url": "https://news.bg/world/izbornite-sistemi-na-39-shtata-sa-zasegnati-ot-ruskite-hakeri.html", "text": "Избирателните системи на 39 американски щата са атакувани от руски хакери през лятото и есента на 2016 г., съобщи Bloomberg с позоваване на източници, близки до разследването.Във връзка с това президентът Барак Обама е разговарял по телефона с руския държавен глава Владимир Путин.Според новата информация засегнатите от атаките щати са два пъти повече, отколкото се съобщаваше преди.Хакерите са проникнали в програмното осигуряване за провеждане на допитвания в деня на изборите, като най-малко в един от щатите има пробив и в данните за финансиране на кампанията.В щата Илинойс киберпрестъпниците са си осигурили достъп до личните данни на 90 хиляди избиратели и са се опитали да подменят и да трият информация.Двама от свидетелите на Bloomberg посочват, че мащабите и агресивността на атаката са предизвикали реакция от страна на Белия дом. През октомври миналата година Обама се е свързал с Кремъл по защитен канал за връзка. Американската страна е предоставила на Москва доказателства за руските кибератаки.В отговор от Кремъл са поискали \"повече информация\" и гаранции, че ще бъдат държани в течение на разследването, дори ако хакерските атаки продължават.", "date": "2017.06.14", "title": "Изборните системи на 39 щата са засегнати от руските хакери"}
{"url": "https://news.bg/world/povdignaha-obvinenie-sreshtu-priyatelya-na-ubitata-balgarska-studentka.html", "text": "Украинската прокуратура повдигна обвинение срещу приятеля на убитата българска студентка Дишли Еля Зия, предаде агенция Униан.Тялото й беше намерено в куфар, на дъното на езеро, на 50 километра от град Ивано- Франковск.За престъплението е заподозрян 29-годишен гражданин на Туркменистан, неин колега от факултета по стоматология, с когото е имала връзка в продължение на половин година.24-годишната българска студентка изчезна на 1 юни. Приятелите й се обърнали към полицията няколко дни по-късно.В издирването й бяха ангажирани полицията, националната гвардия на Украйна, спасители. Бяха претърсени полетата и горите около Ивано- Франковск, както и изоставени сгради.Куфарът, в който е намерено тялото й, е бил потопен с помощта на камъни, за да не бъде намерена.Има следи от физическо насилие, многобройни фрактури. Съобщава се, че е ударена по главата с тежък предмет.От самото начало подозренията на полицията паднаха върху приятеля на момичето, но той отричаше да е виновен. Твърдеше, че е отишла при него дрогирана и са се скарали. По думите му, след това тя е излязла тихо докато е спял.Свидетели са разказали пред разследващите за най-малко два конфликта, при които младата жена е била жертва на побой от приятеля си.Срещу него е повдигнато обвинение за умишлено убийство.Докато трае разследването той ще остане в ареста.", "date": "2017.06.14", "title": "Повдигнаха обвинение срещу приятеля на убитата българска студентка"}
{"url": "https://news.bg/int-politics/rusiya-se-e-namesila-v-izborite-v-holandiya-i-frantsiya-siguren-tilarsan.html", "text": "Държавният секретар на САЩ Рекс Тилърсън смята, че Русия се е намесила в изборите в Холандия и Франция.\"Мисля, че да\", посочил той в отговор на въпрос по време на изслушване в Сената на САЩ.Тилърсън също така се съгласил с мнението на един от сенаторите, че Руската федерация е заинтересована от по-слабо НАТО.Не за първи път западни политици обвиняват Русия за извършване на хакерски атаки срещу изборния процес в различни западни държави. По-конкретно, представители на американската Демократическа партия обвиниха Русия за загубата на техния кандидат Хилари Клинтън. Новият френски президент Еманюел Макрон също хвърли вината върху руски хакери, че са ударили предизборния му щаб.", "date": "2017.06.14", "title": "Русия се е намесила в изборите в Холандия и Франция, сигурен Тилърсън"}
{"url": "https://news.bg/world/oshte-edin-opozitsionen-lider-e-arestuvan-v-moskva.html", "text": "В Москва беше арестуван опозиционерът Роман Рубанов, който оглавява Фонда за борба с корупцията - организатор на антикорупционния протест от 12 юни, предаде руската редакция на Би Би Си.Съдът в руската столица го осъди на 10 денонощия арест, след като постанови, че е виновен за неподчинение на полицията.Според материалите по делото, Рубанов е задържан за \"неизпълнение на задълженията като организатор на акцията\". Според полицията, той е попречил на провеждането на митинга, тай като не бил позволил да се изкажат хора, дошли да участват в акцията. Защитата на Рубанов заяви, че ще обжалва решението.\"Всички вие видяхте, че предоставихме изчерпателни доказателства за моята невинност. Явно съдийката знаеше решението още вчера и решението на съда беше предопределено.\" - коментира Рубанов.По думите на защитата, в протокол по делото са се появили поправки, които съдийката е обсаждала при закрити врати със служители на силовите структури. Адвокатите на опозиционера не са допуснати на тези обсъждания.Защитата поиска призоваването на свидетели, включително полицейски служители, но това не беше позволено от съда.", "date": "2017.06.14", "title": "Още един опозиционен лидер е арестуван в Москва"}
{"url": "https://news.bg/int-politics/makron-vratite-na-es-ostavat-otvoreni-za-velikobritaniya.html", "text": "Вратите на ЕС остават отворени за Великобритания до приключването на преговорите за брекзит. Това заяви френският президент Еманюел Макрон след срещата си с британския премиер Тереза Мей в Париж.Същевременно, според него след началото на преговорите за Обединеното кралство ще е по-трудно да се върне в общността. Той добави, че уважава решението на британците за брекзит.Тереза Мей от своя страна отбеляза, че графикът за започване на преговорите ще бъде спазен.\"Преговорите за напускане на ЕС от Великобритания ще започнат през идната седмица\", заяви Мей.Припомняме, след предсрочните парламентарни избори на 8 юни британските консерватори загубиха абсолютното си мнозинство, което отслаби позициите на Мей. Според наблюдателите, това прави варианта за твърд брезкит практически невъзможен.", "date": "2017.06.14", "title": "Макрон: Вратите на ЕС остават отворени за Великобритания"}
{"url": "https://news.bg/int-politics/iznervenost-v-kremal-nevazmozhna-li-e-demokratsiyata-v-rusiya.html", "text": "При демонстрациите в Русия бяха арестувани над 700 души. Задържан бе и Алексей Навални. Това би могло да сложи край на неговото протестно движение. Вина обаче има и той самият, пише Ю. Решето от руската редакция на ДВ.Млад мъж в южноруския Новоросийск е пребит жестоко, докато подавал заявление в общината за провеждане за опозиционен митинг. Въпросният младеж е фен на Алексей Навални, водача на руската опозиция. На хиляди километри от там - в Иркутск, Сибир - друг млад мъж е малтретиран зверски. \"Вината\" му: син е на бизнесмен, който предоставил свое помещение за предизборен щаб на движението на Навални.Хиляди студенти в цяла Русия получават тези дни заплашителни писма от официалните власти. С тях младите хора са предупреждавани да не се включват в протестите, организирани от Навални. Аргументът: тези протести били провокация.И накрая това: 10-годишно момче рецитира Шекспир на улица \"Арбат\" в центъра на Москва, което безкрайно изнервя полицаите. Накрая те решават да го отведат в полицейския участък. Не става ясно дали въпросното дете също е фен на Алексей Навални или дори дали въобще знае кой е Навални. Случаят обаче занимава от няколко дни цяла Русия.Битката може бързо да приключиТези примери показват колко изнервени са руските власти. И колкото повече наближават президентските избори, толкова по-изнервени ще стават и те. С измислени закони хора биват хвърляни в затвора заради постинги в социалните мрежи. Пълен абсурд от гледна точка на правозащитницитие. Съмнително от гледна точка на властите.Който иска да продължи борбата, трябва да е много предпазлив. Иначе битката може много бързо да приключи. Знае го всеки жител на днешна Русия. Алексей Навални също живее в Русия. И въпреки това той рискува. Но може и да загуби - много по-рано, отколкото е предполагал.Последните протести в Москва бяха съгласувани с властите. Издаденото разрешение граничеше с чудо. Включително защото демонстрацията трябваше да се проведе на най-големия празник - Деня на Русия. Вярно - не на Червения площад, но все пак на известно място в центъра на руската столица - на булевард \"Андрей Сахаров\".Ненужната провокация на НавалниВ късния следобед Алексей Навални обаче напълно неочаквано призовава привържениците си да се съберат на друго място - на улица \"Тверская\", където трябва да се проведат и тържествата за Деня на Русия, т.е. в тила на \"врага\", ако така ви звучи по-добре. А това бе възприето от властите като чиста провокация. Навални беше предупреден, но той не се отказа и попадна в затвора. Заедно с него бяха задържани над 700 негови сънародници, последвали призива му. Всички те са млади хора - студенти и ученици. Много от тях скоро ще бъдат отново на свобода. Но не всички.Да, властите демонстрираха прекалена твърдост, но пък Навални си позволи една напълно излишна провокация - на един много специален ден и на едно много специално място. А това може да се окаже лебедовата песен на протестното движение на Навални, което той сам създаде и което май набираше все по-голяма скорост. Защото сега него просто го няма. Харизматичният опозиционен водач е зад решетките.Ако това действително доведе до края на движението на Навални, очевидно кълновете на демокрацията в Русия няма да избуят. И играта бързо ще приключи. А това би било много жалко.", "date": "2017.06.14", "title": "Изнервеност в Кремъл, невъзможна ли е демокрацията в Русия?"}
{"url": "https://news.bg/politics/turtsiya-ni-razgranichila-ot-es-samo-nie-sme-podkrepili-erdogan.html", "text": "\"В изявленията си турският премиер Бинали Йълдъръм ни разграничи от ЕС. Той каза, че (след опита за преврат, б. р.) ние сме подкрепили Ердоган, за разлика от Брюксел.\"Това обяви бившият ни консул в Одрин Георги Димов в сутрешния блок на Нова телевизия. Изказването е по повод вчерашната ключова визита на премиера Бойко Борисов в Турция.Според Димов визите за 80-милионна Турция за ЕС няма да паднат, тъй като Анкара няма как да изпълни условието на ЕС за регулация на турското антитерористично законодателство.Димов напомни за отсъствието на турския посланик на срещата във вторник, въпреки че присъствието му е задължително: \"Това може да означава само едно - че той вероятно има някакви \"лични\" проблеми.\"", "date": "2017.06.14", "title": "Турция ни разграничила от ЕС, само ние сме подкрепили Ердоган"}
{"url": "https://news.bg/regions/kmetitsata-na-mladost-nyama-da-se-otteglya-opitvali-da-ya-kontrolirat.html", "text": "Кметът на столичния квартал Младост Десислава Иванчева изгуби вчера подкрепа на хора подкрепили я за местния вот. Пред българските медии тя определи всичко случващо се около нея, като опит за контрол и укротяване, политическа игра на която тя няма да се поддаде и да подаде оставка.\"Трябва да е ясно на гражданите, че не ни е лесно и се опитват да ни саботират от всички страни. Ние няма да се оставим да бъдем контролирани като граждани. Искахме референдум, за да решим въпроса с презастрояването по легален начин. И ще се преборим за него по примера на Трън\", коментира тя пред БНТ.Инициативен комитет, оттегли подкрепата си за нея, като напрежението започна с подадената в понеделник оставка от заместник-кмета Никола Вапцаров, което той направи чрез Facebook.Инициативният комитет се чувствали подведени от жаждата за власт на Иванчева, излъгала, че ще се справи с позицията, а с работата си показвала точно обратното.\"Всеки има собствено мнение. Двама души са споделили нещо в пространството и са иззели функцията, че са представители на инициативни комитети. Ние ще останем гражданско общество въпреки спънките и отрицателния пиар. Единствената ми ахилесова пета са гражданите\", коментира от своя страна Иванчева пред Нова ТВ.\"Партии се опитаха да ме контролират, да \"укротят опърничавата\" и да се възползват от това, че са ме подкрепили. Аз оставам безпартийна и ако някой иска да ме контролира няма да го позволя.\" Това заяви Иванчева по повод оттеглената подкрепа от партия \"Нормална държава\" към нея, пред БТВ.Войслав Тодоров, общински съветник от \"Нормална държава\" смята, че в никакъв случай не е упражняван контрол върху гражданската енергия. \"Не мислим, че управлението на \"Младост\" върви на добър път. Когато човек няма административен опит му трябва време да се научи. Но вместо да се учи, ситуацията става по-зле. Отдели не функционират в администрацията, проспиват се ключови моменти от спирането на застрояването\", посочва той.Иванчева е категорична, че не е лесно да се бориш срещу партии с опит, които са мислили че ще контролират общината. По думите й няма нито една жалба при обществената поръчка за саниране и нищо нередно в тях.Тодоров продължава да твърди, че никой не опитва да контролира кмета на \"Младост\", а тя иска, но не може да постигне каквото е декларирала.", "date": "2017.06.14", "title": "Кметицата на Младост няма да се оттегля, опитвали да я контролират"}
{"url": "https://news.bg/politics/karadaya-izmisli-opravdanie-za-deystviyata-na-h-hamid-i-j-tsonev.html", "text": "Лидерът на ДПС Мустафа Карадайъ бе лаконичен в кулоарите на Народното събрание за вчерашния обрат на партията му за мажоритарния вот.Хамид Хамид и Йордан Цонев подкрепиха смяната на пропорционалната система с мажоритарна, предложена от ГЕРБ.Депутатите поясниха, че това е тяхно лично мнение, а не на парламентарната група на ДПС.По-късно групата взе решение да е против мажоритарния вот в пленарна зала.За поведението на депутатите си вчера в правна комисия Карадайъ обясни, че гласуването им е било преди заседанието на групата.От своя страна Емил Димитров - Ревизоро, който е депутат от \"Обединени патриоти\", коментира, че нямало проблем в сменената позиция на ДПС за мажоритарния вот. Той посочи, че и на правна комисия Хамид Хамид и Йордан Цонев са обяснили, че застават зад мажоритарния избор от лично, а не партийно мнение. Всеки, по думите на патриота, можел да изказва своето мнение и няма проблем то да е различно от партийното.", "date": "2017.06.14", "title": "Карадайъ измисли оправдание за действията на Х. Хамид и Й. Цонев"}
{"url": "https://news.bg/society/prirodozashtitnitsi-vrachvat-na-borisov-plaket-za-zashtita-na-pirin.html", "text": "Активисти на WWF и природозащитници са пред Министерски съвет, за да връчат на министър-председателя Бойко Борисов символичен плакет на кампанията \"Да спасим Пирин\".За кампанията разказа Владимир Иванов от WWF. По думите му това е пикът на кампанията за опазване на национален парк \"Пирин\". \"Това е световна кампания. Тя започна през ноември и до сега за няколко месеца събра над 100 хиляди поддръжници, които изпратиха лично послание по email на премиера на България да не допуска сечи и индустриални строежи в националния парк\", обясни той.\"Дойдохме да внесем символично подписите на премиера, да му разкажем отново за казуса и да му дадем решение на този казус\", каза още той.Иванов настоя да имаме в България защитена природа. \"Пирин е едно от малкото места, които са в списъка на ЮНЕСКО за защитена природни обекти. Те са само 220 по света и Пирин е един от тях. Пирин имаше един страхотен план за управление, който го защитаваше. Имаше добри режими на защита. В момента се въвежда нов, в който се опитват тези режими да бъдат премахнати. Ако това стане паркът е малък, ако започне да се строи, да се сече в него - просто ще го загубим\", предупреди той.По думите му не си заслужава да го губим, тъй като има много възможности да се развива и бизнес и туризъм и туризъм в защитени територии. Той даде пример в това отношение като изтъкна, че в много държави се иска такса за влизане в защитена зона, които отиват в местните общности и общини и се разходват за опазване на парка. \"Единственото ни желание е да не се сече и да не се строи\", заяви Иванов.", "date": "2017.06.14", "title": "Природозащитници връчват на Борисов плакет за защита на \"Пирин\""}
{"url": "https://news.bg/politics/deputatite-premahvat-predupreditelnite-tabeli-za-kamerite-na-kat-po-magistralite.html", "text": "Депутатите подхванаха Закона за движение по пътищата, с който се премахват предупредителните табели за видеонаблюдение по аутобаните.Основната цел на предложените промени е постигането на превантивен и възпиращ ефект върху всички водачи на моторни превозни средства (МПС), участващи в движението по отношение спазване на ограниченията на скоростта.Според вносителите, когато водачите биват уведомявани чрез поставянето на знак пред полицейския автомобил, оборудван с АТСС, те намаляват скоростта само в зоната на знака и след това продължават движението си с превишена скорост. По този начин се губи възпитателният ефект върху всички водачи на МПС, като по този начин развиват чувство за безнаказаност.През последните години като основна причина за настъпване на тежки ПТП с пострадали и убити, според статистиката на МВР, е движението с несъобразена или превишена скорост.С изменението на друга разпоредба от закона се предвижда при изпълнение на функциите си, определените от министъра на вътрешните работи служби да имат право да извършват контрол по спазване на правилата за движението по пътищата с автомобили, оборудвани със средства за аудиозапис и видеозаснемане, като контролът ще се осъществява само в обхвата на средствата за видеозаснемане.Предлага се по-тежка мярка за собствениците, чиито автомобили са управлявани от лица, които не притежават шофьорски книжки. Предложението в тази посока е свързано с прекратяване на регистрацията на пътно превозно средство на собственик, чието МПС е управлявано от лице, непритежаващо съответното свидетелство за управление - за срок от 6 месеца до една година.", "date": "2017.06.14", "title": "Депутатите премахват предупредителните табели за камерите на КАТ по магистралите"}
{"url": "https://news.bg/politics/melnitsata-za-lazhi-na-bsp-pak-zaraboti-sryaza-gi-karayancheva.html", "text": "В последните дни българските граждани са забелязали, че мелницата за лъжи на БСП отново започна да работи. Това каза зам.-председателят на Народното събрание Цвета Караянчев в ефира на БНТ.По думите ѝ, първо темата била за \"оградното съоръжение\", после за дълга, след това за 160 млн. евро за границата, които според БСП не били усвоени. \"Лъжата не дава добри резултати и те го видяха в изборите преди месец и половина\", изтъкна Караянчева.\"За тези 160 млн. евро, за които непрекъснато обясняват, че ще ги загубим, ако бяха отишли в Комисията по вътрешна сигурност, щяха да чуят, че министър Валентин Радев каза точно и ясно как се разходват тези средства\", изтъкна зам.-шефката на парламента.По темата за мажоритарния вот, тя бе категорична, че в пленарна зала трябва да се изкажат всички мнения за тази избирателна система. Запитана за притесненията на БСП и \"Обединени патриоти\", че ако законодателните промени минат, в парламента ще останат 2-3 партии при следващи избори, Караянчева посочи, че така говорят експертите. \"Аз не знам БСП да имат входиран законопроект за промяна в Изборния кодекс. Те заявяват, че имат някакви промени, но ние не сме ги виждали\", посочи тя.По думите ѝ, е възможно да останат 2-3 партии, но БСП щяла да е една от тях. \"Трябва в този дебат да разкажем на българските граждани какво точно ще се случи при едни мажоритарни избори\", смята герберката.Караянчева коментира и въпроса за подкрепата на промените от страна на парламентарните групи. По отношение на ДПС, тя изтъкна, че имало гласове в посока \"ЗА\" промените.\"Някои от колегите в БСП са ми споделяли, че подкрепят мажоритарна избирателна система, но не знам колко дисциплината ще позволи да бъдат самостоятелни в мнението си\", коментира тя.С \"Воля\" не водят разговори. \"Според мен те малко са объркани, не мога да кажа как ще гласуват\", изтъкна Караянчева относно гласуването на депутатите на Марешки.Зам.-шефката на парламента коментира и въпроса за парите за сектор \"Сигурност\". \"Пари има и г-н Радев води разговори със синдикатите и полицаите\", увери тя. Трябвало обаче да има ясни разчети, нямало как на \"бакалски сметки\" да се правят каквито и да е заявки за увеличение на заплатите.\"За тези 1000 полицаи, които поехме ангажимент да бъдат назначени - пари в бюджета има, макар че г-жа Нинова се опитва да обяснява на българските граждани, че няма такова нещо\", изтъкна Караянчева.600 конкурса са минали вече. \"До края на годината ще минат и останалите и окомплектовката от 1000 човека ще бъде готова\", увери тя. Караянчева подчерта, че това е пределът, който може да поеме министерството, а и Академията на МВР, защото все пак има необходимост от обучение на тези кадри.Според нея няма как да се осъществи искането на БСП 6000 военни да бъдат назначени накуп, а трябвало да става постепенно.\"Откъде ще намерим 6000 човека, които са готови веднага да заемат тези места на трудовия пазар\", запита Караянчева и допълни, че трябва да има периодичност. Сега започваме с 500 души, догодина може отново да се завиши броят, каза тя.\"Не може с бакалски сметки и обещания да се прави политика, защото рано или късно тази политика катастрофира\", предупреди зам.-шефката на Парламента.", "date": "2017.06.14", "title": "Мелницата за лъжи на БСП пак заработи, \"сряза\" ги Караянчева"}
{"url": "https://news.bg/crime/razbiha-balgaro-ispanska-banda-za-iztochvane-na-bankovi-karti.html", "text": "Българо-испанска престъпна банда за клониране и източване на банкови карти е разбита при съвместна операция на Европол и българските служби.В Испания са арестувани 21 лица, в България - 9 души, а в Чехия - един, съобщиха от прокуратурата. Смята се, че престъпната група е отговорна за над 200 атаки на банкомати в цяла Европа.Извършени са 48 претърсвания и изземвания в къщи и помещения. Заподозрените са притежавали оборудване за подправяне на банкови карти, устройства за четене и записване на информация от банкови карти, скимиращи устройства, микрокамери, приспособления за манипулиране на АТМ банкомати, както и парични суми, множество подправени карти, наркотични вещества и подправени евро банкноти.В периода 2014-2017 г., международната организиран престъпна група е инсталирала скиминг устройства на средно 400 банкомата годишно, с цел да копира и използва информацията от банковите карти. Подправените карти са били използвани за незаконни транзакции в около 200 банкомата извън Европейския съюз (ЕС), главно в САЩ, Доминиканската република, Малайзия, Индонезия, Виетнам, Перу, Филипините и Коста Рика. Приблизително 3000 граждани на ЕС са пострадали от действията на организираната престъпна група и са били ощетени с най-малко 500 000 евро.На територията на България има седем задържани лица. Това каза главният секретар Младен Маринов в отговор на въпрос за акцията.\"Не мога да ви дам повече информация, тъй като е по съвместно разследване с други държави\", изтъкна Маринов.", "date": "2017.06.14", "title": "Разбиха българо-испанска банда за източване на банкови карти"}
{"url": "https://news.bg/crime/razbiha-poredna-narko-laboratoriya-v-burgas.html", "text": "Поредна нарколаборатория, комбинирана с ферма за отглеждане на канабисови растения е неутрализирана в резултат на полицейските действия на служители от Пето Районно управление - Бургас.В частен дом, разположен на ул. \"Болярска\" № 9, обитаван под наем от 41-годишния Г.Г. от Бургас, е открито пригодено и оборудвано помещение с всички необходими технически съоръжения за отглеждане на канабис. Намерени и иззети са осем саксии с канабисови растения в различен стадий на растеж, както и халогенни лампи, вентилатори, влагоабсорбатори, термометри, барометри и др.Открити са и четири стъклени буркани, всеки съдържащ суха зелена растителна маса-марихуана, бурканче с жълто кристалообразно вещество-амфетамин, плик с бучка бяло прахообразно вещество-метамфетамин и електронна везна. Общото количество на намереното наркотично вещество е - марихуана с общо тегло около 200 гр., метамфетамин (пико) около 5 гр. и амфетамин около 12 гр.Г.Г. е задържан за срок от 24 часа. Работата по цялостното документиране на престъпната му дейност продължава от служители на Пето Районно управление - Бургас.", "date": "2017.06.14", "title": "Разбиха поредна нарколаборатория в Бургас"}
{"url": "https://news.bg/politics/vavezhdate-skrivaneto-na-katadzhiite-v-hrastalatsite-skochi-dps.html", "text": "Няма да намалите жертвите по пътя с махането на табелките по пътищата. Така се намеси в дебата в пленарна зала за промените в Закона за движение по пътищата ДПС депутатът Рамадан Аталай.Той поиска оценка на въздействие на закона.Въвеждате скриването в храсталаците, предупреди Аталай. Премахнала се превантивната дейност, заложена в сегашната нормативна дейност. Оправете пътищата, настоя той. Само с качествена инфраструктура ще се намалят жертвите по пътищата. Този закон е безполезен, категоричен бе той.Да слагаме табелка преди контролен орган е все едно да кажем, че данъчният закон се спазва само в данъчните администрации, смята от своя страна патриотът Искрен Веселинов. Нарушения извън данъчните администрации могат да се правят спокойно, а пък данъчните нямат право да ги контролират, по думите му.Трябва да има контрол навсякъде. Няма нищо лошо да има скрити камери по пътищата, според гербера Красимир Велчев. Това щяло да дисциплинира шофьорите.", "date": "2017.06.14", "title": "Въвеждате скриването на катаджиите в храсталаците, скочи ДПС "}
{"url": "https://news.bg/society/noi-izprashta-uvedomleniya-za-usloviyata-za-pensionirane-prez-2018-g.html", "text": "Националният осигурителен институт - НОИ информира, че започва изпращането на персонални уведомителни писма до всички лица, които през 2018 г. ще навършат изискуемата от закона възраст за пенсиониране и на които не е отпусната пенсия за осигурителен стаж и възраст при условията на ранно пенсиониране.Предварителното уведомяване се извършва на основание промяна в Кодекса за социално осигуряване, която изисква НОИ да информира лицата, не по-късно от 6 месеца преди да навършат възрастта за пенсиониране, за условията, при които могат да се пенсионират през следващата календарна година. През 2018 г. жените придобиват право за пенсиониране при навършена възраст 61 години и 2 месеца и при наличие на 35 години и 6 месеца осигурителен стаж. За мъжете условията са да имат навършени 64 години и 1 месец и придобит 38 години и 6 месеца осигурителен стаж.Целта на уведомяването е да бъде осигурено достатъчно време на лицата, които навършват посочената възраст през 2018 г., да се погрижат за набавяне и оформяне на всички необходими документи във връзка с излизането им в пенсия. Очаква се тази предварителна информация да осигури време и спокойствие на лицата при подготовката на документите за пенсионирането им и да облекчи пенсионното производство.В писмото присъства и основна информация за документите, които се представят заедно със заявлението за отпускане на пенсия. НОИ напомня, че само навършването на изискуемата възраст не е достатъчно условие за придобиване право на пенсия.Необходимо е да са изпълнени и двете изисквания - за навършена възраст и за придобит изискуем осигурителен стаж.Всяка пенсия се отпуска от датата на придобиване на правото, ако заявлението с необходимите документи е подадено в 2-месечен срок от тази дата, а ако това е направено след изтичане на 2-месечния срок - от датата на подаване на заявлението.Националният осигурителен институт препоръчва на осигурените лица да се снабдят с персонален идентификационен код (ПИК), издаден от НОИ. Такъв код те могат да получат във всяко териториално поделение на институцията.ПИК предоставя лесен и удобен начин за ползване на редица електронни и административни услуги през интернет страницата на НОИ. Персоналният код позволява на потребителите да проследят осигурителната си история в Регистъра на осигурените лица, както и да изчислят прогнозния размер на бъдещата си пенсия.", "date": "2017.06.14", "title": "НОИ изпраща уведомления за условията за пенсиониране през 2018 г."}
{"url": "https://news.bg/politics/ankara-se-distantsira-ot-poslanik-gyokche.html", "text": "Турция се разграничи от посланика си у нас Сюлейман Гьокче. Дипломатът не беше включен в официалната делегация на турската държава по време на посещението на министър-председателя Бойко Борисов в Турция, предаде bTV.Официално от Министерския съвет на България заявиха, че не са се намесвали в състава на турската делегация.\"Забелязали ли сте, че винаги, посланикът, който е на дадената страна е в състава на делегацията. Оставям на вас да си отговорите на въпроса защо го нямаше днес Гьокче.\" - заяви Борисов.Министър-председателят съобщи пред журналисти, че по време на тричасовата си среща с президента Реджеп Таип Ердоган се е извинил за поведението на Валери Симеонов и неговите активисти на границата по време на предизборната кампания.\"Опитах се да извиня г-н Симеонов за дърпането на жената на границата. Мисля, че се прие, вие чухте и премиерът Йълдъръм каза, че след като имат сигурност в нас, ще остане в миналото и това. Опитахме се да се концентрираме с президента върху това което бихме могли да изградим заедно. Теми, които биха ни влошили настроението, се стараехме двамата да не ги слагаме в дневния ред, защото има действително по-важни неща, които можем да направим.\" - допълни Борисов.Българската страна пък е поставила въпроса за намесата на турския посланик Сюлейман Гьокче по време на предизборната кампания у нас.", "date": "2017.06.14", "title": "Анкара се дистанцира от посланик Гьокче?"}
{"url": "https://news.bg/politics/po-visoki-pensii-predlagat-ot-bsp-ot-gerb-prizovavat-za-ekspertnost.html", "text": "Депутатите от БСП влязоха в битка за по-високи пенсии. В пленарна зала народните избраници започнаха първото четене на предложените промени от левицата в Кодекса за социално осигуряване (КСО).Според мотивите на законопроекта, предлаганото допълнение на Кодекса за социално осигуряване е насочено към гражданите, които са с доходи на границата на физическото оцеляване. Това се отнася най-вече до пенсионерите и хората над 65 години. Над 1.3 млн. пенсионери, 60 % от общия брой на пенсионерите у нас, са с пенсии под границата на бедността, заяви лидерът на БСП Корнелия Нинова при представяне на проекта.В мотивите се посочва, че процентът на бедните възрастни хора е нараснал от 28% през 2014 г. на 33 на сто през 2015 г. Всички знаем, че има проблем с ниските пенсии, заяви Корнелия Нинова. Това е нашето предложение, подчерта тя.Под натиска на ГЕРБ, Обединените патриоти се отказаха от обещанието да направят минималната пенсия 300 лв. и да преизчислят всички други пенсии. Ние последователно, от 2008 г., когато сме го правили на практика, през времето когато сме били в опозиция до сега, повтаряме и правим едно и също, обяви Нинова.Трябва да се повишат доходите на българските пенсионери, тъй като са ниски, обяви и Светлана Ангелова от ГЕРБ. Това обаче трябва да стане много внимателно и съобразно с финансовите възможности на бюджета. Когато става въпрос за финансови параметри да подходим експертно, призова тя колегите си от БСП.Според социалиста Георги Гьоков държавата разполага с финансов ресурс за да реализара преизчисляването.Според вносителите на законопроекта, бюджетната тригодишна прогноза предвижда средно нарастване на пенсиите с около 2,5%, от което следва, че не се очертава никаква съществена промяна в размерите на пенсиите.Вносителите са убедени, че ниските размери на пенсиите на повечето от българските пенсионери създават нетърпимо положение. Това налага да се вземат бързи мерки за увеличаването на пенсиите. Една такава мярка е преизчисляването на т.н. стари пенсии.Съгласно чл. 70 от Кодекса за социално осигуряване, размерът на пенсията за осигурителен стаж и възраст зависи от средно месечния доход на страната за последните 12 месеца преди пенсиониране, съотношението между осигурителния доход на лицето и средния осигурителен доход на страната за определения период и от осигурителния стаж на лицето.При спазване на принципа на равнопоставеността, осигурените лица, имащи еднакъв осигурителен принос, би трябвало да получават близки по размер пенсии за осигурителен стаж и възраст.Поради това, че средният осигурителен доход през годините е различен, дори и при еднакъв осигурителен принос на лицата, в размерите на пенсиите се получава съществена разлика. За да се намалят тези различия се налага периодично преизчисляване размера на старите пенсии за осигурителен стаж и възраст с актуалния среден осигурителен доход за страната.Последното такова преизчисляване е извършено през 2008 година със средния осигурителен доход за 2007 година - 398 лв. и 11 ст. Средният осигурителен доход за 2016 г. е нараснал над два пъти в сравнение с този за 2007 г.В резултат на това за последните 10 години различията между стари и нови пенсии при еднакъв осигурителен принос на осигуреното лице са станали значителни.Според вносителите преизчисляването на пенсиите със средния осигурителен доход за 2016 г. би намалило проблемите с неравнопоставеността.Червените депутати са на ясно, че това преизчисление изисква значителен финансов ресурс. Затова тяхното предложение е това да стане на няколко етапа, като първия от тях е преизчисляване на пенсиите със средния осигурителен доход за 2013 г. Предложеният законопроект е само една от необходимите стъпки за търсене на трайно решение с адекватността на размера на пенсиите.С пенсии до линията на бедността - 314 лева за 2017 г. са 1,3 млн. пенсионери. Това е 60% от общия брой пенсионери. При преизчисляване на пенсиите със средния осигурителен доход за 2013 г. увеличение на пенсиите биха получили пенсионерите с начална дата на пенсиониране преди 2013 г.Преизчисляването на пенсиите със средния осигурителен доход за 2013 г. ще струва около 400 млн. за 2017 г.Приемането на предложените промени трябва да получи своето отразяване в държавния бюджет и бюджета на държавното обществено осигуряване за 2018 г.В становището си по законопроекта от Министерството на финансите обръщат внимание на това, че среден осигурителен доход от 618,06 лева е за 2012 г.Отчетеният за 2013 г. и публикуван на интернет страницата на Националния осигурителен институт (НОИ) средномесечен осигурителен доход за 2013 г. е 648,73 лв.Освен това законопроектът предвижда допълнителни разходи в размер на около 480 млн. лева. Трябва да се има пред вид, че необходимите месечни допълнителни средства за преизчисляване на пенсиите за трудова дейност са в размер на около 80 млн. лв. месечно, при преизчисление със среден осигурителен доход за 2013 г. от 648,73 лева.Предложените промени водят до значителни допълнителни разходи за бюджета на държавното обществено осигуряване, а от там и по консолидираната фискална програма за 2017 и следващите години.Целогодишният ефект за 2018 г. предполага допълнителни разходи в размер на около 1 млрд. лев. Направените предложения, за които не са посочени компенсиращи мерки със съответен източник на средства, биха довели до значително увеличаване на недостига от средства.Последното такова преизчисляване е извършено през 2008 година със средния осигурителен доход за 2007 година - 398 лв. и 11 ст. Средният осигурителен доход за 2016 г. е нараснал над два пъти в сравнение с този за 2007 г. В резултат на това за последните 10 години различията между стари и нови пенсии при еднакъв осигурителен принос на осигуреното лице са станали значителни.Според вносителите преизчисляването на пенсиите със средния осигурителен доход за 2016 г. би намалило проблемите с неравнопоставеността. Червените са на ясно, че това преизчисление изисква значителен финансов ресурс. Затова тяхното предложение е това да стане на няколко етапа, като първия от тях е преизчисляване на пенсиите със средния осигурителен доход за 2013 г.Предложеният законопроект е само една от необходимите стъпки за търсене на трайно решение с адекватността на размера на пенсиите. С пенсии до линията на бедността, 314 лв. за 2017 г. са 1,3 млн. пенсионери, което представлява 60% от общия брой пенсионери.При преизчисляване на пенсиите със средния осигурителен доход за 2013 г.увеличение на пенсиите биха получили пенсионерите с начална дата на пенсиониране преди 2013 г. Преизчисляването на пенсиите със средния осигурителен доход за 2013 г. ще струва около 400 млн. за 2017 г.Ако се приемат тези промени, това ще се отрази в държавния бюджет и бюджета на държавното обществено осигуряване за 2018 г.В становището си по законопроекта от Министерството на финансите обръщат внимание на това, че среден осигурителен доход от 618,06 лв. е за 2012 г. Отчетеният за 2013 г. и публикуван на интернет страницата на Националния осигурителен институт (НОИ) средномесечен осигурителен доход за 2013 г. е 648,73 лв.Освен това законопроектът предвижда допълнителни разходи в размер на около 480 млн. лв., Трябва да се има пред вид, че необходимите месечни допълнителни средства за преизчисляване на пенсиите за трудова дейност са в размер на около 80 млн. лв. месечно, при преизчисление със среден осигурителен доход за 2013 г. от 648,73 лв.Предложените промени водят до значителни допълнителни разходи за бюджета на държавното обществено осигуряване, а от там и по консолидираната фискална програма за 2017 и следващите години.Целогодишният ефект за 2018 г. предполага допълнителни разходи в размер на около 1 млрд. лева. Направените предложения, за които не са посочени компенсиращи мерки със съответен източник на средства, биха довели до значително увеличаване на недостига от средства по бюджета на държавното обществено осигуряване и до допълнителни трансфери от държавния бюджет за покриването му, а също и до нарастващи дефицити за пенсионната система в бъдещ хоризонт. С тези и други аргументи от Министерството на финансите не подкрепят предложения законопроект.В пленарна зала се стигна и до поезия по време на дискусията. Поема за \"партията крадлива\" рецитира депутатът от ГЕРБ Спас Гърневски.\"Партията вее демагогски знамената, че е честна, социална, справедлива, но поразровиш ли й ти делата, ще видиш, че е нагла, арогантна и особено крадлива.\"Гърневски се ядоса, че няма от къде да се вземат пари за повишение на пенсиите, посъветва червените:\"Мобилизирайте бившата червена номенклатура и настоящата червена олигархия да върне заграбеното от българския народ и пенсиите ще станат двойни.\"Герберите настояват за увеличение на доходите на пенсионерите, съобразно финансовите възможности на държавата. Според опозицията пари има.", "date": "2017.06.14", "title": "По-високи пенсии предлагат от БСП, от ГЕРБ призовават за експертност"}
{"url": "https://news.bg/int-politics/seshans-otricha-da-e-obsazhdal-izborite-s-predstaviteli-na-moskva.html", "text": "Главният прокурор и министър на правосъдието на САЩ Джеф Сешънс заяви под клетва пред сенатската комисия по разузнаването, че по никакъв начин не е свързан с руската намеса в президентските избори в САЩ, предадоха информационните агенции.По думите му, предположенията, че той може да е участвал в тайни преговори с руската страна за манипулиране на изборите за Белия дом, са \"ужасна и отвратителна лъжа\".Той отрече да е обсъждал с руски представители каквито и да било теми, свързани с американските избори.Сешънс заяви също, че не му е известно членове на щаба на Доналд Тръмп да са разговаряли за това с представители на Кремъл.Той даде показания на открито заседание на сенатската комисия по разузнаването, разследваща намесата на Русия в избирането на американския президент.", "date": "2017.06.14", "title": "Сешънс отрича да е обсъждал изборите с представители на Москва"}
{"url": "https://news.bg/euronews/es-da-spre-klimatichnata-katastrofa-na-tramp-zove-pes.html", "text": "\"Европейският съюз няма да предоговаря Парижкото споразумение за климата.\" Това заяви председателят на Европейската комисията Жан-Клод Юнкер в Европейския парламент, уверявайки президента на Маршаловите острови.Лидерът на островите Хилда Хайне заяви в реч относно климата пред ЕП, че няма време за предоговаряне на сделката, тъй като Маршаловите острови са заплашени да бъдат \"погълнати\" от океана.Според нея лидерството в климата трябва да бъде предимно свързано с практически действия - \"време е да се действа\", призова тя и поиска подкрепата на ЕС.Юнкер каза от своя страна, че оттеглянето на САЩ от сделката за климата е абдикация от общите мерки за предопределяне съдбата на планетата ни.\"Ние съжаляваме, но оттеглянето не означава край на споразумението. Убедени сме, че ще бъдем единни. Няма да предоговаряме Парижкото споразумение. 29-те члена на сделката трябва да бъдат изпълнени, а да не се предоговарят. 20 г. преговаряхме, сега е време за действия\", категорично заяви Юнкер.Юнкер обаче увери, че повечето и основните американски щати са поели ангажимент за изпълнението на сделката. Председателят на ЕК каза още, че ЕС координира действията в областта с , както и с останалите ангажирани държави. Юнкер очаква и позитивно послание на срещата на Г-20 в Германия през юли.\"Можете да разчитате на ЕК, няма да се отказваме от Парижкото споразумение. Ангажиране сме да се превърне в реалност. Ратифицирахме сделката много бързо. ЕП показа, че сме готови да действаме бързо\", заключи Юнкер.От своя страна председателят на ЕНП Манфред Вебер е на мнение, че \"Америка на първо място\" е свързано с егоизъм, който разрушава връзките. \"Може би трябва да кажем Европа на първо място\", добави той.Лидерът на групата на социалистите в ЕП Джани Питела заяви, че пред ЕС има два пътя - към красотата и към катастрофата.\"Не мислех, че може да има по-лош американски президент от Джордж У. Буш. Новият държавен глава на САЩ достигна върха на лошотията, ние ще го спрем, ще спрем катастрофата на Тръмп, продължи Питела.Според него с решението Тръмп тласка САЩ към нелоялна конкуренция. \"Трябва да предприемем контрамерки\", призова той.", "date": "2017.06.14", "title": "ЕС да спре \"климатичната катастрофа на Тръмп\", зове ПЕС"}
{"url": "https://news.bg/press/v-turtsiya-pohvaliha-borisov-obrat-v-dps-po-mazhoritarniya-vot-sagata-s-ktb-prodalzhava.html", "text": "Посещението на премиера Борисов в Турция е водеща тема за вестниците в сряда.\"Турция е доволна от посредническата роля на премиера Бойко Борисов при преговорите на южната ни съседка за присъединяването й към ЕС, както и от опитите му да помири Анкара с някои европейски лидери. Премиерът на страната Бинали Йълдъръм заяви след срещата си с Борисов в двореца \"Чанкая\", че нашият министър-председател много пъти е обяснявал и защитавал в европейското семейство \"реалната позиция\" на Турция в Европа. \"Добре знам вашия личен принос за желанието за асоцииране на Турция в ЕС\", каза Йълдъръм. И допълни, че страната му иска да продължи преговорния процес за пълноправно членство. Но не пропусна да покаже недоволството си от позицията на някои евролидери...\" - в. \"Сега\".\"Ердоган беше много недоволен от отношението на Европа към Турция, но омекна, обяви премиерът Бойко Борисов в самолета, след като отлетя от Анкара сред срещата си с турския президент. \"След като поговорихме повече от два часа, изведнъж отношението му ме се промени. Трябва да правим взаимни компромиси\", разказа Борисов. Той обяви, че предмет на разговора им е бил митническият съюз, Черноморското сътрудничество, както енергийните проекти. \"Като пуснат \"Турски поток\", Русия ще спре газа на Украйна и нашите тръби ще останат празни, трябва да направим всичко възможно да не стане така\", обясни Борисов. Турският президент му е подарил пушка. Българският премиер възнамерява веднага да я предаде в хранилището за подаръци на МС...\" - в. \"Труд\".\"Срещата на Бойко Борисов с президента на Турция Реджеп Тайип Ердоган в двореца Ак Сарай в Анкара продължи близо 2 часа. На нея турският лидер подари на българския премиер специално изработена пушка с надписи и инкрустации, специално за рождения му ден. След срещата двамата отлетяха директно за вечерята ифтар в Истанбул. На летището в Истанбул Борисов разказа за проведения разговор с Ердоган и засегнатите теми. \"Имаше много нерви изпуснати и от двете страни през последните месеци, но сега обстановката се нормализира. За България е важно да говорим помежду си, защото без Турция няма охрана на границата заради бежанската вълна. Ние искаме това да продължи и ако ЕС се забави с подписването на реадмисиията - ние само двете страни да си подпишем. Защото ние сега имаме нулев натиск на границата и искаме това да го облечем със споразумение. Дай Боже и ЕС да се включи и да подпише, защото е това жизнено важно. Виждате, че вече имаме наказателни процедури срещу Унгария и Полша, задето не приемат обратно мигранти. И аз упражнявам натиск върху колегите от Европа и сега с Ердоган по този въпрос. Ние сме входа на Турция откъм Европа. Съседът ни е най-големият и трябва да направим така, че да имаме нормални отношения\", допълни засегнатите теми Борисов. \"На практика Европа вече става зависима от Турция, защото газовите потоци минават от там, азерският газ не може да прескочи и да дойде директно у нас, продължи той. - Трябва да се върнем в тази игра и да наложим правила, за да участваме активно в нея. А втечненият газ е доста по-скъп. Сега и тази седмица със Сърбия ще подпишем, че са готови да вземат от нас газ. Ние с Турция нямаме за какво да се оплачем един на друг. Опитах се да извиня Валери Симеонов за дърпането на жената на границата. С Ердоган се концентрирахме върху това, което може да изградим заедно. Разправиите преди изборите остават в миналото и се опитах с президента да се концентрирам върху това, което можем да изградим заедно. И теми, които биха ни влошили настроението, се стараехме и двамата да не ги слагаме на дневен ред\", допълни Борисов.\" - в. \"Стандарт\".\"Турската страна не е включила посланика си в София Сюлейман Гьокче в състава на делегацията за разговорите с българския премиер Бойко Борисов и придружаващите го официални лица.Днес Борисов е в Анкара и Истанбул, където се срещна с турския си колега Бинали Йълдъръм и президента Реджеп Ердоган. Българската страна не се е намесвала при определянето на състава на турската делегация, но е включила посланика си в Анкара Надежда Нейнски в екипа, придружаващ Борисов. Това уточниха от Правителствената информационна служба след като Борисов даде да се разбере, че Нейнски присъства, а Гьокче - не. България извика Нейнски в София преди парламентарните избори у нас в знак на неодобрение след като Гьокче се появи в предизборен клип на ДОСТ, а турски министър агитира български изселници да гласуват за същата партия. Борисов съобщи, че в разговорите си с турски официални представители днес не са засягани теми, които \"биха влошили настроението\". \"Ние имаме от какво да се оплачем - и за намесата във вътрешните работи и за други неща, сигурно и те имат теми, които биха влошили настроението\", каза той...\" - в. \"Дневник\".Обсъжданията в парламента на въвеждането на мажоритарна избирателна система също са сред актуалните теми.\"Повече от два часа дебати и с 12 гласа \"за\" и 10 \"против\" мажоритарният вот преодоля първото препятствие в народното събрание по време на извънредно заседание на правната комисия. От ключово значение бе гласуването на народния представител на \"Воля\" Симеон Найденов. Който не взе отношение по време на дебатите, но подкрепи на финала в гласуването проекта за поправки в Изборния кодекс на ГЕРБ. Точно в 14,14 ч председателят й Данаил Кирилов даде начало на заседанието в препълнената зала \"Запад\". А в 14,40 ч Хамид Хамид (ДПС) заяви, че той и колегата му Йордан Цонев ще подкрепят законопроекта. С уточнението, че от парламентарната група на ДПС ще има вероятно становище до четвъртък, когато текстовете влизат за първо четене в пленарна зала. От ГЕРБ припомниха, че въпросът за смяната на избирателната система от пропорционална към мажоритарна от референдума на инициативния комитет на Слави Трифонов от 6 ноември 2016 година, който \"получи подкрепата на избирателите с огромно мнозинство\". Управляващите предлагат заради новия вид изборна система досегашните 31 многомандатни избирателни райони (МИР) да станат 240 едномандатни такива. А президента на страната да организира и контролира районирането със специалисти от БАН, ГРАО, националната статистика и др. като равноотдалечен партийно. От ДПС обаче не се съгласиха с този аргумент и бяха категорични, че изготвянето на бъдещите едномандатни райони би трябвало да се направи в народното събрание. \"Това е съществена и важна част от закона\", категорични са юристите на движението. По думите им не е пречка и парламентът да използва експерти от всички имащи отношение институции. А за целта не изключиха възможността в народното събрание да бъде създадена и специална временна комисия, която да се занимава с новата изборна карта на страната. От ГЕРБ предлагат и своеобразна активна регистрация за българите в чужбина, които ще трябва предварително да заявят едномандатния избирателен район в България, в който е било тяхното постоянно местоживеене. Така техният глас ще отива за избрания от тях кандидат за депутат в съответния регион. Особеност на нашия проект спрямо внесения през декември месец е, че не предлагаме уседналост, коментираха още от ГЕРБ. Заради драматичните дебати \"за\" и \"против\" мажоритарната система, членовете на правната комисия не коментираха намаляването на субсидията за партиите от 11 лв. на 1 лв. за един получен действителен глас от избирател...\" - в. \"Труд\".\"Комисията по правни въпроси прие Законопроекта за изменение и допълнение на Изборния кодекс, предложен от ГЕРБ, на първо четене. \"За\" гласуваха 12 народни представители, а 10 бяха \"против\". Председателят на правната комисия Данаил Кирилов представи законопроекта и посочи, че той се основава на конкретна обществена необходимост и цели да върне доверието в институцията Народно събрание. Според него мажоритарната система трябва да се въведе след като избирателят изисква по-персонална връзка с кандидатите, по-голяма възможност за контакт и комуникация, за да може да ангажира чисто политически неговата отговорност. Народният представител Крум Зарков заяви, че БСП няма да подкрепи предложението на ГЕРБ. Той обясни, че БСП е готова със свое предложение за смесена избирателна система със 120 мажоритарно и 120 пропорционално избрани депутати. \"Обединени патриоти\" няма да подкрепят този законопроект\", заяви народният представител Христиан Митев. \"Мажоритарната система притежава огромен недостатък- липсата на представителност\", обясни той. Според него преминаването към такава изборна система ще доведе до административна тежест. Народният представител Хамид Хамид посочи, че ДПС все още няма окончателна позиция по законопроекта. \"В момента в групата ни надделяват аргументите \"за\", обясни той и допълни, че има промени в законопроекта, с които ДПС не е съгласна, затова ако той се приеме ще бъдат предлагани промени на второ четене. Законопроектът на ГЕРБ предвижда промяна на изборната система при избори за народни представители от пропорционална към мажоритарна. Мотив за промяната са резултатите от проведения на 6 ноември 2016 година национален референдум...\" - в. \"Стандарт\".\"Паpламентаpната гpyпа на ДПС в кpайна cметкa няма да подкpепи мажоpитаpната cиcтема, внеcена от ГЕРБ. Това е pешено cлед дpаматично заcедание на гpyпата този cледобед, кaза Хамид Хамид в пpедаването \"Рефеpендyм\" по БНТ. На заcеданието на пpавната комиcия по-pано днеc, на ĸоето бяxа обcъдени двата внеcени пpоеĸта за пpомени в Избоpния кодеĸc, ДПС даде pамо на ГЕРБ за мажоpитаpния вот...\" - в. \"24 часа\".\"БСП обещава проект за смесена изборна система Това ще стане, ако промените на ГЕРБ бъдат отхвърлени Ако промените в Изборния кодекс за чист мажоритарен вот бъдат отхвърлени, БСП ще внесе законопроект за смесена избирателна система. Това съобщи соцдепутатът Крум Зарков по време на дебатите по промените в кодекса на заседание на правната парламентарна комисия, съобщи \"Фокус\". \"Нашият законопроект е готов и предвижда 120 мажоритарни и 120 пропорционално избрани народни представители\", заяви той. \"Негативите на мажоритарната система са добре известни на всички ни\", коментира Крум Зарков. \"В контекста на българската реалност те добиват по-сериозни измерения, не можем да се правим, че не ги виждаме\", посочи той и допълни, че мажоритарната система ще доведе до слаба представителност и загуба на гласове. \"Тя свежда политическата конкуренция до минимум. 2 или 3 партии ще оцелеят\", поясни народният представител от БСП и уточни, че това може да доведе до капсулиране на цели региони на политически принципи. Според него разделянето на малки изборни райони също е проблематично. \"Когато увеличим от 31 на 240 районите и намалим избирателите, които избират един представител, ще улесним корпоративните практики\", коментира Крум Зарков. \"Вместо избирателите да имат повече контрол, най-вероятно местният депутат ще осъществява пълен контрол върху своите избиратели\", посочи той. \"Масово хората решиха да подкрепят тази система, те изразиха разочарование от партиите и страховете ни са, че ще бъдат подмамени, чрез законопроекта ще бетонират точно тази система\", каза още той...\" - в. \"Сега\".Всекидневниците продължават да следят и темата за КТБ.\"Беше нагнетено общеcтвено очакване за cтеногpамата на КТБ от политици от опозицията. Вcякa банкa тpябваше cама да кaже кaкви cа нейните позиции на cpеща пpеди конcyлтативния cъвет. Oколо КТБ темата cе използва политичесĸи. И втоpата cтеногpама за КТБ да pазcеĸpетят, и там няма да се види нищо ново, кaза шефкaта на бюджетната комиcия Менда Стоянова в пpедаването \"Oще от деня\" по БНТ...\" - в. \"24 часа\".\"Винарната \"Телиш\" е обявена за продажба на търг заради дългове към фалиралата КТБ. Това се вижда от обява на синдиците на банката. За продажба с предлагат две винарски изби - в плевенското село Телиш и хасковското Коларово, както и няколко десетки имота на \"Телиш\". Тези активи са били заложени като обезпечение по издадена от дружеството облигационна емисия, съобщава \"Капитал daily\" в днешния си брой. Емисията е за 24 млн. евро, като е обезпечена с договор за особен залог от юни 2011 г. Срокът за подаване на оферти е едва 4 дни. Синдиците обясняват, че заради наслагването на срокове по осребряването на масата на несъстоятелността срокът е сведен до това. В Закона за банковата несъстоятелност е посочено, че ако на проведен търг с явно или с тайно наддаване вещта или правото не бъдат продадени, по предложение на синдика председателят на управителния съвет на Фонда за гарантиране на влоговете може да разреши насрочване на нов търг при намалена цена в размер до 50% от първоначалната оценка. Другата възможност е да се пристъпи към продажба чрез пряко договаряне или чрез посредник. От изданието посочват, че втората възможност прави такива търгове по-непрозрачни.\" - в. \"Дневник\".Случаят с множеството провокирани проверки срещу \"Уолтопия\" също е сред темите на всекидневниците.\"Бизнесменът Ивайло Пенчев за втори път в последните месеци атакува публично държавни институции, които с действия или бездействия спъват предприемаческата инициатива. След случая с глобата, наложена му от \"София тех парк\" заради предизвикано от администрацията закъснение в изграждането на сградата на \"Уолтопия\", и проблеми с електрозахранването на друга инвестиция на фирмата в индустриална зона \"Божурище\", този път гневът на Пенчев се насочи към Комисията за финансов надзор (КФН). \"КФН вместо да изпълнява мисията си да защитава купувачите на услуги от некомпетентни действия на застрахователни брокери, действа по поръчка и в защита на неефективни брокери тарикати\", обяви Пенчев, този път в качеството си на собственик на онлайн платфорамата Auxionize. Бизнесменът съобщи на пресконференция, че от известно време не само платформата, но и фирмите, които са сключили на нея сделки за застраховки, са подложени на проверки и натиск от КФН. Auxionize е платформа за свободен пазар, на който фирми търсят определени стоки и услуги, като се провеждат виртуални търгове с обратно наддаване. Продавачите са предварително регистрирани в платформата компании, които след сключване на сделка заплащат такса в размер на 1% от стойността й. \"Всичко се случва изключително прозрачно, което позволява истинска конкуренция и значително падане на цените\", заяви Пенчев. Пред журналисти той демонстрира няколко сключени чрез платформата застраховки. Така например при начална оферта от 30 000 лв. и над 20 оферти, купувач на застраховка за поле с рапица е сключил сделка за 13 500 лв. Цената на \"Отговорност на продукта\" е паднала от 5000 до 1370 лв., а \"Отговорност на работодателя\" е поевтиняла от 57 500 лв. на 48 200 лв. При това в тези случаи купувачите не са избрали най-ниските оферти. \"Определени застрахователни брокери се изплашиха от Auxionize, защото досега са продавали скъпо и прескъпо, използвайки неинформираността на клиентите или защото са участвали в корупционни схеми\", заяви Ивайло Пенчев. Според него подобни онлайн платформи защитават интереса на клиентите 100 пъти по-добре от всички държавни регулатори, защото създават свободна и прозрачна конкуренция. Пенчев посочи, че една от целите на оказвания натиск е Auxionize да бъде принудена да се лицензира като застрахователен брокер. От КФН веднага реагираха на обвиненията на бизнесмена с писмено становище до медиите. В него регулаторът обяснява, че проверката е започнала след подадена жалба...\" - в. \"Сега\".\"Комисията за финансов надзор (КФН) проверява компанията \"Окшънайз\" АД (Auxionize) и нейните клиенти - застрахователни брокери, които са сключвали сделки през едноименната платформа. Проверката е започнала през април. Това обяви пред журналисти собственикът на компанията Ивайло Пенчев. Сред проверяваните за сделки през платформата е и друга негова компания - \"Уолтопия\". Той определи проверката като поръчкова и в защита интересите на няколко застрахователни брокери. Преди близо 3 г. Пенчев създава платформата след като в бизнеса му му е омръзнало да плаща нереално високи цени за различни дейности. Така се стига до пускането на платформата, в която засега само фирми, могат да обявяват какво търсят - стоки и услуги в общо 50 категории, а доставчиците да се състезават за съответните поръчки, като предлагат по-ниски от оферираните вече цени. Още в началото на платформата Пенчев обяви, че с нея ще сложи край на корупцията във фирмите, които я ползват. Под корупция има предвид това, че често служителите, които се занимават с покупки на стоки и услуги, не са особено мотивирани да търсят най-добрата оферта или пък влизат в нерегламентирани отношения с някои доставчици. Днес той демонстрира до какви отстъпки може да се стигне при тези търгове - информация, достъпна за всички регистрирани потребители на платформата. Така например искане за доставка на стока от първоначална оферта за 9 хил. лв. в крайна сметка спада до 800 лв. Стопанин успява да застрахова определена площ с рапица вместо за първоначално оферираните му 38 700 за 13 559 лв. От данните в платформата се вижда, че бизнесите, които я ползват, спестяват големи суми като карат доставчиците им публично да се конкурират. Всичко върви по описания начин до април, когато представители на Комисията за финансов надзор (Файзи Бекир и Антоанета Маринова по информация на компанията) отиват при Пенчев и му съобщават, че са се самосезирали и правят проверка на платформата, защото смятат, че е възможно той да извършва брокерски застрахователни услуги, а няма лиценз за това. Пенчев обяви това за лъжа, тъй като впоследствие се оказало, че проверката е след жалба на Българската асоциация на застрахователните брокери, а освен това нерегистриран потребител няма достъп до информацията. Според него се жалват тези, които досега са взимали по-високи цени за нещо, което в конкуренция може да бъде по-евтино. КФН трябва да защитава купувачите на застраховки от некоректни брокери, допълва създателят на платформата. \"Цените падат, корупцията изчезва, защото всичко е прозрачно\", коментира той и допълни, че от това положение не са доволни тези, които губят скъпи поръчки, а са се надявали да работят при големи маржове или са разчитали на корупция. \"Някои такива брокери се изплашиха и си казаха, че им е секнала далаверата. Auxionize защитава 100 пъти по-добре интересите на клиентите отколкото го прави КФН\", заключи Пенчев. Според него става дума за институционален натиск в подкрепа на определени брокери. Той не назова фирми, защото имал само подозрения, но не и доказателства. \"Ни сме робинхудовци, не им вземаме бизнеса\", обяви той. И даде пример с платформите за стрийминг услуги. Преди тях потребителите са плащали по 2 долара за онлайн покупката на песен, след появата им е било възможно за 5 долара да слушат онлайн музика цял месец...\" - в. \"Дневник\".", "date": "2017.06.14", "title": "В Турция похвалиха Борисов, обрат в ДПС по мажоритарния вот, сагата с КТБ продължава..."}
{"url": "https://news.bg/politics/dps-izklyuchi-kmeta-na-hitrino-ot-reditsite-si.html", "text": "ДПС изключва от редиците си кмета на Хитрино Нуридин Исмаил. Новината съобщи Йордан Цонев.Причината е, че кметът нарушавал разпоредби на партийния устав. Не изпълнявал решенията на ДПС.  Твърде много са сигналите на граждани на Хитрино, че възстановяването на върви съобразно техните очаквания, разказа още депутатът.Нямало прозрачност в действията на кмета. Имало пълна мъгла какво се случва със събраните средства за възстановяването на градчето.Кметът се държи арогантно, подчерта Йордан Цонев, допълвайки, че не дава информация на никого.По думите му, непрозрачността водела до съмнения за нередности. ДПС искала прозрачност, защото държавата, граждани и организации изсипали много пари там.  Няма никакъв ред ни казаха хората, обясни Цонев.Оказва се, че за втори път хитринският кмет е изключен от ДПС. През 1990-те той пак е ядосал партийните редици и е изхвърлен от партията. По-късно ДПС му прощава и го връща в партийното лоно до вчера.", "date": "2017.06.14", "title": "ДПС изключи кмета на Хитрино от редиците си"}
{"url": "https://news.bg/politics/dps-ne-sa-pitali-dogan-za-pozitsiyata-si-za-izbiratelnata-sistema.html", "text": "ДПС не е синхронизирало позицията си с почетния председател Ахмед Доган за смяна на избирателната система. Това стана ясно от коментара на Йордан Цонев.Според него резултатите от референдума за мажоритарна избирателна система са основа за дебат по темата.Йордан Цонев припомни, че не е имало готова позиция на групата преди заседанието на ПГ на ДПС. В комисията той и колегата му Хамид Хамид изразили лично мнение и затова гласували \"За\" заедно с герберите.На заседанието на групата надделя мнението, че това не е добре за България, изтъкна Йордан Цонев.Партията била за засилен мажоритарен елемент, но проектът на ГЕРБ щял да създаде хаос. Голяма група от хора нямало да получат представителност.ДПС вече имало партийна позиция срещу мажоритарния вот и нямало да я промени.А за консултация по темата с Ахмед Доган той каза: \"Не сме се консултирали, понеже е въпрос от текущата ни дейност.\"", "date": "2017.06.14", "title": "ДПС не са питали Доган за позицията си за избирателната система  "}
{"url": "https://news.bg/disasters/silno-zemetresenie-na-granitsata-mezhdu-gvatemala-i-meksiko.html", "text": "Силно земетресение с магнитуд 6,9 по скалата на Рихтер в западната част на Гватемала, близо до границата с Мексико, причини сериозни щети, предизвика свличания на земни маси по магистралите, а най-малко един човек е бил ранен, съобщават властите, цитирани от \"Асошиейтед прес\".Американският геофизичен институт уточнява, че епицентърът на труса е бил на 8 км югозападно от град Тахумулку, на около 111 км дълбочина.Уточнява се, че земетресението е усетено в цялата страна.От полицията отбелязват, че един човек е бил ранен в южната част на Гватемала, след като част от църква е рухнала. Той минавал покрай църквата, когато земята се разтресла.Властите съобщават, че няколко провинции са без електричество.Регионът около епицентъра е планински и слабо населен.На 20 км от епицентъра се намира град Сан Маркос, в който живеят около 25 000 души.Училищата няма да работят днес, за да се инспектират сградите.", "date": "2017.06.14", "title": "Силно земетресение на границата между Гватемала и Мексико"}
{"url": "https://news.bg/euronews/iztsyalo-rastitelnite-produkti-ne-mogat-da-zaimstvat-imena.html", "text": "Изцяло растителни продукти по принцип не могат да се предлагат на пазара с наименования като \"мляко\", \"сметана\", \"масло\", \"сирене\" или \"кисело мляко\", които са запазени съгласно правото на Съюза за продукти от животински произход, определя Съда на Европейския съюз в Люксембург.Това важи и ако тези наименования са допълнени с обяснителен или описателен текст, посочващ растителния произход на съответния продукт. Съществува обаче списък с изключения. Въпросът е повдигнат от германско дружество произвеждащо и търгува с вегетариански и вегански храни. То рекламира и продава по-конкретно изцяло растителни продукти с наименованията \"Soyatoo масло от тофу\", \"растително сирене\", Veggie-Cheese, cream и други подобни наименования. Verband Sozialer Wettbewerb, германско сдружение, една от чиито цели е по-специално предотвратяването на нелоялната конкуренция, счита, че тази реклама нарушава правната уредба на Съюза относно наименованията на млякото и млечните продукти. Поради това предявява пред Landgericht Trier (Областен съд Трир, Германия) иск срещу TofuTown за преустановяване на нарушение.TofuTown, напротив, счита, че рекламата му не противоречи на въпросната правна уредба. Всъщност според него начинът, по който потребителят разбира тези наименования, е съществено променен през последните години. Освен това то не използва изолирано наименованията като \"масло\" или \"сметана\", а винаги в съчетание с думи, посочващи растителния произход на съответния продукт, като например \"масло от тофу\" или \"rice spray cream\".В този контекст Landgericht отправя искане до Съда на ЕС за тълкуване на въпросната правна уредба на Съюза. В днешното си решение Съдът отбелязва, че за предлагането на пазара и рекламата, разглежданата правна уредба запазва по принцип наименованието \"мляко\" само за млякото от животински произход. Наред с това, освен при изрично предвидените изключения тази правна уредба запазва наименования като \"сметана\", chantilly (разбита сметана), \"масло\", \"сирене\" и \"кисело мляко\" само за млечните продукти, тоест продуктите, получени от мляко.Въз основа на това Съдът стига до извода, че изброените по-горе наименования не могат да бъдат законно използвани за обозначаване на изцяло растителен продукт, освен ако този продукт не е включен в списъка с изключенията, което не е така нито за соята, нито за тофу.Съдът уточнява, че добавянето на описателен или обяснителен текст, посочващ растителния произход на съответния продукт, като тези използвани от TofuTown, не се отразява на тази забрана.Съдът добавя още, че това тълкуване на разглежданата правна уредба не накърнява нито принципа на пропорционалност, нито принципа на равно третиране. Що се отнася до принципа на пропорционалност, Съдът по-специално отбелязва, че добавянето на описателен или обяснителен текст не може категорично да предотврати опасността от объркване в съзнанието на потребителя.По отношение на принципа на равно третиране, Съдът отбелязва, че TofuTown не може да се позовава на неравно третиране, като твърди, че спрямо производителите на вегетариански или вегански заместители на месото или рибата не се прилагат ограничения, съпоставими с тези, които се прилагат към производителите на вегетариански или вегански заместители на млякото или млечните продукти. Всъщност става въпрос за продукти, които не са еднакви и за които се прилагат различни правила.Преюдициалното запитване позволява на юрисдикциите на държавите членки, в рамките на спор, с който са сезирани, да се обърнат към Съда с въпрос относно тълкуването на правото на Съюза или валидността на акт на Съюза. Съдът не решава националния спор. Националната юрисдикция трябва да се произнесе по делото в съответствие с решението на Съда. Това решение обвързва по същия начин останалите национални юрисдикции, когато са сезирани с подобен въпрос.", "date": "2017.06.14", "title": "Изцяло растителните продукти не могат да заимстват имена"}
{"url": "https://news.bg/society/predlozhiha-prof-yanko-dimitriev-za-posmarten-orden-sv-sv-kiril-i-metodiy-parva-stepen.html", "text": "Министерският съвет предложи на президента Румен Радев проф. Янко Димитриев да бъде удостоен посмъртно с орден \"Св. Св. Кирил и Методий\" - първа степен за неговите големи заслуги в областта на образованието и науката.Припомняме, проф. Янко Димитриев почина на 20 декември 2016 г.Проф. Янко Димитриев завършва висше образование като инженер-химик, специалност \"Технология на силикатите\" във Висшия химикотехнологичен институт. На 32 години защитава научна степен доктор. Работи в катедра \"Технология на силикатите\" в ХТМУ - София като преподавател. От 1993 г. е професор в катедрата и неин ръководител до 2003 г.Научните интереси и области на компетентност на проф. Димитриев са свързани със стъклообразуването, синтеза на нови материали (оптични стъкла, твърди електролити, свръхпроводими керамични материали и др.), йонообменни технологии, фазови равновесия в оксидни системи. Той е и създател на българска школа в областта на високотемпературната химия на неорганичните материали.Проф. Димитриев има общо 200 публикации в международни списания, над 100 публикации в български списания, над 2 000 цитата в SCOPUS и 38 авторски свидетелства.Той е носител на почетен знак на Института по обща и неорганична химия - БАН за принос в укрепване на авторитета на института от 2007 г. Има и почетен знак на ХТМУ - София за дългогодишна преподавателска и научна дейност и за утвърждаване авторитета на университета от 2012 г., както и почетен знак за заслуги към БАН от 2012 г.", "date": "2017.06.14", "title": "Предложиха проф. Янко Димитриев за посмъртен орден \"Св. Св. Кирил и Методий\" - първа степен"}
{"url": "https://news.bg/world/prestrelka-v-san-frantsisko.html", "text": "Престрелка е избухнала в център за обслужване на клиенти на United Parcel Service (UPS), предаде АП.Това е станало в Сан Франциско. Местната полиция е потвърдила за инцидента.Най-малко четирима души са ранени. Сред тях е и нападателят. Той е настанен в болница, където се намира под охраната на полицията.Малко по-късно стана ясно, че най-малко петима души са убити. Сред тях е и стрелецът. Той е разпознат като служител на компанията.Полицията не разкрива подробности за стрелбата.", "date": "2017.06.14", "title": "Престрелка в Сан Франциско"}
{"url": "https://news.bg/int-politics/kmetat-na-rim-nastoya-pravitelstvoto-na-italiya-da-ne-prashta-poveche-migranti.html", "text": "Кметът на Рим Вирджиния Раджи, която е от антиелитарното и популистко движение \"Пет звезди\", настоя правителството на Италия да не изпраща повече мигранти в града, съобщава БиБиСи.Вирджиния Раджи смята, че повече пристигащи могат да изострят социалното напрежение.Нейният призив идва след местните избори в неделя, в които \"Пет звезди\" се представи неочаквано слабо.Повече от 500 хил. души пристигнаха с лодки от 2014 г. насам в Италия. Близо 200 хил. са настанени в бежански центрове в цялата страна.\"Ние не можем да позволим създаването на допълнително социално напрежение\", написа Раджи в профила си във \"Фейсбук\".\"Ето защо казвам, че е невъзможно, дори рисковано, да се мисли за създаването на нови структури за приемане\" на мигранти, допълни тя.Италианското вътрешно министерство поиска всички италиански общини да намерят място за очакваните 250 хил. нови мигранти тази година, което е увеличение спрямо 180-те хиляди от миналата година.Някои наблюдатели изтъкват, че Раджи се опитва да спечели обществена подкрепа, насочвайки вниманието към мигрантите, след като нейната партия не успя да се класира за втория тур в 24 от основните 25 града, избиращи нов кмет.Около половината от италианците не искат страната да приема повече хора, показва социологическо проучване.", "date": "2017.06.14", "title": "Кметът на Рим настоя правителството на Италия да не праща повече мигранти"}
{"url": "https://news.bg/politics/ms-prie-strategiyata-za-integrirane-na-romite-2012-2020.html", "text": "Правителството прие мониторинговия доклад за 2016 г. за изпълнението на Националната стратегия на Република България за интегриране на ромите (2012-2020), съобщиха от Министерския съвет.Според информацията на МС се отчита напредък за 2016 г. по изпълнението на Националната стратегия, както и на общинските планове за действие през миналата година.Въвеждането за първи път в българското училище на стандарт за гражданското, здравното, екологично и интеркултурно образование (ГЗЕИО), е отчетено като положителен резултат за образованието.Целодневната организация на учебния ден и предучилищното образование, както и на учениците от I до VII клас, недопускането на обособяването на деца и ученици в групи и класове въз основа на етническата им принадлежност са отчетени като положителен резултат.Като положителен резултат в документа отчитат и гарантирането правото на равен достъп до качествено образование на децата и учениците от малките населени места. Положително е и прилагането на диференциран подход към учениците от началната училищна възраст. С него се компенсират проблеми, водещи до натрупване на пропуски в знанията по няколко учебни предмета и последващо изоставане, включително и при деца, чийто майчин език е различен от българския.В областта на жилищните условия приоритет са изграждането и осигуряването на социални жилища. В рамките на пилотната интегрирана схема за жилищно настаняване през програмния период 2007-2013 г. е натрупан опит и са извлечени поуки за изпълнение на проекти за интегриране на маргинализирани групи. На тази основа подкрепата продължава в рамките на Оперативна програма \"Региони в растеж\" 2014-2020, Приоритетна ос 1 \"Устойчиво и интегрирано градско развитие\".В областта на върховенството на закона и антидискриминацията институциите и гражданските организации провеждат инициативи, свързани с повишаване на осведомеността на обществото относно проблемите на ромските общности.С обучения повишават капацитета за работа в мултикултурна среда на полицейски служители, социални работници, учители, здравни работници, пише в документа. Изпълняват се проекти и инициативи за интегрирането на малцинствени групи чрез включването им в спортни дейности, откриване на млади спортни таланти от техните среди и утвърждаване на толерантни междуетнически отношения чрез спорт.Липсата на активност и интерес към търсенето на работа, които в комбинация с ниска грамотност и квалификация, ниска мотивация и недоверие са сред основните фактори, създаващи трудности за трудова реализация и интеграция на ромите.Други проблеми са нередовното здравно осигуряване, липса общопрактикуващ лекар, ниската грамотност и ниско ниво на здравно образование, недостигът на здравни медиатори за работа в ромската общност.Препоръчва се също допълнителна работа за повишаване на осведомеността на обществото за проблемите на уязвимите групи, за да се получи необходимата обществена подкрепа и социална толерантност за проекти, насочени към подобряване на условията на живот на уязвими групи, включително на ромите.", "date": "2017.06.14", "title": "МС интегрира ромите със стратегия до 2020 г."}
{"url": "https://news.bg/disasters/nyama-postradali-balgari-pri-pozhara-v-london.html", "text": "Няма информация за пострадали български граждани при пожара в жилищна сграда в Лондон, съобщиха от Министерството на външните работи (МВнР). Към 9:30 ч. българско време няма постъпила информация за пострадали български граждани при пожара в жилищна сграда в Лондон, избухнал в ранните часове на 14 юни.Българското посолство в Лондон следяло развитието на ситуацията и поддържало постоянен контакт с местните власти, уверява МВнР.Български граждани, които желаят да получат актуална информация или да подадат сигнал за техни близки, могат да го направят на дежурния телефон на българското посолство в Лондон:При избиране от Обединеното кралство: 020 7581 3144При избиране от България: 00 44 20 7581 3144Сигнали могат да се подават и на горещата телефонна линия, обявена от британската полиция:0800 0961 233 (при избиране от Обединеното кралство)00 44 800 0961 233 (при избиране от България)Малко по-късно стана ясно, че двама българи са евакуирани от съседна на запалилата се сграда в Лондон. Информацията дойде от външния министър Екатерина Захариева. Пред медиите тя коментира, че българите не са пострадали. Те са потърсили са връзка с посолството ни и ще бъдат настанени там.", "date": "2017.06.14", "title": "Няма пострадали българи при пожара в Лондон"}
{"url": "https://news.bg/crime/zadarzhaha-21-godishnata-balgarka-izdirvana-za-ubiystvo-v-holandiya.html", "text": "Окръжната прокуратура в Бургас внесе в съда искане за задържане под стража на българска гражданка, издирвана за убийство в Кралство Холандия.Искът е за задържането на 21-годишно момиче, родено в град Несебър. Срещу нея има издадена Европейска заповед за арест (ЕЗА) от Кралство Холандия.В Европейската заповед за арест е посочено, че българката се издирва за убийство.В заповедта е посочено още, че според Наказателния кодекс на Кралство Холандия, за подобно деяние се предвижда наказание \"лишаване от свобода\" до живот или \"лишаване от свобода\" с максимален размер от 30 години.21-годишното момиче е задържано при операция, проведена от служителите от група \"Издирване\" към отдел \"Криминална полиция\" при ОДМВР - Бургас, със съдействие на служителите от Районно управление - Несебър.Установено е, че момичето е пребивавало в апартамент, собственост на родителите ѝ. Апартаментът, където е открито момичето, се намира в близост до търговки обект на главната алея до хотел \"Кубан\" в Слънчев бряг.Момичето е задържано първоначално за срок до 24 часа. С прокурорско постановление арестът на лицето е удължен за срок до 72 часа.", "date": "2017.06.14", "title": "Задържаха 21-годишната българка, издирвана за убийство в Холандия"}
{"url": "https://news.bg/disasters/65-dushi-sa-spaseni-ot-goryashtata-sgrada-v-london-12-sa-zhertvite.html", "text": "65 души са спасени от горящата сграда в Лондон, 68 са в болница. 12 са жертвите, съобщи кореспондентът на БНТ в Лондон. Не се знае колко са избягали от сградата. От властите не очакват да намерят повече оцелели.По-рано през деня външният министър Екатерина Захариева съобщи, че двама българи, живеещи в съседна сграда, са потърсили помощ от българското посолство, защото и съседните на горящата сграда са евакуирани. Сънародниците ни ще бъдат настанени в нашето посолство.Почти цялата сграда е претърсена, локализирани са зони на пожар, съобщи британската полиция преди минути. Минимален брой пожарникари има в сградата.Разследването е в начален етап. Засега блокът е безопасен и няма да бъде събарян. Вътре има и теч на газ, заради спукана газовата инсталация. В аварийния център на британската столица полицията се затруднява да овладее тълпата, която търси отговори за причините за пожара.Четири са версиите за възникване на пожара - експлозия на хладилното отделение на 4-ия етаж, теч на газ, проблем с елекро инсталацията, защото преди 4 години е имало проблем - пръскачките са липсвали.Това е цена, платена от правителството, заради намаленото финансиране на мерките за безопасност, обобщават от поддръжката на сградата.", "date": "2017.06.14", "title": "65 души са спасени от горящата сграда в Лондон, 12 са жертвите"}
{"url": "https://news.bg/crime/mvr-burgas-izdirva-77-godishen-mazh.html", "text": "ОДМВР - Бургас издирва 77-годишния Никола Батилов Събев от Бургас, който е напуснал дом си на 08.06.т.г. около 09.00 ч и до момента е в неизвестност.Описание на лицето : мъж на видима възраст 80 год.; ръст - 170 см; телосложение - нормално; коса - бяла, смесено оплешивяване, лице - бяло, сбръчкано; очи - сини.Облекло: Тъмно синьо яке, тъмно кафяв панталон, обут с черни обувки с връзки. На главата си носи тъмен каскет.ОДМВР - Бургас призовава гражданите,разполагащи с някаква информация относно местонахождението на Никола Батилов Събев, да съобщят незабавно на тел. 112 или в най-близкото поделение на МВР!", "date": "2017.06.14", "title": "МВР-Бургас издирва 77-годишен мъж"}
{"url": "https://news.bg/regions/otmenya-se-bedstvenoto-polozhenie-v-shishmantsi.html", "text": "Отменя се бедственото положение в пловдивското село Шишманци, което беше обявено на 2 юни заради пожар в склад за преработка на пластмасови отпадъци. Това съобщи кметът на населеното място Костадин Иванов.По думите му гасителните действия на територията на склада вече са приключили. Извършват се довършителни извозвания на отпадъци с фадроми. Иванов обаче припомни, че жителите на селото и общинската управа искат комплексна проверка от институциите за състоянието на района около завода и нова противопожарна оценка.", "date": "2017.06.14", "title": "Отменя се бедственото положение в Шишманци"}
{"url": "https://news.bg/int-economics/fed-vdigna-lihvata-2.html", "text": "Федералният резерв на САЩ - ФЕД вдигна водещата лихва до 1 - 1,25%, съобщава АП.Това става седмици, след като през месец май ФЕД запази лихвата в диапазона 0,75-1%.Експерти вече намекнаха, че основната лихва може да се вдигне през 2017 г. до 1,375%.", "date": "2017.06.14", "title": "ФЕД вдигна лихвата"}
{"url": "https://news.bg/sport/kralev-borbata-s-dopinga-e-prioritet-pri-predsedatelstvoto-na-saveta-na-es.html", "text": "В областта на спорта основният ни приоритет по време на българското председателство на ЕС през 2018 година ще бъде борбата с допинга. Това е естествено продължение на цялостната политика, която правителството на Бойко Бoрисов и Министерството на младежта и спорта провеждат в последните години. Това каза министърът на младежта и спорта Красен Кралев на пресконференция в Община Варна, по време на която представи приоритетите в областта на младежта и спорта по време на българското председателство на Съвета на ЕС през 2018 година. В брифинга участваха министърът за българското председателство на Съвета на ЕС Лиляна Павлова, кметът на Варна Иван Портних и областният управител Стоян Пасев.\"Предвиждаме провеждането на един сериозен семинар относно превенция на употребата на допинг от младите хора в професионалния спорт и в спорта за всички. Това ще бъде основен акцент, който ще открие и нашето Председателство на Съвета на ЕС\", обясни Кралев.Спортният министър посочи, че друга важна тема е насърчаването на европейските ценности чрез спорт. България предвижда приемането на заключения на Съвета по този приоритет. \"Европейската комисия отдава голяма важност на спортната дипломация. Ще се постараем в рамките на нашето председателство да има приети заключения, свързани с популяризирането на европейските ценностите чрез спорт\", заяви Красен Кралев.Министър Кралев акцентира върху спорта за всички като инструмент за интеграция и мост между традициите и иновациите. По тази тема ще има конференция и среща на генералните директори на държавите-членки, работещи в политиката за спорт. \"Ще проведем Европейски спортен форум на 21-22 март, на който ще присъстват представители на много спортни организации, спортни медии, спортни университети, международни федерации, неправителствени организации. Около 400 участници ще дискутират водещите теми в областта на спорта\", каза той.Приоритетите ни в областта на младежта ще бъдат основно свързани с ролята на младите хора като двигатели на позитивна промяна и тяхната роля като посланици на мир, сигурност и единство. \"Държим да има приемственост, поради това нашите Заключения ще имат цел да надградят тези, приети по време на Холандското председателство - целим предотвратяването на всякакви форми на радикализация и агресия сред младежи. Другата ни приоритетна тема е свързана с ролята на младите хора като основна сила при изпълнението на Целите за устойчиво развитие, както и засилване на демографския подем в Европа. Целта ще бъде да дискутираме с държавите-членки как младите хора могат да бъдат припознати като посланици на устойчивото развитие и как могат да бъдат включени в изпълнението на политики в тази област\", разказа министър Кралев.Продължава работата по изпълнението на европейския процес за включване на младите хора във взимането на решения \"Структурен диалог\". \"Планираме да проведем Европейска младежка конференция, в рамките на Председателството, на която ще съберем млади хора, младежки организации и представители на институции, които ще дискутират новата Европейска стратегия за младежта, в чието създаване България ще има водеща роля\", заяви Красен Кралев.Министърът на младежта и спорта обяви, че на 12-ти август във Варна ще бъде отбелязан Международния ден на младежта по един нов начин - с концерт, на който ще бъдат представени и Посланиците за младежта по време на българското председателство на Съвета на ЕС. \"Това са млади, известни и успешни хора, артисти и спортисти. Все пак ще издам някои имена- Кристиян Костов, нашата гордост от Евровизия, както и Павел и Венци-Венц. Поканили сме и едни от най-талантливите спортисти, които защитават честта на България по различни спортни форуми, но все пак нека изненадата да остане за 12 август. За първи път те ще бъдат представени във Варна\", подчерта още Красен Кралев.", "date": "2017.06.14", "title": "Кралев: Борбата с допинга е приоритет при Председателството на Съвета на ЕС"}
