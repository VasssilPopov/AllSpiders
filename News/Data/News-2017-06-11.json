{"url": "https://news.bg/euronews/ot-nas-zavisi-koga-shte-navaksame-izostavaneto-optimist-andrey-kovachev.html", "text": "\"Кога ще наваксаме изостаналото, зависи само и единствено от нас! ЕС е помощ за самопомощ. Средствата, които получаваме, са за да наваксаме изостаналото в годините преди това. Това заяви евродепутатът от групата на ЕНП/ГЕРБ д-р Андрей Ковачев в дискусия с младежи на възраст между 15 и 25 години. Тя се проведе в град Дупница, област Кюстендил. Инициативата е по покана на кмета на общината инж. Методи Чимев, съобщиха от пресофиса на евродепутата.Младите трябва да знаят защо се е появило разделението между България и Македония, истината за комунизма, както и времената, в които държавата не е направила нищо за българите, останали извън пределите на страната по исторически причини\", каза евродепутатът.По време на дискусията Ковачев запозна младите хора със своя професионален опит, участие в комисии, както и основните дейности и дългосрочни цели, свързани с работата му в ЕП. Заедно те обсъдиха актуалните въпроси и проблеми, свързани с Европейския съюз.Основната тема, която обедини участниците в дискусията, бе свързана с предстоящото Председателство на България на Съвета на ЕС от януари 2018 година.В тази връзка младежите отправиха своите въпроси към г-н Ковачев относно възможностите за участие на доброволци в дейностите по българското Председателство. Бяха обсъдени и възможностите за стажантски програми за младежи в европейските институции, младежки политики, инициативи и конкурси, организирани от Европейския парламент.\"Моят професионален път започна през 1998 година като стажант в ЕП. Никога не съм си представял, че10 години по-късно ще се върна като представител на България в ЕП. Затова съм изключително развълнуван, говорейки пред млади хора, защото времето сега позволява много повече възможности, от колкото имаше в миналото. България никога не е била толкова свободна и отворена, а и освен това е част от съюз, гарантиращ мира в Европа\", сподели с младежите Андрей Ковачев.В дискусията участваха още народният представител Ивайло Константинов, кметът на Община Дупница инж. Методи Чимев, заедно с неговия заместник Крум Милев.На срещата присъства и ръководителя на Областния информационен център - Кюстендил Любомира Велинова, която осигури информационни брошури за предстоящото Председателство и запозна младежите с възможностите на действащите оперативни програми в Кюстендилския регион.", "date": "2017.06.11", "title": "От нас зависи кога ще наваксаме изоставането, оптимист Андрей Ковачев"}
{"url": "https://news.bg/finance/menda-stoyanova-osporva-che-pravitelstvoto-e-vzelo-nov-zaem-ot-eur200-mln.html", "text": "Председателят на бюджетната комисия в парламента Менда Стоянова опровергава думите, че правителството е изтеглило нов заем от 200 млн. евро.В мейл до медиите Стоянова се обръща към лидера на БСП Корнелия Нинова с думите: \"Грешите, госпожо Нинова\".\"Твърдите, че правителството е изтеглило нов заем в размер на 200 млн. и до края на мандата щяло да изтегли още 6 млрд. лв. С тези си думи вероятно не осъзнавате, че произнасяте неистина\", пише Стоянова.Припомняме, на 8 юни кабинетът \"Борисов-3\" одобри документите и предложи на парламента да ратифицира Рамковото споразумение за заем в размер на 200 млн. евро.В публичното си писмо Стоянова пише, че още през 2016 година правителството проведе преговори с Банката за развитие на Съвета на Европа и договори, при изключително благоприятни условия, рамково споразумение за отпускане на нисколихвен кредит за България в размер на 200 млн. евро., предназначен за съфинансиране на европейските фондове за настоящия програмен период.Средствата са целеви и могат да бъдат отпускани на България само в зависимост и във връзка със степента на усвояване на европейските фондове. Да, ако ни спрат европейските фондове, няма да похарчим тези пари, но това е един от добрите начини да се възползваме от европейската солидарност и да развиваме нашето общество, мотивира искането за нов заем Менда Стоянова.Тригодишната бюджетна прогноза предвижда намаляване на бюджетния дефицит и балансиране на бюджета до 2020 година. При тези допускания не се налага емитирането на нов дълг в рамките на одобрената от парламента многогодишна програма, което на практика ще доведе до намаляване на дълга в следващите няколко години, допълва Стоянова.Припомняме, през 2015 година правителството изтегли заем от 16 млрд. лева (8 млрд. евро) за три годишен период.Едно от обясненията тогава беше, че сумата от 8 млрд. евро не е еднократен заем, а серия от емисии на облигации, които ще бъдат пуснати за продажба през фондовата борса в Люксембург през следващите 3 години.", "date": "2017.06.11", "title": "Менда Стоянова оспорва, че правителството е взело нов заем от €200 млн."}
{"url": "https://news.bg/world/sporazumenieto-na-tereza-mey-s-yunionistite-ne-e-koalitsiya-obyasni-maykal-falan.html", "text": "Принципното споразумение за съставяне на правителство на малцинството между \"Консервативната партия\" на Тереза Мей и северноирландската десноцентристка \"Демократична юнионистка партия\" ще бъде прилагано само относно \"големите въпроси\" като икономика и сигурност. Това обяви министърът на отбраната във Великобритания Майкъл Фалън.По думите му преговорите между двете партии ще достигнат до споразумение, което в случая няма да бъде официална коалиция. Споразумението целяло да се осигури правителство на малцинството на торите.Въпреки воденето на преговори за принципно споразумение министърът на отбраната на Великобритания отрече консерваторите да подкрепят всички позиции на северноирландската партия, особено по социалните въпроси.", "date": "2017.06.11", "title": "Споразумението на Тереза Мей с юнионистите не е коалиция, обясни Майкъл Фалън"}
{"url": "https://news.bg/health/nyama-da-aktualizirat-byudzheta-na-zdravnata-kasa.html", "text": "Няма да има актуализация на бюджета на Националната здравноосигурителна каса (НЗОК), съобщи пред БНР управителят на Националната здравноосигурителна каса д-р Глинка Комитов.Той подчерта, че Редът за болничната медицинска помощ и лекарствата са секторите, където най-често се натрупват преразходи. Затова, след анализ на реализацията на бюджета на касата, ще предложат мерки, ориентирани към тези пера.Управителят на Националната здравноосигурителна каса д-р Глинка Комитов подкрепя идеята на министъра на здравеопазването за определяне на лечебни заведения без лимит на финансиране.Миналата седмица стана ясно, че най-голямата болница за спешна медицинска помощ в страната - \"Пирогов\", е надхвърлила лимита си с половин милион лева, тъй като лекарите са приемали пациенти отвъд договореното с касата.\"Надлимитна дейност\" е стойността на разходите, които те правят извън записаните им стойности в техните индивидуални договори.\"Има болници, които няма как да връщат пациенти, независимо че стойностите им са определени. Първо им е вменено по закон. Второ, има такива болници, които денонощно се обръщат към тях. Една от тях вие цитирахте и тя се намира в София, това е \"Пирогов\" - тя няма как да връща пациенти и формира така наречената \"надлимитна дейност\", каза Комитов.Затова касата като институция, която не разделя болниците на държавни, областни, общински, университетски, а просто разпределя парите според, Закона за публичните финанси и Закона за бюджета. Това е в рамките на бюджета, с който разполага. Но политиката в здравеопазването се определя от Министерство на здравеопазването, застрахова се Комитов.Той обясни, че в понеделник с представители на Министерство на здравеопазването и на финансите \"ще трябва да помислим дали да не направим един списък от лечебни заведения, които наистина да са структуроопределящи в страната и за които да няма лимит\", каза шефът на НЗОК. Припомняме, председател на Надзорния съвет е заместник министърът на финансите Кирил Ананиев.Комитов уточни, че в списъка с безлимитни болници няма да са всичките, защото ние нямаме такъв ресурс - да платим всичко. Обаче министерството от своя страна е длъжно да осигури в цялата страна, равномерно\".Списъкът с болници без лимити трябва да бъде създаден от здравното министерство, каза управителят на НЗОК.Има си критерии, които Световната здравна организация ги е създала. По тези критерии тя трябва да направи един списък, по който ние като каса да плащаме на тези лечебни заведения безлимитно и това най-вероятно (вероятно казвам, те ще решат), ще са университетските болници, с областните болници, допълни Комитов.Това едва ли ще важи със задна дата за дейностите, които вече са извършени от болниците, но ще се търсят други възможности за компенсиране, обясни Глинка Комитов.\"В края на месеца ще видим къде са останали средства и колко от тази надлимитна дейност може с наши усилия да бъде платена и колко ще остане, за да бъде компенсирана\", допълни управителят на Здравната каса.", "date": "2017.06.11", "title": "Няма да актуализират бюджета на Здравната каса"}
{"url": "https://news.bg/politics/es-dava-mnogo-poveche-i-na-darzhavite-i-na-horata-ubeden-stanishev.html", "text": "България трябва да се стреми да бъде в ядрото на интеграционните процеси на ЕС. Да участва във формулирането на ясни цели на обединена Европа, за да не се окаже в периферията ѝ и да може да защити националния си интерес. Това заяви пред БНР президентът на Партията на европейските социалисти Сергей Станишев.Според него тези теми са били във фокуса на организирания от социалистите дискусионен форум с участието на министър-председателя Бойко Борисов, председателя на БСП Корнелия Нинова, бившия премиер Симеон Сакскобургготски и много други политически лидери.Резултатите от редица избори в Европа са показали, че нито Льо Пен, нито крайните националисти са спечелили и че антиевропейският популизъм \"има своя таван\". Станишев изрази убедеността си, че ЕС дава много повече и на държавите-членки, и на отделните хора и подчерта, че никой във Великобритания не трябва да си прави илюзии, че могат да се постигнат индивидуални сделки с отделни държави-членки. ЕС има единен мандат за преговорите с Обединеното кралство и той ще трябва да бъде реализиран и по време на българското председателство на Съвета на Европейския съюз.Станишев подчерта, че по отношение на членството в Еврозоната трябва да сме подготвени както икономически, така и по отношение на социалната политика, като сред приоритетите на страната трябва да бъде повишаването на доходите и жизнения стандарт на българите, тъй като е неприемливо в основата на конкурентоспособността да стои предимно ниското заплащане на труда.Лидерът на европейските социалисти бе категоричен, че Българя е изпълнила всички критерии за членство в Шенген и определи неприемането на страната в зоната като несправедливо и скандално.Относно изборите във Великобритания, Станишев отбеляза, че Тереза Мей не получава мандат за т. нар. \"твърд Брекзит\" и по този начин на консерваторите е бил даден ясен знак, че британците искат да се запазят тесни връзки с ЕС.Станишев припомни, че лейбъристите и техният лидер Джереми Корбин още преди последната изборна кампания са настоявали да се защитят интересите на европейските граждани във Великобритания, където живеят и работят и стотици хиляди българи.Във връзка с оповестеното  Станишев заяви, че тя показва, че представителите на социалистическата партия са имали ясна цел - всички държавни институции да застанат с единна позиция в подкрепа на стабилността на банковата система, включително с необходимия финансов ресурс.Припомняме, след телевизионно интервю президентът Румен Радев публикува на страницата на своята администрация стенограма от консултативната среща за ситуацията в КТБ при президента на Република България Росен Плевнелиев с лидерите на парламентарно представените политически партии в 42-то Народно събрание и част от министрите в тогавашното правителство. Срещата е проведена в сградата на президентската администрация на \"Дондуков\" 2 на 29 юни 2014 г.Лидерът на европейските социалисти отбеляза, че ако през 1996 г. БСП не е успяла да съхрани финансовата стабилност на страната, при кризата с КТБ партията е взела своеобразен реванш, като е предотвратила рухването на банковата система.Бившият лидер на БСП сподели оценката си, че през този период е имало изкуствено политическо разклащане на финансовите институции. Според него несигурността, подклаждана от атаки и към други банки, както и от абсолютно безотговорни изказвания на политици, е щяла да има огромни необратими последици.Обявяването на банкова ваканция, каквито призиви са се чували, е могло да доведе до срив на цялата банкова система, в следствие на който е можело да се стигне и до икономически колапс, стопяване на спестяванията на хората и настъпване на хаос в страната. Според Станишев през лятото на 2014 г. от БСП категорично отхвърлят варианта за банкова ваканция и получават подкрепа за тази си позиция от представителите на търговските банки.", "date": "2017.06.11", "title": "ЕС дава много повече и на държавите, и на хората, убеден Станишев"}
{"url": "https://news.bg/euronews/evrodeputati-ot-gerb-pitat-dzhani-pitela-za-snimki-s-natsistki-pozdrav.html", "text": "Евродепутатите от ГЕРБ внeсоха официален въпрос до председателя на Групата на социалистите и демократите в Европейския парламент Джани Питела за мнението му за снимката с нацистки поздрав на президентския секретар Пламен Узунов. Това съобщиха от ГЕРБВ писмото си евродепутатите запознават Питела със ситуацията с появилата се в медиите снимка на Узунов, на която той прави нацистки поздрав. От управляващата партия припомнят, че подобен случай със заместник-министъра на регионалното развитие Павел Тенев предизвика бърза и остра реакция на премиера Бойко Борисов и последва оставката на Тенев.Евродепутатите отбелязват, че кандидатурата на Румен Радев за президент беше подкрепена от БСП. След избирането му, Пламен Узунов беше назначен от Радев за служебен министър на вътрешните работи.В заключение евродепутатите, припомняйки отговор на председателя на Групата на ЕНП на подобен въпрос, пишат: \"От писмото, което изпратихте до председателя на Групата на ЕНП г-н Манфред Вебер, ние разбираме, че тази тема е много чувствителна за Вас. Нашата партия също смята, че такова поведение е неприемливо и ето защо взехме бързи и решителни мерки. Бихме искали да знаем каква е Вашата позиция за поведението на секретаря на българския президент. Досега нямаше реакция от президента или от лидера на БСП г-жа Корнелия Нинова, на която президентът е благодарен за своята номинация\".Припомняме, преди седмица евродепутатът от БСП Петър Курумбашев заедно с Джани Питела питаха ЕНП за снимките с нацистки поздрави у нас.", "date": "2017.06.11", "title": "Евродепутати от ГЕРБ питат Джани Питела за снимки с нацистки поздрав"}
{"url": "https://news.bg/int-politics/hilyadi-uchastnitsi-sabra-gey-paradat-v-sasht.html", "text": "Хиляди се включиха в тазгодишния гей парад в американската столица Вашингтон, предадоха световните информационни агенции. Подобни, по-малобройни прояви се проведоха и в други градове на страната. Те са почели и годишнината от кървавото нападение в нощния гей клуб \"Пулс\" във Флорида, при което загинаха 49 души. Шествието премина покрай Белия дом. Очаквано, анти-Тръмп лозунгите и изказванията бяха водещи на събитието. Участници са изразили несъгласие с хомофобската реторика на настоящите американски власти. Други пък са разочаровани, че на хартия имат равни права, но нагласите в обществото се променят бавно. От Белия дом не са коментирали обвиненията. Паради се проведоха днес в Австралия и европейски държави. ", "date": "2017.06.11", "title": "Хиляди участници събра гей парадът в САЩ"}
{"url": "https://news.bg/regions/52-izbiratelna-aktivnost-na-referenduma-v-tran.html", "text": "51.69 процента е избирателната активност на референдума в Трън към 17 часа, съобщи БНР. Жителите на общината отговарят на въпроса: \"Против ли сте община Трън чрез Общинския съвет да одобрява устройствени планове, определящи територии за добив и обработка на метални полезни изкопаеми?\".За да има задължителна сила решението на днешния референдум броят на гласувалите трябва да бъде поне 40% от общия брой избиратели, а отговорите с \"да\" да надхвърлят 50% от гласовете.Според огласената от ИСИ информация наблюдателите съобщавали за коли, налепени с агитационни материали, обикалящи около секциите в града и по селата и за автобус, движещ се по редовна линия \"Перник-Трън\", с агитационен материал, указващ начин на гласуване.В мейл до медиите от ИСИ, които са регистрирани в ЦИК за наблюдатели на референдума, към 17:00 часа активността на участващите в референдума надхвърля 34%, като в селата е 43%, а в града -32 %.Сигнал за агитация в интерес на една от двете страни в спора за референдума, който се провежда днес в Трън изпратиха от Института за социална интеграция до медиите.\"Във връзка с разпространените неверни твърдения от страна на председателя на ОИК Трън за липса на подаден сигнал от наблюдатели на ИСИ, изпращаме сигнала, който бе отказан да бъде входиран в деловодството на ОИК Трън.След отказа на ОИК, сигналът е изпратен и до ЦИК. За нас остава изключително неразбрано, защо председателят на ОИК Трън, предоставя подобна грешна информация.Държим да отбележим,че днес в 11:15 часа не един, а двама наши наблюдатели са били в ОИК ТРЪН, да подадат сигнала, когато им е било отказано, пишат от ИСИ.Председателят на ОИК Тодор Исаев отрече пред БНР член на ОИК да е връщал наблюдател. Наблюдатели на Института за социална интеграция не са търсили комуникация с ОИК по никакъв повод, каза Исаев.Припомняме, местното допитване беше инициирано от кмета на Трън Станислав Николов след като жителите на Трън се обявиха  - в планините Руй и Ерулска. Те искат да запазят красивата трънска природа.До предложението се стигна, след като в проекта за нов Общ устройствен план на общината, бяха включени над 19 квадратни километра за кариери и минна дейност.Инициирането на местния референдум предизвика сериозен дебат за това дали трябва да се развива златодобива в района. В подкрепа на бранша си и в отговор на акциите срещу златодобива в Трън в края на месец март над 150 миньори от цялата страна се събраха, за да защитят професията си под мотото \"Аз съм миньор и аз обичам природата\", обявявайки се за добиването на злато в Трън. По-късно и Управителният съвет на Българската миннно-геоложка камара също се обяви против провеждането на местния вот.", "date": "2017.06.11", "title": "52% избирателна активност на референдума в Трън"}
{"url": "https://news.bg/int-politics/nyama-promyana-v-predstoyashtoto-poseshtenie-na-tramp-spored-london.html", "text": "Няма промяна в плановете за предстоящото посещение на американския президент Доналд Тръмп във Великобритания. В това увериха от \"Даунинг стрийт\", цитирани от BBC.Повод за изявлението стана съобщение в \"Гардиън\" за телефонен разговор между Тръмп и британския премиер Тереза Мей.Твърди се, че държавният глава е заявил, че смята да отложи визитата си в Лондон след критиките срещу него и призивите към кабинета да не го допуска в страната. Разговорът се е провел в последните седмици. Тереза Мей е била изненадана от позицията на Тръмп, съобщава \"Гардиън\", като се позовава на свои източници. Той и кметът на британската столица Садик Хан размениха остри реплики след терористичното нападение в града. Посещението трябва да се проведе през октомври. ", "date": "2017.06.11", "title": "Няма промяна в предстоящото посещение на Тръмп, според Лондон "}
{"url": "https://news.bg/int-politics/tramp-skochi-otnovo-na-bivshiya-shef-na-fbr.html", "text": "Американският президент Доналд Тръмп отново засегна скандала около бившия шеф на ФБР Джеймс Коми, предадоха световните информационни агенции. Това направи той по познатия за него начин - в профила си в \"Туитър\".В изявлението си, държавният глава обвини уволнения от него директор в малодушие след разкритията по време на изслушването му пред сенатската разследваща комисия. По думите му, разпространената информация от Коми ще бъде много по-широко разпространена, отколкото някой е предполагал. \"Напълно незаконно? Колко малодушно!\", коментира Тръмп. Тръмп обяви по-рано в профила си в \"Туитър\", че е \"цялостно и напълно оправдан\", след като уволненият от него директор на ФБР Джеймс Коми заяви пред сенатската комисия, че американският държавен глава не бил лично разследван в разследването за намесата на Русия в президентските избори в САЩ през миналата година, но го обвини, че е се опитал да спре разследването срещу бившия си съветник по националната сигурност Майкъл Флин.Коми обаче обрисува опустошителна картина на ненадежден президент, който в най-добрия случай несъзнателно е нарушавал нормите на президентския пост, притискайки го във връзка с разследването за Русия, а в най-лошия случай може съзнателно да е възпрепятствал правосъдието, за което се носи наказателна отговорност.Ала Тръмп и неговите поддръжници се съсредоточиха върху потвърждението, че лично той не е бил обект на разследване, а само негови сътрудници от предизборния му щаб.", "date": "2017.06.11", "title": "Тръмп \"скочи\" отново на бившия шеф на ФБР"}
{"url": "https://news.bg/politics/osnoven-prioritet-e-bezopasnostta-na-poletite-uveri-karakachanov.html", "text": "Това каза министърът на отбраната Красимир Каракачанов на брифинг пред журналисти днес, след срещата си с командването и инженерно-техническия състав на авиобаза \"Граф Игнатиево\".Това съобщиха от пресцентъра на министерството. По време на срещата министърът се запозна със състоянието на авиационната техника и бяха обсъдени конкретни мерки за осигуряване на безопасност на полетите.Министър Каракачанов подчерта, че проблемът с недостатъчния нальот ще бъде решен само като се осигурят повече изправни самолети във въздуха, което ще даде възможност младите пилоти да летят повече. В отговор на журналистически въпрос за заплатите на военнослужещите министър Каракачанов заяви, че Министерството на отбраната е направило разчети за бюджета за 2018 година за 300 млн. лв., и в тях са включени и увеличението на заплатите на военнослужещите.\"\", посочи още Каракачанов. ", "date": "2017.06.11", "title": "Основен приоритет е безопасността на полетите, увери Каракачанов "}
{"url": "https://news.bg/politics/ot-bsp-iskat-aktualizatsiya-na-byudzheta.html", "text": "БСП се обяви и за актуализиране на бюджета за тази година, което да позволи назначаване на още хиляда служители в МВР и на 6 хиляди във военното министерство.От Левицата предлагат да бъде създадена обща европейска служба за сигурност.На семинар в курорта Боровец депутатите-социалисти обсъдиха темата за националната сигурност заедно с водещи експерти, съобщи БНР.Лидерът на БСП Корнелия Нинова заяви, че националната сигурност е тема за обединение и съгласие, но е важно на каква база ще се търси то. Тя аргументира идеята за общо европейска служба за сигурност с общите заплахи на стария континент.Искаме стратегически преглед на системата за сигурност - отбрана, МВР и служби.Второ, актуализиране на националната стратегия за сигурност да стане до края на септември. Това трябва да направят управляващите и да я внесат в парламента. Имаме нужда от отмяна на реформата \"Бъчварова\" в МВР и нов закон за МВР, заяви Нинова.Според нея има нужда от нов закон за отбраната и въоръжените сили, от нов Закон за резерва. Нужни са и промени в Закона за вероизповеданията, с които да се забрани външното финансиране на религиозни общности.На семинара депутатите от БСП приеха и кодекс за етично поведение. Народните представители нямат право да използват служебното си положение за лично изгода и за получаване на привилегии.Лидерът на социалистите коментира и поредната скандална снимка, на която висш държавен служител отправя нацистки поздрав. Става дума за Пламен Узунов, който беше вътрешен министър в служебното правителство, назначено от президента Румен Радев.Нинова заяви, че държавният глава е този, който трябва да вземе решение дали да освободи Узунов като свой секретар по правни въпроси и антикорупция. \"Ние акъл на президента Радев не даваме. Като партия, която сме го издигнали и подкрепили, сме решили, след избора му да не се месим във вземането на решения\", обяви Нинова.Той е избран пряко от целия народ и той взима собствените си самостоятелни решения, но нашата политическа позиция като партия остава, че подобни хитлеристки символи и знаци, за нас са недопустими, допълни Нинова.", "date": "2017.06.11", "title": "От БСП искат актуализация на бюджета "}
{"url": "https://news.bg/int-politics/niska-izbiratelna-aktivnost-na-izborite-vav-frantsiya.html", "text": "Ниска избирателна активност е регистрирана на изборите във Франция днес, предаде RFI.Към 17 часа тя е била 40,75%, което по-малко в сравнение със същия час на последния парламентарен вот от 2012 година (48%) и президентските избори от април. Едва 11, 68% от парижани са дали своя глас. Очакванията са, че рекордно малко избиратели ще отидат до урните в днешния първи тур на парламентарните избори от 1958 година насам, освен ако гласоподавателите не се активизират в последния момент.Гласоподавателите избират между 7 882 кандидати, които се борят за 577 места в долната камара на народното събрание. Вторият кръг на парламентарните избори във Франция е следващата неделя - 18 юни.Изборите във Франция протичат при изключителни мерки за сигурност. За сигурността на гласоподавателите патрулират около 50 000 полицаи в районите на повечето избирателни секции.Изборите са ключови за новоизбрания президент на Франция Емаюуел Макрон. Неговата партия \"Република, напред!\" търси абсолютно мнозинство, за да може да прокара своите законодателни промени, съобщава АФП.Последните социологически проучвания предвещават убедителна победа на партията на президента Макрон. \"Република, напред!\" се очаква да спечели около 30% от вота на гласоподавателите.", "date": "2017.06.11", "title": "Ниска избирателна активност на изборите във Франция "}
{"url": "https://news.bg/regions/slanchevo-do-obyad.html", "text": "В понеделник сутринта ще бъде предимно слънчево. Около и след обяд ще има по-значителни временни увеличения на облачността, ще остане почти без валежи, гласи прогнозата на НИМХ.Ще духа слаб, в източната половина от страната, до умерен вятър от север-североизток. Максималните температури ще са предимно между 24° и 29°.Над планините облачността ще бъде променлива. На отделни места е възможно слабо да превали. Ще духа слаб вятър. Максималната температура на височина 1200 метра ще е около 17°, на 2000 метра - около 10°.По Черноморието облачността ще бъде променлива, без валежи. Ще духа слаб до умерен вятър от север-североизток. Максималните температури ще са 23° - 24°. Температурата на морската вода е 19-22°.", "date": "2017.06.11", "title": "Слънчево до обяд"}
{"url": "https://news.bg/int-politics/predsedatelstvoto-shengen-i-migratsionniya-natisk-obsadiha-zaharieva-i-brandshteter.html", "text": "Председателството, Шенген и миграционния натиск обсъдиха заместник министър-председателят по правосъдната реформа и министър на външните работи Екатерина Захариева и австрийският вицеканцлер и министър на правосъдието Волфганг Брандщетер. Двамата разговаряха в абатството Гьотвайг в рамките на европейския форум във Вахау, на който Захариева е гост-лектор.Това съобщиха от пресцентъра на министерството на външните работи. По време на разговора вицеканцлерът Брандщетер благодари за отличното сътрудничество в областта на правосъдието.  обърна се той към Захариева и подчерта осезаемото подобряване на условията в местата за лишаване от свобода в България.Вицепремиерът Захариева благодари на вицеканцлера Брандщетер за подкрепата, която Австрия оказва на България за присъединяване към Шенген и го запозна с мерките, които страната ни предприема за охрана на външната граница на Съюза с Турция. В резултат от началото на 2017 се наблюдава устойчиво намаление на миграционния натиск спрямо същия период на миналата година. Опитите за незаконно влизане в страната за първите пет месеца на тази година са с 89% по-малко от предходната.Захариева информира Брандщетер, че през 2016 г. за трафик на мигранти са осъдени 285 души, а от началото на 2017 година до 31 май т. г. - 129 души. Към момента на българска територия са разположени 137 гост-служители от държави членки на ЕС, 80 от които са разположени на българо-турската граница, а останалите - на българо-сръбската.Захариева и Брандщетер обсъдиха предстоящите избори в Австрия през октомври, както и програмата на Триото Естония, България и Австрия за Председателството на Съвета на Европейския съюз. \", това заяви в изказването си на Европейския форум във Вахау, министър Захариева.Eвропейският форум във Вахау се провежда от 1995 г., когато Австрия се присъединява към Европейския съюз. Целта му е да се засили диалогът с гражданите и да служи като платформа за обсъждане на общи решения за бъдещето на Съюза. Провежда се в абатството Гьотвайг като символ на християнските ценности, около които е изграден Съюзът. Тази година темата на форума е \"Европа по-близо до гражданите\".В речта си Захариева изброи съвременните предизвикателства пред Европейския съюз: тероризма, миграцията, забавянето на икономиката, промените в климата, като изтъкна, че усещането у хората, че системата е в криза, води и до чувствително намаляване на доверието към ЕС и водените от него политики. Затова и първостепенна задача на европейските политици е да приближат Съюза до гражданите.\"\", каза още Захариева. Друго предизвикателство към Европа днес, според нея, е нуждата политиците да покажат на гражданите как Съюзът има способности да извлича позитиви от глобализацията. \", допълни Захариева.Не на последно място българският вицепремиер изтъкна, че е важно да има усещане за справедливост у всички европейски граждани, тъй като това е най-важният показател за качеството на работата на евроинституциите.Като важни стъпки Захариева открои осигуряването на бърз достъп до правосъдие, включително с новите технологии, намаляване на бюрокрацията за гражданите и бизнеса, обща отбранителна политика, борба с радикализацията сред младите хора.", "date": "2017.06.11", "title": "Председателството, Шенген и миграционния натиск обсъдиха Захариева и Брандщетер"}
{"url": "https://news.bg/int-politics/11-zaginali-i-900-izbyagali-pri-ataka-na-zatvor-v-dr-kongo.html", "text": "Най-малко 11 души са загинали при въоръжено нападение срещу затвор в ДР Конго, предаде BBC. Поне 9 от тях са надзиратели. Около 900 затворници са успели да избягат. Това е станало в Бени, провинция Северно Киву, потвърждава губернаторът. Все още самоличността на нападателите не е уточнена. Много групировки обаче действат в провинцията. Това е последното от поредицата подобни нападения. Миналия месец 4000 души успяха да избягат от строго охраняван затвор в столицата Киншаса. Страната е в криза, откакто президентът Жозеф Кабила отказа да се оттегли след края на мандата си. ", "date": "2017.06.11", "title": "11 загинали и 900 избягали при атака на затвор в ДР Конго "}
{"url": "https://news.bg/int-politics/ot-dnes-ukraintsite-patuvat-bez-vizi-v-es.html", "text": "От днес украинците пътуват без визи в ЕС, след като в полунощ влезе в сила безвизовият режим между Киев и страните от общността, напомнят информационните агенции.Гражданите на Украйна, притежаващи биометрични паспорти, вече могат свободно да извършват пътувания до 90 дни с цел туризъм, посещение на роднини или приятели, както за бизнес цели. Новият режим все още не им дава право на работа на територията на общността.Падането на визите е част от цялостния процес на сближаване с ЕС.През седмицата Върховната рада прие законопроект за внасяне на изменения в законодателния акт за външнополитическия курс на Украйна. В законопроекта се подчертава, че основните национални приоритети са интеграцията на Украйна в европейското политическо, икономическо и правово пространство с цел присъединяване към ЕС, както и членството в НАТО.Първият ден на безвизовите пътувания беше посрещнат с бурна радост от украинците в интернет. Агенция \"Униан\" обобщи реакциите с фразата \"Сбогом, немита Московия\", произнесена от президента Петро Порошенко - парафраза на популярен стих на руския поет Михаил Лермонтов, цитиран в социалните мрежи: \"Сбогом, немита Русия, страна на роби и господари\".", "date": "2017.06.11", "title": "От днес украинците пътуват без визи в ЕС"}
{"url": "https://news.bg/world/kola-vrahletya-varhu-peshehodtsi-v-amsterdam.html", "text": "Автомобил връхлетя върху пешеходци в центъра на Амстердам, предадоха информационните агенции.При инцидента, станал близо до централната железопътна гара, са пострадали осем души. Шестима от тях са приети в болница, двама от тях са ранени сериозно.Водачът на колата е задържан от полицията.\"Няма нищо, което да сочи, че става дума за терористична атака.\" - уточняват от местната полиция.Автомобилът е бил спрял на забранено място и след като към него се доближили полицейски служители, шофьорът се е опитал да избяга. При опита за бягство е блъснал няколко пешеходци и се е врязал в стена.Не се е стигнало до затваряне на гарата заради инцидента.", "date": "2017.06.11", "title": "Кола връхлетя върху пешеходци в Амстердам "}
{"url": "https://news.bg/world/osvobodiha-ot-zatvora-sina-na-kadafi.html", "text": "Либийската групировка \"Абу Бакр ал Сидик\" заяви, че синът на Моамар Кадафи Сейф ал Илам е освободен от затвора в град Зинтан, предаде Би Би Си.Групировката , под чийто контрол е Зинтан, съобщи новината за освобождаването му във Фейсбук.В съобщението се казва, че Сейф ал Ислам е освободен по силата на амнистия, обявена от либийския парламент.Адвокатът му съобщи пред агенция \"Новости\", че синът на Кадафи ще участва в \"националното помирение\" в страната, която все още е във гражданска война.През юли 2015 година Сейф ал Ислам беше осъден на смърт. Той беше признат за виновен за военни престъпления по време на революцията в Либия през 2011 г., в резултат на която беше свален и убит неговият баща.Синът на Кадафи участваше в потушаването на протестите. Заедно с него за това бяха привлечени като обвиняеми около 30 души.Ал Ислам беше отведен в затвора в Зинтан през 2011 г., след като градът беше превзет от бунтовниците. Той даваше показания чрез видеовръзка, тъй като от \"Абу Бакр ал Сидик\" отказаха да го предадат на съда.", "date": "2017.06.11", "title": "Освободиха от затвора сина на Кадафи "}
{"url": "https://news.bg/int-politics/pette-problema-na-tereza-mey.html", "text": "Наследничката на Дейвид Камерън дълго време изключваше възможността за нови избори, въпреки че самата тя нямаше мандат от избирателите. Но преди седем седмици, когато рейтингът ѝ беше висок, тя неочаквано промени решението си и обяви предсрочни избори.Планът ѝ за разширяване на съществуващото мнозинство обаче се провали.  и в парламента няма ясни мнозинства. Ако Тереза Мей не състави правителство на малцинството, ще има нужда от коалиционен партньор. Коалиционните и правителствата на малцинствата са нещо необичайно за Великобритания и винаги се оказват в тежко положение. Бившият премиер Дейвид Камерън, например, управляваше през 2010 година в коалиция с либералните демократи. Това решение беше критикувано като прибързано и минава за неуспех преди всичко за либералните демократи, които неслучайно сега отказват нова коалиция с консерваторите.Изборният провал разтърси сериозно Консервативната партия и много тори вече настояват за оставката на Мей. Те я обвиняват, че без причина е обявила нови избори и че не е подготвила добре партията си за тях. По думите на бившата министърка от Консервативната партия Ана Соулбри, Тереза Мей трябва да \"преосмисли своята позиция\" и да поеме отговорността за \"ужасната предизборна кампания\".Също и бившият финансов министър Джордж Озбърн, който трябваше да напусне кабинета при встъпването в длъжност на Тереза Мей, е безмилостен в оценките си: \"Тя постигна един значително по-лош резултат в сравнение с изборите преди две години и почти не е в състояние да състави правителство\", заяви той за британската телевизия ITV. \"Не вярвам, че тя ще се задържи дълго и като председател на партията\", добави той.Тереза Мей може да се опита да състави коалиция с Демократичната юнионистка партия DUP в Северна Ирландия или пък да състави малцинствено правителство, толерирано от протестантско-юнионистката партия. Никой не включваше в сметките тази малка партия. По време на изборната борба, председателката на партията Арлин Фостър открито се противопостави на твърдата линия за Брекзит на торите. \"Ние не искаме никаква твърда граница с република Ирландия. Тук никой не желае това\", заяви тя по повод евентуалните последици от твърд Брекзит.Дори и да се споразумеят принципно за коалиция Тереза Мей и Арлин Фостър, двете партии имат сериозни разногласия по социалните въпроси. Ако пък двете председателки на тези партии не се споразумеят и не се намери друг коалиционен партньор, втората по сила партия - Лейбъристката - може да се опита да състави коалиция, но това ще бъде още по-трудно. Ако се провали и този опит, може да има нови избори. Никой във Великобритания обаче не иска нови избори.Шефът на лейбъристите Джереми Корбин на драго сърце иска да смени Тереза Мей на Даунинг стрийт. Но дори лейбъристите да останат в опозиция, той ще стори всичко, за да превърне в ад живота на консерваторите в Долната камара на парламента. Зелените и либералните демократи също ще застанат решително на страната на лейбъристите.По време на изборната борба Тереза Мей повтаряше като мантра, че имала план за раздялата с ЕС и само правителство, излъчено от нейната партия, можело да го осъществи.  обаче показа, че Брекзит вероятно вече не е толкова важен за британците, колкото дебатът за обществената здравна система и борбата срещу тероризма. Дори по време на референдума торите бяха силно разединени по въпроса за Европа.Сега Тереза Мей ще се окаже заклещена между политическите крайности: бившият председател на ЮКИП и основен поддръжник на Брекзит Найджъл Фараж още в изборната нощ заплаши, че ще се завърне на политическата сцена, ако Тереза Мей постави под въпрос окончателното решение за Брекзит. В същото време шотландската правителствена ръководителка Никола Стърджън, която , сега иска активно да се намеси в британската политика, за да \"предотврати заедно с другите твърдия вариант на Брекзита\".Каквото и да реши накрая Тереза Мей, едно нещо е сигурно: на пълна подкрепа за действията си тя не може да разчита.", "date": "2017.06.11", "title": "Петте проблема на Тереза Мей"}
{"url": "https://news.bg/press/borisov-nyama-da-uchastva-v-ksns-bez-medii-povishavat-posmartno-kap-georgi-atanasov-shestima-ot-dai-sa-s-obvineniya.html", "text": "Разсекретяването на стенограмата за КТБ продължава да е сред актуалните теми на всекидневниците.\"Държавният глава Румен Радев качи на сайта си стенограмата на консултациите за банковата криза, водени при неговия предшественик Росен Плевнелиев на 29 юни 2014 г. Стана ясно, че са обсъждани два сценария. Първият - за банкова ваканция (да се ограничи размерът на парите, които може да се теглят в брой) е отхвърлен автоматично, вторият е пълна подкрепа за банките. Времето показа, че правилно е избран вторият сценарий, коментира в пред БТВ бившият лидер на БСП и бивш председател на Народното събрание Михаил Миков. На предшестващата среща в Народната банка банкерите дадоха твърд отпор на сценарий №1 и всъщност въпросът се реши там, на чисто експертно равнище. Иначе идеята за спиранията преводите към чужбина и спиране на тегленията щеше да доведе до още по-голямо засилване на паниката и щети за бизнеса, каза още той. На въпрос защо прехвърчат искри между него и тогавашния гуверньор на БНБ Иван Искров, Миков отговори: \"Виждате, че през цялото време разговорът се колебае около няколко предположения, а точните цифри ги няма. Нашата банкова система е в изключително добро състояние - и тогава, и сега, парите, които са по различни депозити, по набирателни сметки са десетки милиарди и исках с това да обоснова, че паниката и сигналите, които идват от страна на БНБ, и исканията за извънредни мерки от типа на банкова ваканция не са необходими\". Запитан дали е вярвал на Искров, че \"БНБ няма никакъв принос към случилото се\", Миков каза, че да, \"но той (Искров) зае една оправдателна позиция\". \"През цялото време БНБ се опитваше да вкара усилено правителството, което беше в полза на опозицията\", добави той. Промени в правителството не са били направени и финансовият министър Петър Чобанов не е бил сменен, както настоява тогава опозицията, \"защото седмица по-рано беше решено, че се отива на избори, че парламентът ще функционира до края на лятото, че президентът ще го разпусне и ще свика извънредни избори и че всичко това трябва да стане спокойно, включително и заради ситуацията в банковата система\", обясни още...\" - в. \"Сега\".\"КСНС беше единственото място, където отговорните хора в държавата могат спокойно да разговарят, оттук нататък ще участвам на КСНС само ако медиите са вътре. Няма да допусна да ме карат с друга държава и някой да си прави евтин пиар. Ако след това ще ми държат гарес за всяка дума или ще става ясно след 2-3 години, не виждам абсолютно никакъв смисъл да се прави без медии. Така че оттук нататък моето участие ще бъде свързано само ако 100% се предава по телевизията или долу на монитори, а не след 2-3 години да ми вадят думи и коментира. Това направиха вчера\", заяви Борисов. \"Стенограмата за КТБ е в моя услуга, прочетох я днес. Всички стенограми да се публикуват и аз да публикувам стенограмата за Грипен. Да ги вземат всичките служби ако искат. Ето сега развил се болт на НСО кой носи отговорност, ако мога да прехвърля цялата отговорност на президента\", каза министър-председателят. В допълнителен коментар на изявлението вчера на президента Румен Радев, обясни: \"Най-добронамерен съм! Стиснах си зъбите забраних на групата да говорят на трибунка за назначенията на патриотите на въпрос от Кутев. Вчера Радев отговори ли за неговия министър и съветник, че се е направил на Хитлер, каза ли той, че е надопустимо\", заяви премиерът. \"Виждате как от една шега трябваше да му вземе главата. Свестно момче беше. Снимал се в музей. Когато хвърляш камъни в стъклена къща, ще се счупи и твоето прозорче. Очаквам в понеделник указ от президента за отстраняването на Пламен Узунов, обяви премиерът Бойко Борисов по повод на публикуваните преди време снимки на бившия служебен министър на вътрешните работи и съветник на президента с нацистки поздрав\", заключи Борисов.\" - в. \"Стандарт\".Инцидентът с хеликоптер \"Пантер\", при който загина капитан Георги Атанасов, също е сред темите на неделните вестници.\"Благодаpение на пpофеcионалните кaчеcтва на загиналия пpи инцидента c военния xеликоптеp \"Пантеp\" кaп. Гeоpги Атанаcов животът на дpyгите двама от еĸипажа е cпаcен, обяви в cъбота миниcтъpът на отбpаната Кpаcимиp Каpaкачанов... Каpакaчанов cе е обадил лично на бащата на загиналия пилот, за да изpази cъболезнования. В петък по вpеме на морcкото yчение \"Чеpно моpе\", в ĸоето cа yчаcтвали xеликоптеpи \"Пантеp\" от ВМС, cе е пpовеждала cтpелба по моpcкa цел...\" - в. \"24 часа\".\"Загиналият командир на екипажа на военния хеликоптер, който падна вчера в Черно море по време на военно учение, ще бъде повишен посмъртно в звание. Това обяви пред Би Ти Ви министърът на отбраната Красимир Каракачанов. От думите му се разбра, че 38-годишният капитан Георги Анастасов ще бъде повишен в майор. Военният министър уточни, че командирът е заслужил това заради професионалните си качества, които му помогнали да спаси живота на другите двама души в хеликоптера. Те са в стабилно състояние и с нормални жизнени функции, съобщиха от военното министерство. Каракачанов обясни, че до инцидента се стигнало, след като перката на вертолета се е закачила на пилона, на който се окачват знамената на един от корабите, които взели участие в морското учение \"Черно море 2017\". Пилотът на хеликоптера обаче овладял машината и се е отправил към брега. \"Явно в следващите минути апаратурата на хеликоптера дава проблем и той го връща обратно към кораба, за да може да бъде приводнен т.е. да бъде свален във водата близо до кораба, за да могат по-бързо и по-ефективно да работят спасителните екипи. На практика връщайки хеликоптера към кораба със своите действия е дал възможност на своите колеги да се спасят\", добави Каракачанов. Той каза още, че министерството на отбраната ще поеме всички разходи по погребението.\" - в. \"Дневник\".\"За месец се преустановява дейността на вертолетите \"Пантер\" и, ако се наложи, морското пространство на България ще се охранява от вертолетите \"Кугър\". В този срок трябва да се произнесе комисията, която разследва инцидента с хеликоптера \"Пантер\", паднал вчера при военно учение в Черно море.Това стана ясно на пресконференция на Щаба на военноморските сили във Варна, съобщи Инвестор, позовавайки се на БНР. При инцидента загина капитан Георги Анастасов, а двамата му колеги пострадаха и са на лечение във Военноморската болница без опасност за живота. Съмнения за техническата изправност на машината няма. Предният ден хеликоптерът е изпълнявал задача с далеч по-голяма сложност. Благодарение на действията на загиналия капитан Георги Анастасов е спасен животът на двама негови колеги и е избегната по-голяма морска трагедия с жертви, включително от намиращите се в района плавателни съдове. Командирът ще бъде повишен в звание майор посмъртно, съобщи пред bTV военният министър Красимир Каракачанов. Ще бъде награден и водолаз, член на спасителния екип, благодарение на когото другите двама летци са извадени от морето.С риск за собствения си живот той слязъл до потъналата машина, счупил вратата и извадил командира Анастасов. Междувременно другите двама членове на екипажа са качени на борда на плавателните съдове в района. Каракачанов обясни как се е стигнало до инцидента. Той заяви, че по време на морското учение \"Черно море\" 2017, в което са участвали хеликоптери \"Пантер\" от военноморските сили, се е провеждала стрелба по морска цел... Според министър Красимир Каракачанов не може да се каже, че инцидентът е въпрос на неподготвеност на екипажа. 9 юни е черен ден за флота и за държавата, каза флотилен адмирал Мален Чубенков, командир на флотилия бойни спомагателни кораби и ръководител на учението \"Черно море - 2017\", по време на което стана инцидентът. Чубенков уточни, че произшествието се е случило, след като той е подал сигнал за край на учението. Отлитайки, вертолетът е влязъл в съприкосновение с предната мачта на фрегатата \"Дръзки\", от която са отрязани около 20 сантиметра... Падането на хеликоптера коментира и премиерът Бойко Борисов. Той оцени високо постъпката на загиналия пилот, но и отправи остра критика за недостига на пари за армията. \"Ние сме купили възможно най-добрия хеликоптер в света. И понеже застраховките на важат за военната техника, сме загубили и 50 милиона лева вчера, освен безценния живот на един прекрасен летец. 50 милиона лева бяха коледните надбавки на пенсионерите. Когато си говорим за такива скъпи играчки и хобита, трябва да преценяваме кое е най-важното\", заяви Борисов, цитиран от Нона тв. \"Когато изведнъж се появяват такива огромни харчове за отбрана, Корнелия Нинова беше единствената, която не подкрепи двата процента за въоръжаване\", каза още премиерът...\" - в. \"Сега\".Разкритите корупционни практики в ДАИ също са сред темите на всекидневниците.\"Шеcтима от задъpжаните по подозpение за коpyпция cлyжители от Изпълнителна агенция \"Автомобилна админиcтpация\" полyчиxа обвинения. Става въпpоc за Емил Михайлов, Венцислав Георгиев, Николай Стоилов, Георги Младенов, Атанас Тодоров и Данчо Драганов. Вcички те cа изпитващи и cа обвинени за yчаcтие в оpганизирана пpеcтъпна гpyпа. Един ще отговаpя и за подкyп...\" - в. \"24 часа\".\"Вчера беше съобщено, че зад решетките са над дузина служители на агенцията и шефове на столични автошколи, които заедно с тях са се уговаряли за по-лесно минаване на практическия шофьорски изпит за тези курсисти, които си платят. До обвинения обаче се стигна само срещу Емил Михайлов, Венцислав Георгиев, Николай Стоилов, Георги Младенов, Атанас Тодоров и Данчо Драганов. Всички те са изпитващи и са обвинени за участие в организирана престъпна група. Един ще отговаря и за подкуп. Заради акцията в ДАИ, в четвъртък и петък шофьорски изпити в София нямаше...\" - в. \"Труд\".\"Само един от обвинените в корупция служители на ДАИ остава в ареста, постанови спесъдът. Това е спряганият за ръководител на престъпната група Венцислав Георгиев, предаде bTV. Общо 14 души бяха задържани след акция на ГДБОП, започнала в сряда вечерта и продължила в четвъртък. 12 от тях са от ДАИ, както и двама ръководители на автошколи. Впоследствие шестима бяха обвинени за манипулиране на шофьорски изпити по кормуване.Двама от колегите на Георгиев са пуснати с мярка \"парична гаранция\" от 7000 лв., а трима - от по 1000 лв. В съдебната зала е станало ясно, че за половината от обвиняемите не са използвани СРС. Адв. Константин Симеонов коментира пред bTV, че всъщност има повече събрана \"фактология\" за някои от изпитващите, които сега са свидетели, а не за тези, срещу които бяха повдигнати обвинения. Сигналът за корупционната схема е получен в ГДБОП на 16 май тази година, но периодът, който се разследва, е от началото на миналата година. Схемата е обхващала изпитите за кормуване. Автошколите, заедно с техни хора в ДАИ, са плащали, за да се нагласи предварително жребият кой ще води изпита. Целта е била това да правят инструктори, с които резултатът да може да се манипулира, допълни Нова тв. В хода на разследването бяха открити над 116 хиляди лева в различни валути, скрити на различни места. Намерени са суми, скрити в книги, между документи и в автомобили. До този момент са направени 36 обиска. Сумите, които неопитните шофьори са давали под масата, са между 50 и 100 лева.Според някои от задържаните те взимали пари \"на морален принцип\" - само от онези, които не могат да шофират. Това предизвика коментари, че така на практика на пътя се пускат водачи, готови за убийци.\" - в. \"Труд\".Вестниците съобщават също, че Атанас Атанасов е новият председател на ДСБ.Бившият шеф на контраразузнаването Атанас Атанасов е новият лидер на ДСБ. Това решиха с тайно гласуване делегатите на Националното събрание на партията. Другите конкуренти за лидерския пост са били евродепутатът Светослав Малинов, за когото се смяташе, че е основен съперник на генерала, Борис Точев и Ралица Кирилова. До това гласуване се стигна след като досегашният председател Радан Кънев подаде оставка след слабото представяне на парламентарните избори.\" - в. \"Стандарт\".\"Атанас Атанасов беше избран за лидер на ДСБ. Той поема партията след тайно гласуване на делегатите на Националното събрание на политическата сила, съобщава БНТ. Атанасов успя да се пребори за поста в конкуренцията на евродепутата Светослав Малинов, Борис Точев и Ралица Кирилова. Преди гласуването подалият оставка Радан Кънев представи доклад за свършената от него работа начело на партията. В него той призна, за своите грешки и какви компромиси не е допуснал. Атанас Атанасов е роден на 17 май 1959 година в село Батин, Русенско. Завършва право в Софийския университет \"Климент Охридски\", след което е съдия в Русе (1987-1988) и прокурор в Разград (1989-1992). През 1992-1995 година оглавява районната дирекция на МВР в Разград. През 1997 година Атанасов става за кратко секретар на МВР, а малко след това оглавява Национална служба \"Сигурност\". На 10 декември 1999 година предоставя на министър-председателя Иван Костов списък с 226 имена от доклад за корупция, който уволнява десет министри. След избора за президент на Георги Първанов през 2001 година Атанасов напуска Национална служба \"Сигурност\". Един от основатели на ДСБ. От 2005 до 2009 година Атанас Атанасов е депутат от ДСБ, а от 2006 година е председател на софийската организация на партията. На местните избори през 2011 година става общински съветник в Столична община в групата на Синята коалиция. На извънредните парламентарни избори през октомври 2014 е избран за депутат от \"Реформаторски Блок\" .\" - в. \"Дневник\".", "date": "2017.06.11", "title": "Борисов няма да участва в КСНС без медии, повишават посмъртно кап. Георги Атанасов, шестима от ДАИ са с обвинения... "}
{"url": "https://news.bg/int-politics/glavniyat-prokuror-seshans-shte-dade-pokazaniya-pred-senatori-po-ruskata-afera.html", "text": "Главният прокурор и министър на правосъдието на САЩ Джеф Сешънс ще се изкаже пред сенатската комисия по разузнаването във връзка с разкритията на ексшефа на ФБР Джеймс Коми за руската афера, предаде Би Би Си.Сешънс е заявил намерението си да говори пред комисията в писмо до сенатор Ричард Шелби.По-рано той планираше да участва в изслушванията по бюджетните въпроси, но промени плановете си във връзка с показанията на Коми от 8 юни.В писмото си Сешънс определя комисията по разузнаването, разследваща руската намеса в президентските избори в САЩ, като най-подходящото място за изясняване на въпросите, породени от разкритията на Коми.В четвъртък уволненият директор на Федералното бюро за разследване заяви под клетва, че президентът Доналд Тръмп е оклеветил ФБР с изявленията се, че службата не се справя с възложените й функции.В писмото на Сешънс не се уточнява дали ще адде публични показания или ще говори при закрити врати.Припомняме, Тръмп уволни Коми, като го обвини, че не се справя със задълженията си. Според самия Коми и според редица наблюдатели, уволнението е заради стремежа на Тръмп да спре разследването на руската връзка.Ексдиректорът на ФБР заяви пред сенатската комисия, че по-рано президентът нееднократно го е хвалил за добрата му работа.\"Зная, че бях уволнен заради разследването. То караше Тръмп да се чувства под натиск и предизвикваше раздразнение у него.\" - посочи Коми.По думите му, при една от срещите им президентът е поискал от него лоялност и се е опитал да му повлияе да прекрати разследването срещу бившия съветник по сигурността Майкъл Флин за връзките му с представители на Кремъл.Адвокатът на Тръмп - Марк Касовиц отрече довереникът му да е изисквал лоялност от Коми и да му е внушавал да прекрати разследването. Президентът нае Касовиц след като се изправи пред реална заплаха от импийчмънт заради руската афера.", "date": "2017.06.11", "title": "Главният прокурор Сешънс ще даде показания пред сенатори по руската афера"}
{"url": "https://news.bg/world/mazh-ubi-chetirima-s-lovna-pushka-v-rusko-selo.html", "text": "В руското село Кратово, в Подмосковието, мъж уби с ловна пушка четирима души, съобщи Би Би Си.Няколко души са хоспитализирани, след като са пострадали при стрелбата.Агенция ТАСС съобщи, че 50-годишният стрелец преди време е служил в Чечня. Според медията, при него е било установено психическо разстройство.Вечерта на 10 юни нападателят, жител на Кратово, се е барикадирал в дома си и е започнал да стреля срещу минувачите, а след това и срещу служителите на реда, които са пристигнали на мястото на произшествието. Ранени са четирима служители на спецчастите.При проведената спецоперация мъжът е бил застрелян.Жителите на съседните сгради са били евакуирани по време на полицейската акция, която е продължила няколко часа.Според агенция \"Новости\", нападателят се казва Игор Зенков и е бивш служител на руското министерство на извънредните ситуации.Служителите на реда са се опитали да превземат с щурм къщата, но Зенков е подпалили дома си и е успял да сте скрие. Не е пожелал да преговаря, въпреки че на мястото е пристигнал неговият баща", "date": "2017.06.11", "title": "Мъж уби четирима с ловна пушка в руско село"}
{"url": "https://news.bg/world/samolet-katsna-izvanredno-v-kyoln-zaradi-podozritelni-patnitsi.html", "text": "Самолет на авиокомпанията easyJet, изпълняващ полет от Любляна за Лондон в съботната вечер, е кацнал извънредно в Кьолн заради трима мъже, които били заподозрени в тероризъм от пътниците, предаде Дойче веле.От германската полиция съобщават, че пасажерите са чули мъжете да говорят за терористична атака. Освен това, при тях е имало подозрителна раница.След като пътниците предупредили пилота чрез една от стюардесите, той е взел решение да кацне в Кьолн.Подозрителната раница е била взривена от специалисти, съдържанието й се изследва.Тримата мъже са задържани, провеждат се разпити.Останалите пътници изчакват на летището самолетът да бъде проверен за взривни вещества със специално обучени кучета.Трафикът през аеропорта е бил нарушен за няколко часа.", "date": "2017.06.11", "title": "Самолет кацна извънредно в Кьолн заради подозрителни пътници"}
{"url": "https://news.bg/regions/zhitelite-na-tran-glasuvat-na-mesten-referendum.html", "text": "Провежда се местният референдум в Трън. Жителите на града ще трябва да отговарят на въпроса: \"\"В края на месец април Общинският съвет на Трън одобри  за провеждането на местния референдум.Към 13.30 часа избирателната активност на местния референдум в Трън е била около 34%. Това означава, че на допитването са гласували средно около 1 200 души. Особено ниска е активността в селата.Институтът за социална интеграция следи за демократичното протичане на местния вот. Институтът има представители в 21 избирателни секции в община Трън.Към 13.30 часа в Трън са подадени няколко сигнала за неправомерна агитация по време на местния вот. Член на Общинската избирателна комисия в града е отказал да приеме сигнал от наблюдател на ИСИ. Сигналът е бил подаден за това, че човек е носел агитационни материали - шапка, оказваща как да се гласува, в непосредствена близост до изборни помещения. Другите сигнали са за автобус, движещ се по редовна линия \"Перник-Трън\", който имал агитационен материал, указващ как да се гласува на референдума. Има и съмнения за купуване на гласове. Съмненията касаели автомобил, който обикалял около секциите с разлепени плакати по прозорците на колата. От ИСИ споделят, че комуникацията между наблюдателите на института се осъществява много трудно, защото в голяма част от селата в община Трън няма мобилните оператори нямат обхват. Това затруднява и подаването на навременна информация.Местният вот беше иницииран от кмета на Трън след като жителите на Трън се обявиха  - в планините Руй и Ерулска. Те искат да запазят красивата трънска природа.До предложението се стигна, след като в проекта за нов Общ устройствен план на общината, бяха включени над 19 квадратни километра за кариери и минна дейност. Инициирането на местния референдум предизвика сериозен дебат за това дали трябва да се развива златодобива в района. В подкрепа на бранша си и в отговор на акциите срещу златодобива в Трън в края на месец март над 150 миньори от цялата страна се събраха, за да защитят професията си под мотото \"Аз съм миньор и аз обичам природата\", обявявайки се за добиването на злато в Трън. По-късно и Управителният съвет на Българската миннно-геоложка камара също се обяви против провеждането на местния вот.Миньорите посочиха притеснения, че срещу минния бранш се води агресивна и лъжлива кампания, която застрашава целия отрасъл, както и поминъка на стотици хиляди работници и техните семейства.Припомняме и че вчера, в навечерието на местния референдум, неизвестен извършител умишлено е предизвикал пожар в информационния център на дружеството, което желае да добива злато в Трън.Пожарът е предизвикан след като един от прозорците на информационния център на дружеството е бил счупен. Няма по-значителни материални щети заради бързата реакция на пожарната.От дружеството призоваха всички жители на община Трън да запазят спокойствие и да не се поддават на изкуствено създавани провокации. Дружеството увери, че умишлено не е предприемало информационна кампания преди референдума, за да не създава напрежение в района.", "date": "2017.06.11", "title": "Жителите на Трън гласуват на местен референдум"}
{"url": "https://news.bg/education/zapochna-kandidatstudentskiyat-izpit-po-angliyski-ezik-v-su.html", "text": "Започна кандидатстудентският изпит по английски език в Софийски университет \"Св. Климент Охридски\" от втората кандидатстудетнска сесия за учебната 2017/2018 година.Изпитът по английски език започна в 9 часа. Той се проверява езиковите знания и умения на кандидатите и се провежда в писмен вариант.Изпитът включва диктовка, тест и кратно съчинение. Времетраенето му е общо 4 часа.В 14 часа започва и кандидатстудентският изпит по биология от втората сесия за прием на студенти в СУ.Кандидатите за изпит по биология ще отговарят на въпроси от учебната програма по биология, одобрена от МОН за VІІІ, ІХ и Х клас. .Изпитът включва тестови задачи и развиване тема. Развиването на темата изисква обобщаване на биологични знания, включени в повече от един въпрос от програмата. Бъдещите студенти трябва да изчерпателно и аргументирано да покажат знанията си, като наред с това, ще се оценява и тяхната обща, биологична и езикова култура.", "date": "2017.06.11", "title": "Започна кандидатстудентският изпит по английски език в СУ"}
{"url": "https://news.bg/world/parvi-tur-na-parlamentarnite-izbroi-vav-frantsiya.html", "text": "Франция гласува на първи тур от парламентарните избори в страната. Към 12 часа местно време избирателната активност във Франция е била 19.24%, съобщи Ройтерс. Избирателната активност е малко по-ниска от активността на първия тур на парламентарните избори, провели се през 2012 г. Тогава към същия час във вота взели участие 21.06%.Гласоподавателите избират между 7 882 кандидати, които се борят за 577 места в долната камара на народното събрание. Вторият кръг на парламентарните избори във Франция е следващата неделя - 18 юни.Иборите във Франция протичат при изключителни мерки за сигурност. За сигурността на гласоподавателите патрулират около 50 000 полицаи в районите на повечето избирателни секции. Изборите са ключови за новоизбрания президент на Франция Емаюуел Макрон. Неговата партия \"Република, напред!\" търси абсолютно мнозинство, за да може да прокара своите законодателни промени, съобщава АФП.Последните социологически проучвания предвещават убедителна победа на партията на президента Макрон. \"Република, напред!\" се очаква да спечели около 30% от вота на гласоподавателите.В началото на седмицата изследването на агенцията \"Ipsos Sopra-Steria\" предвиди партията на Макрон да спечели 29,5%. Проучването предвижда след втория тур на парламентарните избори \"Република, напред!\" да спечели между 385 и 415 места в 577-местната долна камара. ", "date": "2017.06.11", "title": "Първи тур на парламентарните изброи във Франция"}
{"url": "https://news.bg/int-politics/mey-prodalzhava-pregovorite-za-podkrepata-na-yunionistite.html", "text": "Преговорите между \"Консервативната партия\" на Тереза Мей и северноирландската десноцентристка \"Демократична юнионистка партия\" продължават, съобщи БиБиСи.Премиерът на Великобритания Тереза Мей все още обсъжда принципното споразумение за правителствената подкрепа на юнионистите. С подкрепата на северноирладската партия Мей може да сформира правителство на малцинството.Припомняме, председателят на Консервативната партия Тереза Мeй заяви вчера, че ще състави правителство на малцинството, подкрепено от \"Демократичната юнионистка партия\"Припомняме и че северноирландската партия е привърженик на идеята Великобирания да напусне ЕС. Партията спечели 10 мандата в Камарата, с които може да допринесе за формиране на крехко мнозинство. ", "date": "2017.06.11", "title": "Мей продължава преговорите за подкрепата на юнионистите "}
{"url": "https://news.bg/society/izprashtat-mayor-anastasov-s-palen-voenen-tseremonial.html", "text": "С пълен военен церемонял днес изпращаме загиналия пилот майор Георги Анастасов. Церемоняла се провежда в родния му град Ямбол.Поклонението пред тленните останки на пилота започна в 11 часа в ритуалната зала на Централните гробища в града. Погребението ще бъде от 12.00 часа.На поклонението ще присъстват висши офицери и военнослужещи от трите вида Въоръжени сили.Майор Анастасов почина вчера, след като по време на учение в Черно море управляваният от него  падна. Тримата военни пилоти бяха извадени от свои колеги от фрегатата \"Дръзки\", а по-късно командирът на екипажа на военния хеликоптер майор Георги Анастасов почина.Миниcтъpът на отбpаната Кpаcимиp Каpaкачанов заяви, че благодаpение на пpофеcионалните кaчеcтва на майор Анастасов пpи инцидента c военния xеликоптеp \"Пантеp\" животът на дpyгите двама членове от еĸипажа е бил cпаcен.По информация на News.bg хеликоптерът е правил маневра, при която се е закачил за мачтата на фрегатата и това е довело до падането. Каракачанов обаче информира вчера, че  за катастрофата на военния хеликоптер \"Пантер\" по време на учението \"Черно море - 2017\" е била силния порив на вятъра.", "date": "2017.06.11", "title": "Изпращат майор Анастасов с пълен военен церемониал"}
{"url": "https://news.bg/crime/arestuvaha-dvama-politsai-dokato-ograbvali-kontrabandist.html", "text": "Окръжната прокуратура в Пловдив информира за ареста на двама полицаи, извършили грабеж.Двамата полицаи са арестувани докато нападали мъж, който внасял голямо количество контрабандни цигари. Полицаите се опитали да откраднат част от цигарите, но тогава били заловени.По първоначална информация единият полицаи е служител на дирекцията на МВР в Пловдив, а другият е служител на Общинската полиция.Разследването по случая продължава. Предполага се, че двамата търгували с контрабандни стоки, които взимали от нарушители.", "date": "2017.06.11", "title": "Арестуваха двама полицаи, докато ограбвали контрабандист"}
{"url": "https://news.bg/int-economics/ek-pregovarya-s-gazprom-za-severen-potok-2-v-spetsialen-rezhim.html", "text": "Европейската комисия е получила мандат за водене на преговори с Русия за изграждането на втората тръба на газопровода \"Северен поток\", съобщава ИТАР-ТАСС, позовавайки се на заместник-председателя на ЕК по въпросите на енергосъюза Марош Шефчович.Обсъждането ще продължи в специален режим през септември месец.Новината дойде на пресконференция в рамките на министерска среща за устойчивото развитие на енергетиката, организирана в столицата на Казахстан Астана. Шефчович съобщава, че комисията е одобрила мандат, който трябва да бъде представен на страните участнички.\"Имаме право не само да участваме в дебати, но и да предлагаме допълнение към текста\", заявява Марош Шефчович, който подкрепя позицията на руския министър на икономиката Александър Новак, че трябва внимателно да се проучи мандата.На същия въпрос обаче Александър Новак отговаря, че в министерството все още не са получили никакъв писмен документ по случая. По думите му изграждането на този проект трябва да се осъществи от търговски компании и на пазарен принцип. \"Това е търговски проект\", посочва Новак.Изграждането на \"Северен поток\" - 2 е замислено за края на 2019 година. Тръбата трябва да мине по дъното на Балтийско море от руското до германското крайбрежие. Според проекта пропускателния капацитет е 27.5 млрд. кубически метра годишно. Новата тръба трябва да удвои мощността на първата, а като цяло маршрутите им ще се припокрият.Капиталовите разходи за проекта се оценяват на 8 милиарда евро, а общата стойност с привличане на проектно финансиране е 9.9 млрд. евро. За планиране, строителство и експлоатация на газопровода беше създадена швейцарската компания Nord Stream 2 AG, която към момента напълно принадлежи на \"Газпром\".По-рано ЕК поиска от страните членки на ЕС мандат за водене на преговори с Русия за изграждането на \"Северен пото-2\". Еврокомисарят по енергетиката и климатичните промени Мигел Ариас Канете беше казал, че ЕК иска да преговаря с Русия за постигане на специален режим, който да отговаря на принципите на енергийното законодателство на ЕС, за да запази функционирането на европейския вътрешен енергиен пазар.", "date": "2017.06.11", "title": "ЕК преговаря с \"Газпром\" за \"Северен поток\"-2 в специален режим"}
{"url": "https://news.bg/politics/tsyalata-ograda-po-granitsata-ni-s-turtsiya-e-gotova-uveryava-tsvetanov.html", "text": "200 милиона лева струва оградата по границата с Турция. Оградата е готова - общо 234 километра. Това заяви председателят на ПГ на ГЕРБ Цветан Цветанов в ефира на БНТ.Цветанов уточни, че 33 километра от оградата били изградени при кабинета \"Орешарски\". В отговор на обвиненията на левицата, че оградата на е ефективна, Цветанов заяви, че за 103 млн. евро има сключени договори от договорените допълнително 160 млн. евро средства европейско финансиране.\"Водим разговори при стартирани процедури да ни бъде удължен срока за усвояване, защото ЕК вижда какви усилия сме положили\", настоя Цветанов.Припомняме, на 2 юни, петък, червеният депутат Елена Йончева посочи, че има корупционна схема със строителството на възпрепятстващото съоръжение по българо-турската граница.Ставало въпрос за 21 км от участъка на оградата по българо-турската граница в Хасковска област, от река Тунджа до река Марица. В този район оградата е едноредова, а в проекта е било предвидено изготвянето на двуредова ограда.Йончева изрази съмнения за тежка корупционна схема, както и за търговия с националната сигурност. В отговор вътрешният министър Валентин Радев посочи, че ще отиде на . По-късно Йончева показа и  доклад, според който техническите средства за наблюдение в пограничните райони от КПП \"Капитан Андреево\" до КПП \"Лесово\" не работели заради изтекъл договор за поддръжка.В отговор на нападките на Йончева вицепремиерът по икономическата и демографската политика Валери Симеонов подаде сигнал в прокуратурата срещу нея. Оказа се, че  ограната да е едноредова, а не двуредова, за да се спрели \"пълчищата\" от мигранти.Цветанов се обяви за възобновяване на проекта за извеждане на столичния КАТ от центъра в терен на Жандармерията. По думите му въпросният проект е трябвало да бъде реализиран още през 2012 г. Цветанов уточни, че така освен подобряване на административните услуги, ще бъде облекчено МВР. \"Това е голяма тежест за министерството, има много реституционни проблеми, свързани с терена\", обясни Цветанов и настоя със съвместни усилия да бъде изведен КАТ от центъра на София в терен, определен за целта, прилежащ на Жандармерията.\"Смятам, че по този начин ще можем да изтеглим и КАТ София-област, който се намира на Слатина. По този начин ще създадем едно много по-добро място за регистрация и за услуги\", обясни Цветанов.Припомняме вчера под ръководството на министър-председателя Бойко Борисов се състоя среща в МВР за административната реформа в КАТ. Бяха обсъдени краткосрочни и дългосрочни мерки с фокус облекчаване административната тежест на гражданите.Относно предстоящото гласуване на промените в изборното законодателство и отношенията в коалицията ГЕРБ - ОП, Цветанов бе категоричен, че тази тема е била дискутирана и няма да бъде препъни камък в коалиционните им отношения. \"Това е тема, при която може би ще имаме различно гласуване в пленарна зала. Ние ще се съобразим с тези 2,5 млн. български граждани\", заяви Цветанов.Относно разсекретяването на стенограмата за КТБ, Цветанов заяви, че президентът Плевнелиев е имал принципна позиция. \"Един Консултативен съвет е мястото, където тайните на държавата трябва да бъдат споделяни и да може всички да се обединяват за взимането на дадено решение, което да бъде добро за държавата. Когато имаме подобно разсекретяване на стенограмата, това означава, че всяка следваща може да бъде разсекретена\".Относно казаното от Нинова по отношение на Борисов, че той се държи по един начин на КСНС и по друг пред обществото, Цветанов заяви, че може да каже същото за нея. \"Декларацията, която прочете президентът в присъствието на всички представители на парламентарни групи в българския парламент след КСНС с премиера... чухме какво каза президентът. В един момент излизаш отвън и казваш съвсем различно. Защо ни трябва тази интрига, защо ни трябва това напрежение, защото те нямат никакво решение за проблемите, които стоят за решаване пред страната\", коментира Цветан Цветанов поведението на лидера на БСП.", "date": "2017.06.11", "title": "Цялата ограда по границата ни с Турция е готова, уверява Цветанов"}
{"url": "https://news.bg/world/predsrochni-parlamentarni-izbori-v-kosovo-1.html", "text": "Гражданите на Косово избират предсрочно следващия си парламент.Правото си глас могат да упражнят около 1.8 млн. души, които ще изберат следващия 120-членен състав на парламента, съобщава ДПА.В Косово са разположени близо 900 избирателни центрове. За нормалното протичане на изборите ще следят 4 887 местни и международни наблюдатели.Според местни анализатори вотът в страната е много важен, след като правителството на Косово падна при вот на недоверие в парламента.Припомняме, кабинетът на премиера Иса Мустафа загуби със 78 срещу 34 гласа на вота на недоверие. Трима депутати се въздържаха.Анализаторите изтъкват, че в Косово се наблюдава силна престъпност и корупция на високите етажи, поради което вотът днес ще бъде съдбоносен за страната. Косово имало спешна нужда от реформи, защото там имало висока безработица и голяма част от населението живеело в условията на бедност.", "date": "2017.06.11", "title": "Предсрочни парламентарни избори в Косово"}
{"url": "https://news.bg/economics/utre-stavat-yasni-pobeditelite-v-ikonomika-na-svetlo.html", "text": "Започна гласуването, с което ще определят победителите в конкурса за годишните награди \"Икономика на светло\" за 2016 г., съобщиха от Асоциацията на индустриалния капитал в България (АИКБ).Над 100 изявени личности от областта на икономиката, научните среди, бизнеса, финансите, политиката, медиите са в експертното жури.Конкурсът откроява забележителни и вдъхновяващи примери за успехи в борбата с неформалната икономика и награждава водещи институции и личности с активна позиция и принос в ограничаването на сиви практики. С отличаването на добрия пример от АИКБ целят да повишат обществената нетърпимост към неформалната икономика, да поощри предприемането на активни действия в тази посока и да популяризира градивната роля на бизнеса в обществото за подобряване на социално-икономическата среда.Наградите \"Икономика на светло\" са първото по рода си признание за постиженията в борбата с неформалната икономика в България. Събитието популяризира както приноса на българските предприемачи, бизнесмени и политици за подобряването и развитието на бизнес средата, така и добрите практики за ограничаване и превенция на неформалната икономика в страната.Номинираните в  са:Изпълнителна агенция \"Главна инспекция по труда\" -за осъществяване на ефективен контрол по спазването на законодателството в областта на труда и трудовата мобилност.Министерство на финансите на Република България - за приоритетната работа през 2016 г. на Министерството на финансите за повишаване на събираемостта на приходите, за ефективност на публичните разходи и за осигуряване на прозрачност при изпълнението на бюджета, както и за неговото балансиране като резултат от предприетите мерки.Национална агенция за приходите - за организираната Лотария с касови бележки на НАП, в която гражданите участваха с фискалните бонове на закупени от тях стоки и услуги.Център за превенция и противодействие на корупцията и организираната престъпност при МС (БОРКОР) и Елеонора Николова, и.д. директор на Центъра - За изготвянето на доклади, които анализират корупционните възможности в различни сфери и специално за доклада по проект \"ТЕЛК и инвалидни пенсии\" - http://borkor.government.bg/bg/page/483, който разкри сериозни злоупотреби и източване на обществени фондове чрез системно предоставяне на инвалидни пенсии на лица без такива права.Номинираните в Категория Бойко Атанасов, заместник-министър на финансите на Република България, бивш изпълнителен директор на Националната агенция за приходите -за цялостен принос в борбата с данъчно-осигурителните нарушения и повишаване на данъчните приходиБраншова камара на дървообработващата и мебелната промишленост /БКДМП/ -за съвместни дейности и собствени инициативи за ограничаване и превенция на неформалната икономика в дървопреработващата и мебелната промишленост.Българска национална асоциация \"Активни потребители\" - за предотвратяване на сивите практики, свързани с некачественото производство на хранителни продукти и активното медийно отразяване на свързаните с това проблеми.Институт за пазарна икономика - за активна позиция и редица изследвания и анализи на икономически политики, водещи до ограничаване и превенция на неформалната икономика.Веселин Дремджиев и ТВ предаването \"Денят с Веселин Дремджиев\" - за задълбочения коментарно-аналитичен подход на предаването и водещия към актуални и важни за прозрачността в реалната икономика теми, процеси, тенденции, събития и личности във вътрешната политика, дипломацията, икономиката, финансовите и фондовите пазари, бизнес развитието, IT технологиите, научните открития.Николай Лефеджиев - журналист, ТВ Европа - За обективно отразяване на проблемите, свързани с ограничаване и превенция на неформалната икономикаСтоян Георгиев - журналист, БТВ -за разследвания за корупция, имотни измами, злоупотреби с общински средства и др.Телевизия Bloomberg -България, журналист Ивайло Лаков, предаване \"Светът е бизнес\" и \"Клуб Investor\" - за обективно поднесена ежедневна икономическа информация и теми свързани с ограничаване на неформалната икономика.", "date": "2017.06.11", "title": "Утре стават ясни победителите в \"Икономика на светло\""}
{"url": "https://news.bg/energy/balgariya-razgovarya-s-gazprom-za-izlishniya-gaz-ot-turski-potok.html", "text": "Председателят на енергийната комисия в Парламента Делян Добрев заяви пред БНР, че България не обсъжда с \"Газпром\" идея, предвиждаща тръба от Русия да достига до газовия хъб във Варна. Такъв вариант много трудно можел да отговори на изискванията на ЕК.Припомняме, в началото на месец юни енергийният министър Теменужка Петкова подписа с председателя на управителния съвет на \"Газпром\" Алексей Милер пътна карта. Картата предвижда страните да изследват развитието на газопреносната инфраструктура на територията на България, съобразено с изискванията на ЕС.Добрев поясни, че България търси възможност да развива газопреносната си система чрез транзитиране на по-големи количества газ, като това става отделно от газопровода \"Южен поток\". Търси се вариант след изграждането на \"Турски поток\" страната ни да продължи да развива газопреносната си мрежа, за да може излишните количества газ от Турция да бъдат доставяни до други държави, допълни Добрев.Председателят на енергийната комисия посочи и че този вариант е по-скоро опит България да се съобрази с газопроводите, които вече се изграждат, така че да запази ролята си на страна, транзитираща газ.Добрев определи идеята като инвестиционен проект за увеличаване на капацитета на газопреносната мрежа у нас. \"Тук не става въпрос за нов газопровод\", продължи Добрев и допълни, че се търси вариант единствено да се развие вече съществуваща мрежа на \"Булгартрансгаз\", за да може през страната ни да се транзитират по-големи количества от енергийния ресурс.Добрев обясни и защо идеите за евентуална втора тръба от \"Турски поток\" или разклонение на газопровода към България няма да отговарят на изискванията за конкурентен пазар на ЕС. Той определи проблемите, съпътстващи тези идеи, като сходни с тези около \"Южен поток\". Това се отнасяло за всяка тръба, излизаща директно на европейския бряг.Едно от основните европейски изисквания е това производителят на газ да не може да участва в строителството на газова инфраструктурна мрежа, както и на транзитни газопроводи, защото по този начин се образувал \"естествен конфликт на интереси\".Изграждането на втора тръба от \"Турски поток\" било и в несъответствие с европейските правила, защото таксата за пренос на газта трябвало да се определя от националните регулатори. В нашия случай това е КЕВР.Третият и най-основен проблем според Добрев е, че \"трябваше да се дава достъп на трети страни до газопровода\".Добрев отново подчерта, че идеята, която се обсъжда с \"Газпром\", не е нито зов за помощ, нито съвместен проект. Идеята залягала като договаряне на търговски отношения.Относно АЕЦ \"Белене\" Добрев коментира, че процедурата по приватизация на проекта е трябвало да започне още миналата година. Трябвало тогава да се изиска от евентуалните инвеститори да платят инвестициите, които държавата вече е направила по проекта - 3 млрд. лв. Ако приватизацията на АЕЦ \"Белене\" не се осъществи, трябвало да мислим за  или за продажбата на оборудването, предвидено за централата в Белене. ", "date": "2017.06.11", "title": "България разговаря с \"Газпром\" за излишния газ от \"Турски поток\""}
{"url": "https://news.bg/health/speshnite-meditsi-skochiha-sreshtu-izsledvaniyata-za-alkohol-i-narkotitsi.html", "text": "Управителният съвет на Националната асоциация на работещите в спешна медицинска помощ в България (НАРСМП) се обяви против някои от промените в Проекта на Наредбата за реда за установяване употребата на алкохол и/или наркотични вещества или техни аналози от водачи на моторни превозни средства.Според спешните медици промените, предвидени в новата Наредба, само ще увеличат натовареността на спешните екипи.Те възразяват срещу предвиденото намаляване на срока за явяване на водачите за медицинско изследване от 2 часа на 90 минути. Според тях, когато спешните екипи са много натоварени, те едва смогват да извършат изследванията в срок от 2 часа. Скъсяването на интервала ще постави спешните медици в \"абсурдната ситуация да приоритизираме медицинско изследване за алкохол и/или наркотични вещества пред обслужването на пациенти в животозастрашаващи състояния\".Управителният съвет на НАРСМП съобщи и че възразява срещу това спешните центрове да бъдат единствени места за извършване на медицинските изследвания на водачите. Те не виждат мотиви за отпадането на диагностично-консултативните центрове, медицинските центрове и болничните лечебни заведения при извършването на изследванията за алкохол и наркотици.Спешните ни медици се обединиха и срещу идеята медицинското изследване се извършва от лекар. Припомняме, според Проекта за Наредбата изследването може да се извърши само от лекар, а при липсата на такъв - от друг медицински специалист, писмено упълномощен от ръководителя на лечебното заведение. Според становището на НАРСМП писменото упълномощаване от ръководителя на лечебното заведение не може да вмени на медицинските специалисти да извършват дейности, които не влизат в професионалните им дейности.НАРСМП скочи и срещу това, че медицинските специалист ще трябва да описват поведението, общото психично и соматично състояние, поведенческите реакции, степента на съзнанието и абстинентните прояви, ако има такива, спрямо лицето, което се изследва за наличието на алкохол или наркотични вещества в кръвта. Тези дейности също не спадали към компетентностите на медицинските специалисти в спешната помощ.В заключение спешните лекари възразяват и спрямо това медицинските специалисти да трябва да попълват и подписват Протокол за медицинско изследване за употреба на алкохол и/или наркотични вещества или техни аналози, защтото Протоколите се подписвали само от лекар. \"Този член ни тласка към извършване на документна измама, за която се носи наказателна отговорност. Медицински специалист не може да се подписва като лекар, а лекар няма как без да е извършил преглед и сам да е попълнил протокола да се подпише под него.\"Спешните медици припомнят, че са хора, носещи административна и наказателна отговорност за действията си. Те желаят тези членовете, предвиждащи горепосочените промени, да бъдат променени.", "date": "2017.06.11", "title": "Спешните медици скочиха срещу изследванията за алкохол и наркотици"}
{"url": "https://news.bg/int-politics/partiyata-na-makron-pecheli-izborite-vav-frantsiya-spored-exit-poll.html", "text": "Партията на \"Република, напред!\" новоизбрания президент на Франция Емаюуел Макрон печели изборите. Това са exit poll резултати, огласени от белгийски медии. Според тях, победителят взима 32% от гласовете. Следват консерваторите с 21% от гласовете, след тях с 14% е \"Национален фронт\" на Марин льо Пен. Представянето на социалистите се оценява като катастрофално, тъй като се нареждат едва на пето място. Макрон ще се нуждае от поне 289 места в 577-местния парламент, за да има мнозинство. Според exit poll, той си осигурява между 390 и 445 места. Припомняме, че днес в страната се провежда първият тур на парламентарните избори. Вторият тур ще се проведе на 18 юни. Вотът е важен тест за Макрон, на чиято партия социологическите проучвания даваха победа. Изборите се провеждат при ниска избирателна активност и засилени мерки за сигурност. Към 17 часа активността е била 40%, което може да постави рекорд по ниска посещаемост на урните от 1958 година насам. В края на изборния ден, тя все пак надхвърли 50%. Марин льо Пен изрази съжалението си по този повод. Като \"катастрофа\" определи тя този факт. По думите й, това доказва нуждата от промени в изборните правила, които сега лишават милиони гласоподаватели от правото на глас ", "date": "2017.06.11", "title": "Партията на Макрон печели изборите във Франция, според exit poll"}
{"url": "https://news.bg/int-politics/v-rakka-mozhe-bi-e-ubit-glavataryat-na-idil-abu-bakr-al-bagdadi.html", "text": "В сирийския град Ракка вероятно е убит главатарят на терористичната организация \"Ислямска държава\" Абу Бакр ал-Багдади, предадоха Daily Mail и obozrevatel.com, позовавайки се на сирийската телевизия.Предполага се, че терористът е ликвидиран в резултат на авиоударите по сирийския град Ракка. Свързаният с ислямистите сайт Amaq още не е публикувал никакво потвърждение на информацията.Абу Бакр ал-Багдади (истинското му име е Ибрахим Аввад Ибрахим Али ал-Бадри - б.а.), е лидер на ИДИЛ (\"Ислямска държава\"), контролираща част от територията на Сирия, Ирак и Либия.На 5 юли 2014 година ал-Багдади е произнесъл първата си публична реч по време на петъчна молитва в джамията на Мосул, записана на видео и публикувана в интернет. В нея той призовава всички мюсюлмани в света да му се подчиняват и да се присъединят към джихада под ръководството на групировката.Държавният департамент на САЩ обеща да изплати 10 млн. долара за информация, която да доведе до арест или ликвидирането на този човек.Руското издание припомня, че през април имаше информация за задържането на ал-Багдади на границата на Сирия и Ирак.", "date": "2017.06.11", "title": "В Ракка може би е убит главатарят на ИДИЛ Абу Бакр ал-Багдади"}
{"url": "https://news.bg/regions/tapa-po-hemus-prichini-remontat-na-tunelite.html", "text": "Изключително сериозно задръстване причини ремонтът на тунелите по АМ \"Хемус\" тази вечер, предаде bTV.Километричната тапа започва от тунел \"Витиня\" и върви и в трите ленти.Налага се и автомобилите да спират вътре в съоръжението.Преминаването на отсечката обичайно отнема минути, но сега може да продължи и час.", "date": "2017.06.11", "title": "Тапа по \"Хемус\" причини ремонтът на тунелите "}
{"url": "https://news.bg/politics/tran-kaza-ne-na-zlatodobiva.html", "text": "Близо 93% от гласоподавателите са гласували с \"Да\" на референдуа за златодобива, който се проведе в Трън. С \"Не\" са гласували само 6% от отишлите до урните. Гласували са 2081 души от 3 486 имащи право на глас.От гласувалите 1935 души са отбелязали отговор \"Да\" в бюлетината, а 125 - \"Не\". Невалидните бюлетини са 21.Това показва справка със сайта на ОИК Трън. 59.7% е общата избирателна активност на допитването, което го прави валидно. Жителите на общината трябваше да отговарят на въпроса: \"Против ли сте община Трън чрез Общинския съвет да одобрява устройствени планове, определящи територии за добив и обработка на метални полезни изкопаеми?\".Отговорът с \"ДА\" на бюлетината означава, че избирателят не е съгласен Община Трън, чрез Общински съвет да одобрява устройствени планове, които предвиждат добив и преработка на метални полезни изкопаеми.Така, трънчани кзват \"Не\" на проектите за златодобив в района. Според огласената от ИСИ информация наблюдателите съобщавали за коли, налепени с агитационни материали, обикалящи около секциите в града и по селата и за автобус, движещ се по редовна линия \"Перник-Трън\", с агитационен материал, указващ начин на гласуване.Припомняме, местното допитване беше инициирано от кмета на Трън Станислав Николов след като жителите на Трън се обявиха  - в планините Руй и Ерулска. Те искат да запазят красивата трънска природа.До предложението се стигна, след като в проекта за нов Общ устройствен план на общината, бяха включени над 19 квадратни километра за кариери и минна дейност.Инициирането на местния референдум предизвика сериозен дебат за това дали трябва да се развива златодобива в района. В подкрепа на бранша си и в отговор на акциите срещу златодобива в Трън в края на месец март над 150 миньори от цялата страна се събраха, за да защитят професията си под мотото \"Аз съм миньор и аз обичам природата\", обявявайки се за добиването на злато в Трън. По-късно и Управителният съвет на Българската миннно-геоложка камара също се обяви против провеждането на местния вот.", "date": "2017.06.11", "title": "Трън каза \"не\" на златодобива "}
{"url": "https://news.bg/int-politics/iran-likvidira-mozaka-zad-atakata-v-teheran.html", "text": "Иранските власти твърдят, че е бил ликвидиран \"мозъкът\" зад атаката от 7 юни на ключови места в столицата Техеран, убила 17 души и ранила повече от 50 други, предаде NY Times. Това са съобщили източници от разузнаването за медиите в събота вечер. Мъжът, чието име не се съобщава на този етап, се е опитал да избяга от страната веднага след двойния удар. Той е бил проследен от властите, заловен и ликвидиран. Това е мозъкът зад атаките и командирът на престъпната група, която ги е извършила, съобщи още източникът. Споменава се също, че е хванат на границата. Не се уточнява къде точно е станало това, но се припомня, че разследващи проверяваха Иракски Кюрдистан. Това фокусира вниманието и върху радикализираните кюрди. Ирански представител заяви по-рано, че нападателите, щурмували парламента на страната и мавзолея на аятолах Хомейни, са ирански граждани, които са се присъединили към ДАЕШ (\"Ислямска държава\").Това е Атаката отново стана повод за размяна на остри реплики между Иран и САЩ. ", "date": "2017.06.11", "title": "Иран ликвидира \"мозъка\" зад атаката в Техеран "}
{"url": "https://news.bg/int-politics/natsionalisticheska-koalitsiya-pecheli-izborite-v-kosovo-no-nyama-mnozinstvo.html", "text": "Коалиция, в която влизат партии на бивши командири от Армията за освобождение на Косово, ще спечели предсрочните парламентарни избори в Косово. Това показват резултатите при 70% от преброените бюлетини, предаде \"Ройтерс\". Според тях, тя получава 34,3 % от гласовете. Това означава, че въпреки побадата, партиите няма да имат мнозинство и ще трябва да търсят коалиционен партньор. Номинираният за премиер Рамуш Харадинай вече благодари още при обявяването на exit poll на подкрепилите коалицията за доверието. Второ място с 26,3% заема движението \"Самоопределение\". На трето място с 27% се класира партията на подалия оставка премиер Иса Мустафа.Припомняме, че гражданите на Косово избират днес предсрочно следващия си парламент.Коментаторите определиха вота като сблъсък на \"коалицията на пистолетите\" срещу \"коалицията на розите\".Вторите са продемократичните партии, които изглежда губят изборите. Вотът приключи в 19 часа местно време и не се съобщават сериозни инциденти. Правото си глас имаха около 1.8 млн. души, които ще изберат следващия 120-членен състав на парламента.В Косово бяха разположени близо 900 избирателни центрове. За нормалното протичане на изборите следят 4 887 местни и международни наблюдатели.Американският посланик изрази задоволство в \"Туитър\" от добрата организация на вота. Бъдещето правителство на Косово ще има няколко важни и тежки задачи, сред които определянето на границата с Черна гора и продължаването на преговорите със Сърбия. ", "date": "2017.06.11", "title": "Националистическа коалиция печели изборите в Косово, но няма мнозинство "}
