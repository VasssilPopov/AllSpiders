{"url": "https://news.bg/int-politics/deyvis-napusna-samo-sled-chas-pregovorite-za-brekzit.html", "text": "Британският министър по Брекзит Дейвид Дейвис напусна преговорите за Брекзит с ЕС само час след започването им, предаде \"Гардиън\". Той се завърна в Лондон, което отново породи спекулации, че нестабилността на управляващите ще усложни още повече преговорите за излизането на страната му от Съюза. Официалното обяснение е, че такива са били плановете на Дейвис още от самото начало - да си тръгне след откриването и кратка среща с ръководителя на преговарящия екип на ЕС Мишел Барние.Бързото му заминаване обаче бе посрещнато с недоумение. Британският преговорен екип се състои от 98 души. Припомняме, че Европейският съюз и Великобритания започнаха първия кръг от преговорите за излизане на Обединеното кралство от Общността (Брекзит).Преговорите трябва да приключат на 30 март 2019 г. - със споразумение или без споразумение.През следващите три дни ще се обсъждат едни от най-спорните въпроси между Лондон и Брюксел. Преговарящите обещаха да работят за напредък.Преговарящите обещаха да обявят резултатите от първия кръг от преговорите в четвъртък.", "date": "2017.07.17", "title": "Дейвис напусна само след час преговорите за Брекзит"}
{"url": "https://news.bg/crime/politsaite-izlizat-na-seriya-ot-regionalni-protesti.html", "text": "Синдикалната федерация на служителите в Министерството на вътрешните работи (СФСМВР) съобщи, че предстоят серии от регионални протести на служителите в системата на МВР.Синдикатите информираха, че недоволството за по-високо възнаграждение на труда на служителите в системата на МВР ще продължи и след митинга от 5 юли в София, когато стотици полицаи се събраха на жълтите павета.Припомняме, в деня на  стотици полицаи се събраха пред паметника на \"Цар Освободител\" пред Народното събрани в знак на протест.На митинга от 5 юли служителите в системата на МВР протестираха срещу ниските си възнаграждения. Тогава се акцентира и върху проблема с . Органите на реда посочиха, че задълженията на полицаите не спирали да се увеличават, но си оставали същите. Началото на регионалните протести е в София. На 18 юли в 18.30 часа протестиращите полицаи ще се съберат пред храма \"Св. Седмочисленици\". На 20 юли протест ще има във Варна, на 25 юли - в Добрич, а на 27 юли - в Гоце Делчев.Предвидено е протестните действия да продължат и в други големи градове в страната - Бургас, Благоевград, Перник, както и в по-малки населени места.Недоволството се организира от регионалните структури на СФСМВР и в тях ще участват и членове на други синдикални организации в МВР.", "date": "2017.07.17", "title": "Полицаите излизат на серия от регионални протести"}
{"url": "https://news.bg/regions/tri-rayona-v-sofiya-stavat-manhatan.html", "text": "Три столични района с небостъргачи. Това обясни главният архитект на София Здравко Здравков по време на дискусия за бъдещото развитие на столицата, организирана от БСП.Той се обяви срещу хаотичното появяване на небостъргачи. Според него трябва да се регламентира къде може да има високи сгради в столицата.Ще има ограничения колко висока може да е една сграда, обясни главният архитект.Ще има обособени три зони за небостъргачи. Това са кв. \"Люлин\", централна жп гара и в района на гара Искър. Там ще може да се строят високи сгради над 75 метра. Такива сгради ще могат да се строят след разрешение от СОС.В други райони ще може да има сгради до 25 метра.Предлага се трикратна такса за надвишаване на разрешеното строителство. Нямаме време да отлагаме, каза архитект Здравков. Трябва да се намери решение.Кметът на София Йорданка Фандъкова иска до есента да има Закон за развитие на столицата, който да бъде предложен на законотворците.Трябва да се вземе най-доброто решение за всички, настоя и лидерът на БСП-София Калоян Паргов.Проектът на Закон за устройство на столицата разрешава в зелените площи да се строят единствено детски площадки и подземни гаражи. Ограничението в закона се прави, за да се подобри средата за живот в София. Цели се също и спиране на строежите върху зелените площи, намаляване на транспортния трафик и рекламните билбордове.Досега междублоковите пространства попадаха под един и същ режим с парковете и това позволяваше лесното им застрояване, включително с висока дървесна растителност.Облекчава се режимът за изграждане на площадки за игра за деца до 12-годишна възраст. Предложеният ред предвижда възможност, когато се налага запазване на съществуващи към датата на влизане в сила на закона недвижими културни ценности и спортни обекти, Столичният общински съвет да одобри подробен устройствен план в отклонение от устройствените показатели на приложението от Закона за устройството и застрояването на Столична община.Предложени са промени в Закона за териториално деление на Столична община и големите градове, свързани с уточняване на границите на райони в Столична община.Предлага се отстраняване на пропуски, като към устройствените зони и самостоятелни терени на зелената система са добавени терени на зелената система (Тбз), природни резервати, природни паркове (Рпп) и защитени местности и природни забележителности (Рдз).Озеленените площи в жилищните комплекси нямат свое самостоятелно присъствие в ОУП и съответно трябва да бъдат регламентирани отделно от терените на устройствена зона, което е направено в проекта с обозначаването на тези терени като Тжк. В терените, определени с подробен устройствен план за Тжк, съгласно проекта, се допуска се изграждане на площадки за игра и на подземни гаражи, като строителството на подземни гаражи се разрешава, когато инвестиционния проект предвижда озеленяване върху цялата площ над гаража, включително с висока дървесна растителност.", "date": "2017.07.17", "title": "Три района в София стават Манхатън"}
{"url": "https://news.bg/society/koshlukov-i-garelov-sred-devetimata-kandidati-za-shef-na-bnt.html", "text": "Деветима кандидати подадоха документи в Съвета за електронни медии (СЕМ) за генерален директор на БНТ.В надпреварата ще участват Теодор Ангелов, Сашо Йовков, Валери Тодоров, Тома Иванов, Радослав Стоянов, Иван Гарелов, Константин Каменаров, Емил Кошлуков и Стоил Рошкев, съобщава БНР.На 23 август СЕМ ще обяви новия генерален директор на БНТ след двудневни събеседвания с кандидатите.", "date": "2017.07.17", "title": "Кошлуков и Гарелов сред деветимата кандидати за шеф на БНТ"}
{"url": "https://news.bg/regions/tsisterna-se-obarna-i-se-zapali-pri-katastrofa-po-patya-provadiya-aytos.html", "text": "Тежък пътен инцидент е станал на пътя Провадия - Айтос. По първоначална информация цистерна се е обърнала и запалила, след удар с бус.На мястото на инцидента са изпратени 6 противопожарни екипа. Огънят вече е погасен, съобщава пресцентъра на МВР.Установено е, че сигналът за аварията е подаден около 17.15 часа. Според сигнала е станал инцидент край Провадия, при моста до село Комарево.Предполага се, че при удар между цистерна и бус цистерната се е обърнала и се е възпламенила. Към момента няма информация за пострадали.На мястото са пристигнали екипи на полицията и бърза помощ. \"Пътна полиция\" отклонява движението в района на катастрофата. Организиран е обходен маршрут през селата Храброво и Комарево.", "date": "2017.07.17", "title": "Цистерна се обърна и се запали при катастрофа по пътя Провадия - Айтос"}
{"url": "https://news.bg/regions/zapochna-stroezhat-na-vodniya-tsikal-na-dobrich.html", "text": "Започна строежът на водния цикъл на Добрич. Проектът е от голяма важност за града, тъй като ще реши дългогодишните проблеми с остарялата ВиК мрежа на Добрич.Инвестицията в изграждането на новия воден цикъл възлиза на 114,9 млн. лв. Като безвъзмездна финансова помощ по Оперативна програма \"Околна среда 2014-2020\" по проекта ще постъпят 86,2 млн. лв.На откриването на строежа присъства министърът на околната среда и водите Нено Димов. Според него реализирането на проекта значително ще намали течовете в мрежата, които понякога достигали до 86%, и ще подобри пречистването на отпадъчните води, за което настоява и Европейската комисия. По думите на Ненов съоръжението ще обслужва 92 498 души.В проекта се предвижда изграждането на биологично стъпало с пречистване на азот и фосфор, което ще предотврати замърсяването на река Добричка.Предстои и рехабилитацията на близо 80 км водопроводи, които са полагани в периода от 1950 - 1970 г. Това може да доведе до неудобството на много от жителите на града. ", "date": "2017.07.17", "title": "Започна строежът на водния цикъл на Добрич"}
{"url": "https://news.bg/int-politics/daniya-obuchava-svoi-natovski-voynitsi-za-borba-s-dezinformatsiyata-na-rusiya.html", "text": "Датски войски ще бъдат обучени как да се справят с руската дезинформация, преди да бъдат изпратени да се присъединят към военните части на НАТО в Естония през януари. Това обяви министърът на отбраната на Дания Клаус Фредериксен, цитиран от \"Ройтерс\".\"Това е един съвсем нов свят. Датските войници трябва да бъдат изключително информирани за това. По тази причина съм уредил въоръжените сили, че войниците, които ще бъдат изпратени през януари, да бъдат информирани и обучени как да се пазят\", коментира военният министър на Дания.\"Лесно е да си представим, че те ще бъдат изложени на заплахи и фалшиви слухове\", посочи той за 200-те датски войници, които ще бъдат разположени в Естония.През февруари от прокуратурата в Литва започнаха наказателно разследване на фалшива медийна информация за 15-годишно момиче, изнасилено от германски натовски войници, която се разпространи бързо в социалните медии.НАТО обвини Русия, че стои зад фалшивата информация и заяви, че очаква повече пропаганда от този вид в бъдеще.Както НАТО, така и Европейският съюз са обезпокоени от способността на Русия да използва телевизията и интернет за умишлено дезинформиране. Русия отрича, че е замесена в каквато и да било кибервойна, насочена към западните правителства или институции.", "date": "2017.07.17", "title": "Дания обучава свои натовски войници за борба с дезинформацията на Русия"}
{"url": "https://news.bg/int-politics/tezhki-sblasatsi-v-rakka-mezhdu-podkrepyanite-ot-sasht-kyurdi-i-islyamska-darzhava.html", "text": "Подкрепяните от САЩ кюрдско-арабски Сирийски демократични сили (СДС) са влезли в тежки сблъсъци с терористите от ДАЕШ (\"Ислямска държава\") в центъра на сирийския град Ракка, който се води крепост на терористите, съобщава \"Асошиейтед прес\". СДС започнаха офанзивата си за отвоюване на Ракка на 6 юни и вече превзеха няколко района.Според Сирийския център за наблюдение на човешките права, чието седалище е във Великобритания, боевете са концентрирани в югозападния квартал Ярмук, както и в район в центъра, близък до Стария град.От СДС съобщават, че в централната част на Ракка се водят боеве, като добавят, че техни бойци са заели позиции до древна джамия, наречена Старата джамия. Според СДС при сблъсъците са убити 11 бойци на ДАЕШ.Интензивността на боевете нарасна само седмица, след като Ирак обяви победа срещу ДАЕШ в северния иракски град Мосул.Евентуално превземане на Ракка би представлявало тежък удар за терористите, но те все още контролират обширни райони от източната провинция Дейр ез Зор, която граничи с Ирак.Междувременно подкрепяни от Турция сирийски бунтовници са влезли в сблъсъци с бойци на СДС в Северозападна Сирия. Турските сили са засилили обстрела на позиции в други райони.", "date": "2017.07.17", "title": "Тежки сблъсъци в Ракка между подкрепяните от САЩ кюрди и \"Ислямска държава\" "}
{"url": "https://news.bg/weather/chetiri-oblasti-v-zhalto-zaradi-dazhd.html", "text": "За четири области на страната е обявен за жълт код заради очаквани значителни валежи през нощта срещу вторник, а някои от тях - и до обяд , съобщават от НИМХ на БАН. На места количествата ще са от 15 до 30 л/кв.м.Кодът е в сила за областите Бургас, Кърджали, Хасково и Ямбол. Очаква се до вечерта валежите да спрат и облачността да намалее. По морето се очаква вятър от север-североизток със скорост 12-17 м/сек (6-7 бала по Бофорт). Вълнение на морето 3-4 бала.Максималните температури ще са между 24 и 29 градуса. ", "date": "2017.07.17", "title": "Четири области в жълто заради дъжд"}
{"url": "https://news.bg/crime/hvanaha-kontrabandni-tsigari-za-nad-polovin-milion.html", "text": "В хода на специализирана операция, проведена на 15 юли на ГКПП - \"Златарево\", граничните полицаи спират за проверка товарен автомобил с македонски регистрационен номер. Превозното средство било управлявано от 51-годишен мъж от град Петрич.Превозното средство било селектирано за щателна инспекция, при която граничарите открили тайник. В тайника те намерили и иззели общо 1 617 260 къса или 84 330 кутии цигари с македонски акцизен бандерол. Контрабандната стока възлизала на сумата от 556 000 лева.Шофьорът е задържан в Граничното полицейско управление (ГПУ) в Златарево. По случая е образувано досъдебно производство и е уведомена окръжната прокуратура в Благоевград.Граничарите хванали контрабандни цигари и на ГКПП - \"Златоград\". На 16 юли, неделя, в хода на специализирана полицейска операция срещу контрабандата през държавната граница, полицаите спрели за допълнителна проверка товарен автомобил, който влизал в страната.Според документите в микробуса трябвало да се превозват дини. Вместо това полицаите установили, че в пода и тавана на микробуса има изградени тайници от вида двойно дъно. Оказало се, че 51-годишният жител на Златоград превозвал общо 200 000 къса или 10 000 кутии цигари, без акцизен бандерол.Водачът е задържан с за срок до 24 часа в ГПУ-Златоград. За случая е уведомена Окръжна прокуратура - Смолян и е образувано досъдебно производство.", "date": "2017.07.17", "title": "Хванаха контрабандни цигари за над половин милион"}
{"url": "https://news.bg/crime/turtsiya-slozhi-v-cheren-spisak-77-balgari-za-terorizam.html", "text": "\"Така коментира вътрешният министър Валентин Радев в студиото на \"Лице в лице\" по bTV новината, че 77 български граждани имат забрана да влизат на територията на страната.За \"черния списък\" става ясно от , посветен на борбата с групировката \"Ислямска държава\".От 2001 г. досега 21 българи са били арестувани и депортирани при опит да навлязат в зони на конфликт, основно в Сирия.\", категоричен е Радев.По думите му при получаване на официална информация от турската страна МВР и външно ще се заемат да проверят хората в списъка.\" категоричен е Радев.Той допълни, че в регистрите на ДАНС не са посочени хора, за които се смята, че имат връзка с терористични организации, особено в такива бройки.", "date": "2017.07.17", "title": "Турция сложи в \"черен списък\" 77 българи за тероризъм"}
{"url": "https://news.bg/disasters/gartsiya-bedstva-sled-poroyni-dazhdove-i-navodneniya.html", "text": "Проливни дъждове и последвали наводнения причиниха сериозни проблеми в части от Гърция, където бушува циклонът \"Медуза\", съобщават местни медии. Тежко засегната е северната част от страната. Съобщава се за блокирани от наводненията пътища, паднали дървета и катастрофи. На Олимп е валял сняг. За момента има данни за един загинал. Той е бил ударен от светкавица в Амфилохия. Метеоролозите предвиждат дъждовете да продължат и през нощта. ", "date": "2017.07.17", "title": "Гърция бедства след поройни дъждове и наводнения "}
{"url": "https://news.bg/disasters/80-000-detsa-v-mianmar-gladuvat-predupredi-oon.html", "text": "Повече от 80 500 деца в Мианмар са подложени на глад и имат нужда от лечение заради системно недохранване. Те са на възраст под 5 години. За това предупреди Световната продоволствена програма на ООН, цитирана от \"Индипендънт\". Те са от етническото малцинство рохингя, което изповядва ислям.В размирната област Ракхайн, където те живеят, поради ниски доходи и високи цени на хранителните продукти, се стига дотам много домакинства да остават без храна 24 часа, обичайно е много хора да нямат достъп до разнообразна храна. От хуманитарна помощ се нуждаят 240 000 души. Както е известно, в тази страна рохингя от десетилетия са обект на насилия, гонения, отказва им се гражданство. Хиляди са станали жертва на религиозните и етнически спорове.Десетки хиляди са били принудени да бягат от страната и се намират в бежански лагери. През последните години често се стига до сблъсъци между мюсюлмани и будисти.Правителството обаче отрича обвиненията в етническо прочистване и няма доказателства, че такова е провеждано.", "date": "2017.07.17", "title": "80 000 деца в Мианмар гладуват, предупреди ООН "}
{"url": "https://news.bg/int-politics/rekorden-broy-zaginali-tsivilni-v-afganistan.html", "text": "Броят на загиналите цивилни във войната в Афганистан достигна рекорд, предаде \"Гардиън\".Това показва доклад на ООН. Най-честите причини са атентатите и въздушните удари. Броят на загиналите жени и деца достига 40% от общия брой цивилни жертви за първите 6 месеца на тази година. Загиналите деца са 436 или с 9% повече от същия период за миналата година. Повече от 1140 деца са били ранени.Скок отбелязва и броят на убитите жени - те са 174 (с 23% повече), а 462 са били ранени.Една от най-тежките атаки за тази година бе извършена на 31 май в столицата Кабул. Тя уби близо 600 души. Покачването на броя жертви е почти непрекъсната тенденция за страната от десетилетие насам, показва тъжната статистика. ", "date": "2017.07.17", "title": "Рекорден брой загинали цивилни в Афганистан "}
{"url": "https://news.bg/regions/lekari-se-boryat-za-zhivota-na-deteto-padnalo-ot-zhilishten-blok-vav-varna.html", "text": "Лекарите от болницата \"Света Анна\" във Варна се борят за живота на детето, което по-рано днес падна от третия етаж на жилищна сграда в областния град.Припомняме, около обяд детенце на година и 7 месеца падна от жилищен блок във Варна. Инцидентът стана на улица \"Цариброд\". След удара детето е било в съзнание. То и майка му веднага са били закарани до болница във Варна. Към момента детенцето е в реанимация, съобщи БНР. То е с тежка черепно-мозъчна травма и е на командно дишане. Детето е и с счупен крак.   Причините за падането на детето все още се изясняват.", "date": "2017.07.17", "title": "Лекари се борят за живота на детето, паднало от жилищен блок във Варна"}
{"url": "https://news.bg/int-politics/petima-zaginali-i-shestima-raneni-pri-atentat-v-sinay.html", "text": "Най-малко петима души са загинали, а шестима души са били ранени при пореден атентат в размирния Синайски полуостров в Египет, предаде \"Ройтерс\". Кървавият акт на насилие е бил извършен в Ариш, столица на провинция Северен Синай.Жертвите са полицаи. Атаката е била извършена с кола-бомба. Взривовете са били два. Новината е била потвърдена от вътрешното министерство. Все още никой не е поел отговорност за атаката, но подозренията падат върху групировката \"Ислямска държава\".Тя често стои зад подобни атентати в Синай. Египет се бори с бунт на ислямисти, начело на който е ДАЕШв скалистия и слабо населен Северен Синай, където стотици войници и полицаи бяха убити от 2013 г. насам, когато военните свалиха от власт ислямисткия президент Мохамед Мурси след масови протести.", "date": "2017.07.17", "title": "Петима загинали и шестима ранени при атентат в Синай "}
{"url": "https://news.bg/regions/zatvaryat-vremenno-tunel-trayanovi-vrata-na-am-trakiya-v-posoka-sofiya.html", "text": "От 10 до 17 часа утре, 18 юли, движението в тунел \"Траянови врата\" на АМ \"Тракия\" ще се осъществява двупосочно в тръбата в посока София.В тръбата за Пловдив преминаването ще бъде ограничено поради авариен ремонт на осветлението в тунела, съобщава Агенция \"Пътна инфраструктура\".АПИ призовава водачите, пътуващи по АМ \"Тракия\", да шофират със съобразена скорост и повишено внимание в района на ремонтните дейност.", "date": "2017.07.17", "title": "Затварят временно тунел \"Траянови врата\" на АМ \"Тракия\" в посока София"}
{"url": "https://news.bg/regions/kamion-vozesht-26-tona-olio-se-zapali-v-dvizhenie.html", "text": "Камион, превозващ 26 тона олио, се е запалил в движение, съобщи БНТ. Инцидентът е станал на пътя Шумен - София, в близост до село Черенча.Установено е, че автомобилът е собственост на фирма от Пазарджик. След като превозното средство се е запалило, шофьорът и собственикът на фирмата се опитали да изгасят пламъците, но не успели. Наложило се двамата да откачат каросерията на камиона, за да не изгори и самото превозно средство.На място са пристигнали два екипа на пожарната, които са загасили огъна. Въпреки това цялата каросерия на камиона е унищожена от пожара.Инцидентът временно затрудни движението в района.", "date": "2017.07.17", "title": "Камион, возещ 26 тона олио, се запали в движение"}
{"url": "https://news.bg/int-politics/turtsiya-udalzhi-s-3-mesetsa-izvanrednoto-polozhenie.html", "text": "Турският парламент удължи с 3 месеца извънредното положение, наложено в страната след опита за преврат преди година и удължавано няколко пъти, предаде Анадолската агенция. Мярката влиза в сила на 19 юли. Припомняме, че миналата седмица страната отбелязва първата годишнина от неуспешния опит за преврат.Пучът коства живота на 250 души, изправи пред съда 50 000 други, а още 150 000 бяха уволнени. Чистка бе проведена на много нива в държавата и продължава и до днес. Анкара обяви, че зад него стои духовникът в изгнание Фетуллах Гюлен, а неговата организация ФЕТО има клонове навсякъде по света, включително и у нас. Самият Гюлен отрече всякаква връзка със събитията и обвини властите в лов на вещици. ", "date": "2017.07.17", "title": "Турция удължи с 3 месеца извънредното положение "}
{"url": "https://news.bg/politics/zadalbochavame-satrudnichestvoto-v-energetikata-s-ungariya.html", "text": "Задълбочено сътрудничество в енергетика и икономиката и двустранните отношения обсъдиха вицепремиерът Екатерина Захариева и министърът на външните работи и търговията на Унгария Петер Сиярто.Двамата разговаряха в Брюксел за взаимодействието си по отношение на Западните Балкани по време на Българското председателство на Съвета на ЕС през първата половина на 2018 година и на унгарското председателство на Вишеградската група от 1 юли 2017 година за 12 месеца, съобщиха от МС.Министър Сиярто изтъкна отличните отношения в полето на бизнеса между Будапеща и София. Унгария е сред важните икономически партньори на България и е в топ 10 на чуждестранните инвеститори с 1114,5 млн. евро преки инвестиции за периода 2002-2017 г., като стокообменът за 2016 година е 1 388,0 млн. евро.По официални данни българската общност в Унгария наброява 6000 души и е едно от 13-те официално признати малцинства в страната.Захариева и Сиярто са категорични, че трябва да се ускори работата по регионалните енергийни проекти, коeто да позволи диверсификация не само по маршрутите, но и по източниците на доставка. ЕК подкрепи българската инициатива за газовия хъб \"Балкан\", който да допринесе за изграждане на конкурентен и либерализиран газов пазар. Вицепремиерът Захариева направи преглед на плановете за изграждане на интерконекторни връзки и терминали за втечнен газ в региона.\"Единственият път пред региона е държавите да получат европейска перспектива\", изтъкна Захариева по повод Западните Балкани. Европейският път на Балканите е приоритет и на унгарското председателство на Вишеградската група, и на Българското председателство на Съвета на ЕС.Миграцията е проблем за целия съюз и изисква общоевропейски решения, за които България настоява още от 2013 г., изтъкна министър Захариева. ", "date": "2017.07.17", "title": "Задълбочаваме сътрудничеството в енергетиката с Унгария"}
{"url": "https://news.bg/world/zhena-kamikadze-izbi-osem-dushi-v-nigeriya.html", "text": "Жена камикадзе е избила осем души и е ранила 18 в джамия в североизточната част на Нигерия, като това е район, който редовно е атакуван от ислямските терористи \"Боко Харам\", съобщиха от местната полиция, цитирани от \"Ройтерс\".Жената детонирала бомбата си, докато се е опитвала да влезе в джамията в центъра на град Майдугури, който е столица на щата Борно, малко преди началото на сутрешните молитви.Никой не е поел отговорност за кървавата баня, но използването на жени камикадзета е тактика, използвана от \"Боко Харам\", която контролираше територия с размерите на Белгия, преди да бъде прогонена в началото на 2015 г. от нигерийската армия и войски от съседните страни.Самоубийствените атентати и нападенията продължиха след офанзивата на военните в Североизточна Нигерия, както и в Камерун и Нигер. Най-малко 12 души бяха убити и над 40 ранени, след като атентатори самоубийци атакуваха град в северната част на Камерун в четвъртък.Най-малко 62 души са били убити при атаки в Майдугури и околностите му от началото на юни насам. 17 души са били убити в града през миналата седмица.\"Боко Харам\" изби повече от 20 хил. души и около 2,7 млн. души бяха прогонени от домовете си от 2009 г. насам в резултат на опита на терористите да създадат ислямска държава.", "date": "2017.07.17", "title": "Жена камикадзе изби осем души в Нигерия"}
{"url": "https://news.bg/disasters/nay-malko-34-izcheznali-sled-potavaneto-na-voenen-korab-kray-kamerun.html", "text": "Министърът на отбраната на Камерун обяви, че най-малко 34 души са били обявени за изчезнали, след като военен кораб е потънал край атлантическото крайбрежие на страната, съобщава \"Асошиейтед прес\".Джоузеф Бети Асомо заяви, че военни са били изпратени да разследват инцидента. Хеликоптери са спасили трима войници и ще продължат издирването.По думите на военния министър, 37 души са били на борда но кораба, който е бил на рутинна мисия на полуостров Бакаси, когато е потънал в неделя.Богатият на петрол полуостров Бакаси беше предаден на Камерун от Нигерия след решение на Международния съд. Нигерийски сили окупираха района през 1980-те години, което доведе до сблъсъци с камерунските военни.", "date": "2017.07.17", "title": "Най-малко 34 изчезнали след потъването на военен кораб край Камерун"}
{"url": "https://news.bg/health/skoro-shte-hodim-pri-lichniya-si-lekar-s-dannite-ot-nashiya-genom.html", "text": "Скоро ще ходим при личния си лекар с информацията от нашия геном. Създали сме над 1000 човешки сърца за научни изследвания. Това каза за News.bg проф. Николай Желев, възпитаник на Софийския университет, който от 30 години живее и работи в Шотландия.Проф. Желев е ръководител на Центъра по медицински биотехнологии в град Дънди, Шотландия. В София е по повод Световния конгрес по биооткрития (World BioDiscovery Congress 2017) в Софийския университет \"Св. Климент Охридски\", който тази година се провежда под мотото \"От научните изследвания към практиката\".Развитието в областта на стволовите клетки е един от фокусите на провежданите научни изследвания. Проф. Желев изтъкна като важен момент възможността учените да препрограмират човешките клетки. \"Всяка единствена клетка, независимо от това, че изпълнява различни функции в ядрото си, на харддиска си - има една и съща програма\", обясни проф. Желев.Според него това дава възможност учените да препрограмират клетки и да превърнат кожна клетка в кардио-клетка. \"На базата на тези изследвания на стволовите клетки е възможно да регенерираме повредени човешки клетки и даже да създаваме нови човешки сърца. Това е едно от изследванията, които ние правим в Шотландия, заедно с български колеги.Създали сме над 1000 сърца за научни изследвания в началото. В бъдеще те могат да се използват и за трансплантиране на органи. Това беше немислимо преди години - от една кожна клетка аз да направя сърце, което да бъде използвано за трансплантация. Това е най-добрият случай, защото избягваме всички проблеми с отхвърляне на органа\", коментира проф. Желев.Така нещата, които доскоро са били част от научната фантазия днес са възможни. Друг пример за биооткритие допринесло за подобряване на човешкия живот е първото лекарство срещу определен вид рак.Медикаментът е разработено въз основата на познанието на молекулните механизми, по които действа болестта. \"Не можем да лекуваме, не можем дори да диагностицираме болести, без да познаваме механизмът на болестта на молекулно ниво\", каза още проф. Желев.Той даде пример с лекарство, което лекува само специфичен вид рак и то в определени видове хора. \"Ние всички сме различни и едно и също лекарство може да има някой път противоположен ефект в два различни индивида. Голямо приложение за индивидуалната медицина намира секвенирането на човешкия геном. Това, което бе невъзможно преди пет години стана възможно. Тогава беше с цената на няколко милиарда долара на един геном, сега се извършва за 1000 долара и за половин ден. Това дава възможност да се персонализира медицината\", каза още проф. Желев.\"Ние можем вече като дизайнери да определим точно каква е болестта на този индивид, как той ще се отнесе към определено лекарство, за се получи максимален ефект\", каза още ръководителят на Центъра.Така информацията от генома помага да се предскаже доста точно, какво е предразположението на конкретния човек към дадено заболяване, какви лекарства трябва да бъдат използвани и кои от тях ще имат по-добър ефект. \"Скоро ние ще ходим при личния си лекар с генома. Ще казваме - това съм аз, това е моят геном, предпишете ми лекарство, което е добро за мен, а не за болестта, която имам\", коментира още ученият.Световният конгрес по биооткрития събра учени от Корея, Сингапур, Китай, Турция, България, Германия, Италия, Великобритания, Тринидад и Тобаго. Целта е те да обменят опит за различните етапи от направата на научното откритие до внедряването му като приложение в живота на хората.\"Много често ученият не знае колко лесно наистина е да претвори в продукт своето откритие, а няма по-голямо удовлетворение от това да видиш, че твоята научна работа помага на хората, прави техния живот по-добър и в някои случаи спасява човешки животи\", каза още проф. Желев.", "date": "2017.07.17", "title": "Скоро ще ходим при личния си лекар с данните от нашия геном"}
{"url": "https://news.bg/crime/zadarzhaha-dvama-za-otkradnatite-radiatori-v-haskovo.html", "text": "Полицаите в Хасково са задържали двама души за кражбата на 400 радиатора от училища и детски градини в областния град.Припомняме, на 14 юли, петък, стана ясно, че 400 чугунени отоплителни тела са изчезнали от общински склад в Хасково. Радиаторите били от училища и детски градини в града, в които към момента се извършвало основен ремонт. Радиаторите са били демонтирали и оставени оставени на съхранение в общински склад.Общото тегло на телата възлиза на около 40 тона. Още в петък властите предполагаха, че най-вероятно в кражбата е замесен вътрешен човек.Задържаните са 57-годишна жена и 55-годишен мъж, съобщи БНР. И двамата са служителите във фирмата, която е отговаряла за съхранението на радиаторите.Разследващите полицаи са открили част от отоплителните тела на площадка за изкупуване на черни и цветни метали.", "date": "2017.07.17", "title": "Задържаха двама за откраднатите радиатори в Хасково"}
{"url": "https://news.bg/politics/na-proshtavane-holandskiyat-poslanik-razkritikuva-sadebnata-ni-reforma.html", "text": "Остри критики за българската съдебна система отправи холандският посланик Томас ван Орсхот при заминаването си от страната ни. В Гербовата зала на \"Дондуков\" 2 държавният глава Румен Радев удостои с орден \"Стара планина\" първа степен извънредния и пълномощен посланик на Кралство Нидерландия в София Томас ван Орсхот.Това е признание за огромните заслуги на господин Орсхот, подчерта президентът. Румен Радев изтъкна систематичните усилия на дипломата, както и неговият професионализъм за възходящото развитие на двустранните отношения.В неговия мандат отношенията между България и Нидерландия се развиваха в дух на приятелство. С вас имахме обща мисия - ЕС да е по-мирен, подчерта президентът.Радев благодари за експертната помощ на Нидерландия. Когато цифрите говорят, ние мълчим,посочи президентът. През 2015 инвестициите от Нидерландия са над 700 млн. евро. Все повече българчета предпочитат да учат в Холандия.Вярвам, че България спечели още един приятел, каза президентът. Дипломатът на свой ред благодари за указаната чест. Орсхот също изтъкна общите ценности между двете държави, както и общите предизвикателства. С общи усилия като съюзници успяваме да се справяме с тях, каза посланикът.През тези години България се доказа като надежден партньор, доволен е той. Ние сме критични към съдебната реформа, каза Орсхот. Според него народът ни заслужава справедливо правораздаване. Справедливата съдебна система е гарант за развитието на икономиката, допълни дипломатът.", "date": "2017.07.17", "title": "На прощаване холандският посланик разкритикува съдебната ни реформа"}
{"url": "https://news.bg/regions/otkriha-tyaloto-na-momicheto-koeto-se-udavi-v-slanchev-bryag.html", "text": "Откриха тялото на детето, което се удави на 12 юли в Слънчев бряг. 11-годишното момиченце е откарано за аутопсия в Университетската болница в Бургас. По случая е образувано досъдебно производство, съобщава БНР.Припомняме, на 12 юли, сряда,61-годишна гражданка на Чехия се удави в Слънчев бряг. Заедно с нея в морето беше влязло и 11-годишно момиченце, чието тяло не беше намерено.Предполага се, че двете деца заедно с 61-годишната чехкиня влезли в морето, но 11-годишното момиченце започнало да се дави. Жената се опитала да помогне и викайки за помощ, привлякла вниманието на случаен човек. Той се отзовал, но успял да извади от водата единствено възрастната жена.Председателят на БЧК - Варна Илия Радев коментира инцидента. Според него трябва да се удължи работното време на спасителите по плажовете. По думите му концесионерите трябва да преглътнат тази нужда, да плащат малко повече на спасителите, за да има охрана на плажовете и след 17 часа. \"Най-доброто би било, ако концесиите отпаднат и ако управлението на плажовете се върне обратно към общините\", посочи Радев.Председателят на БЧК-Варна коментира и че в България се подготвят достатъчно спасители, но повече от тях заминават за чужбина, търсейки по-добро възнаграждение. Само във Варна около 100 души годишно получават правоспособност за спасител.От днес до следващия понеделник, 21 юли, във Варна ще се проведе Седмица на водното спасяване. Форумът предвижда кръгли маси, демонстрации, турнири и учения по водно спасяване.", "date": "2017.07.17", "title": "Откриха тялото на момичето, което се удави в Слънчев бряг"}
{"url": "https://news.bg/crime/57-godishen-na-sad-za-kontrabanda-na-16-kg-heroin.html", "text": "Прокуратурата в Ямбол даде на съд 57-годишния Камен. К от Кюстендил за подбуда и съучастие в пренасянето на над 15 кг хероин от Турция в България.Контрабандата е в особено големи размери и случаят е особено тежък, информират от съда. Рекордно голямото количество наркотик - 15 794,95 гр - възлиза на близо милион и половина лева.Обвинението на Камен е за това, че е склонил 45-годишния Явор да прекара през границата голямото количество дрога. Престъплението било извършено през ноември 2015 г.Камен се свързал няколко месеца по-рано с Явор, който имал финансови проблеми, защото не можел да си намери постоянна работа. Камен преписал кола на името на Явор и двамата се разбрали, че ще направят контрабандната схема.Когато отишли в Турция, те скрили хероина в тайници в колата, приличащи на фабрично поставени бутилки за метан.На граничния пункт в Лесово, обл. Ямбол, при опит за влизане обратно в България, колата била претърсена от митничари.Митническите служители открили стоката и веднага задействали досъдебно производство.За това тежко умишлено престъпление, извършено от Камен, предвиденото наказание е затвор в срок от 15г.-20г. и \"глоба\" от 200 000лв. до 300 000лв. и отнемане на предмета на контрабандата в полза на държавата.Припомняме, че Явор беше осъден на осем години и половина затвор. Той се призна за виновен и подписа споразумение с Прокуратурата, според което наказанието трябва да бъде изтърпяно при първоначален \"строг\" режим, а Явор ще трябва да заплати и \"глоба\" в размер на 100 000 лв.", "date": "2017.07.17", "title": "57-годишен на съд за контрабанда на 16 кг хероин"}
{"url": "https://news.bg/regions/2-godishno-dete-padna-ot-blok-vav-varna.html", "text": "Детенце на година и 7 месеца е паднало от жилищен блок във Варна. Инцидентът е станал на улица \"Цариброд\", съобщи БНР. Сингалът за инцидента е бил подаден от граждани.Детето е паднало от третия етаж на сградата. След удара детето е било в съзнание. То е транспортирано в болнично заведение с майка си. Към момента се изясняват обстоятелствата около инцидента,", "date": "2017.07.17", "title": "2-годишно дете падна от блок във Варна"}
{"url": "https://news.bg/int-politics/glavataryat-na-islyamska-darzhava-e-zhiv-ubedeni-irakskite-kyurdi.html", "text": "Шефът на службата за борба с тероризма на Иракски Кюрдистан обяви, че 99 процента е сигурен, че главатарят на терористичната групировка ДАЕШ (\"Ислямска държава\") е жив и се намира южно от сирийския град Ракка, след като от седмици се смяташе, че е бил ликвидиран, съобщава \"Ройтерс\".\"Багдади определено е жив. Той не е мъртъв. Ние разполагаме с информация, че е жив. Ние смятаме, че на 99 процента той е жив\", изтъкна Лахур Талабани в интервю за агенцията.\"Не забравяйте, че неговите корени са от времето на \"Ал Кайда\" в Ирак. Той се криеше от службите за сигурност. Той знае какво прави\", допълни той.Иракските сили за сигурност сложиха край на 3-годишното управление на ДАЕШ в иракския град Мосул, като терористите са подложени на нарастващ натиск в сирийския град Ракка.Талабани предупреди обаче, че ДАЕШ е променила тактиката си въпреки претърпените тежки поражения и ще отнеме три или четири години, за да бъде групировката напълно ликвидирана.След поражението ДАЕШ ще води бунтовническа дейност и ще прилича на \"Ал Кайда\" на \"стероиди\", предупреди още Талабани.Бъдещите главатари на ДАЕШ се очакваше да бъдат служители на специалните служби по времето на бившия иракски диктатор Саддам Хюсеин, хората, за които се смята, че са измислили стратегията на групировката.", "date": "2017.07.17", "title": "Главатарят на \"Ислямска държава\" е жив, убедени иракските кюрди"}
{"url": "https://news.bg/politics/borisov-pozdravyava-tudose-za-posta-po-telefona.html", "text": "Премиерът на България Бойко Борисов проведе телефонен разговор с румънския си колега Михай Тудосе, за да го поздрави за избирането му на поста.В разговора на политиците и двамата се съгласиха да продължат активно да работят за реализацията на проекти от взаимен интерес. Акцент на разговора беше и въпросът с ГКПП Кайнарджа - Липница, който е инфраструктурно изграден, но не е в експлоатация .Румънският министър председател Михай Тудосе се ангажирал да поеме мерки за решаване на проблема.Сътрудничество между България и Румъния по Дунавската и Черноморската стратегии, също бяха обсъдени в разговора. Двете стратегии са и сред акцентите на председателството на България на Съвета на ЕС.Борисов и Тудосе се разбраха да проведе съвместно правителствено заседание между България и Румъния през септември. Премиерът на България запозна Михай Тудосе и с резултатите от Берлинския процес в ", "date": "2017.07.17", "title": "Борисов поздравява Тудосе за поста по телефона"}
{"url": "https://news.bg/crime/deveti-den-tarsyat-kristiyan-koyto-blasna-turistite-v-trigrad.html", "text": "Девети пореден ден продължава търсенето на 16- годишния Кристиян, блъснал туристи край Триград и избяга, съобщават от БТВ.Издирването на момчето беше затруднено от неблагоприятните метереологични условия в последното денонощие.Заради валежите и мъглата на 16 юли доброволците не влязоха в гората, за да търсят Кристиян.Надеждите на хората, които го търсят, намаляват с всеки изминал ден. Според хората в Триград, колкото и добре да познава района, за 16-годишното момче е мно трудно да оцелее осем дни в гората. Съмнение, че Кристян може да издържи в гората при лошите условия прояви кметът на Триград Цветан Славков. Той отбеляза, че вчера близо 20 часа е валял дъжд, а спада в температурите през нощта е стигнал до 7-8 градуса и било \"немислимо\" млад човек с къси дрехи да издържи.Припомняме, че , след което избяга. Стана ясно, че ученикът е шофирал без книжка.16-годипното момче беше издирвано с листовки и термокамери.Младежът беше обявен за общодържавно издирване. Включилите се в издирването му се притесняват за състоянието му, тъй като той е без храна и леко облечен за планина.", "date": "2017.07.17", "title": "Девети ден търсят Кристиян, който блъсна туристите в Триград"}
{"url": "https://news.bg/society/poveche-ot-polovinata-provereni-spineri-sa-neizryadni.html", "text": "Приблизително 60% от проверените от Държавната агенция за метрологичен и технически надзор спинери не отговарят на изискванията за безопасност.За неизрядните антистрес продуктите са съставени 66 акта на стойност над 50 хил. лв.След проверките стана ясно, че предлаганите на нашия пазар спинери не съдържат олово и живак над границите, за разлика от продаваните в други страни спинери.Нарушенията, които са регистрирали от ДАМТН са: липса на маркировка за съответствие; липса посочено наименование и адрес на отговорния икономически оператор, който ги е пуснал на пазара; липса на идентификация на продукта (марка, модел, артикулен номер, партида).При падане пластмасовите спинери могат да се счупят на малки парчета, което е опасно, тъй като тези антистрес играчки се ползват предимно от децаСлед резултатите от изследванията е установено, че тези спинери, носят сериозен риск при употребата и те ще бъдат обявени в Европейската система за бързо предупреждение за опасни нехранителни продукти - RAPEX. Припомняме, че извунредната проверка стартира в края на месец юни. Проверени бяха 154 търговски обекта и 219 вида спинери.", "date": "2017.07.17", "title": "Повече от половината проверени спинери са неизрядни"}
{"url": "https://news.bg/finance/ot-smetnata-palata-ne-zaveriha-otcheta-na-sofiyskiya-universitet.html", "text": "Инспекторите на Сметната палата отказаха да заверят финансовия отчет на Софийския университет \"Св. Климент Охридски\" за 2016 г., съобщиха от Сметната палата.Според одиторите, годишният финансов отчет не дава вярна и честна представа за финансово състояние и имущество на Софийския университет към 31 декември 2016 г. От Сметната палата са дали срок от 6 месеца за изпълнение на неизпълнените препоръки, частично изпълнените и препоръките в процес на изпълнение, след което отново ще има проверка.От 2012 г. насам Сметната палата установява повтарящи се съществени отклонения от приложимата обща рамка за финансово отчитане при одитите на годишните финансови отчети на Софийския университет, гласи информацията на палатата.Отчетите на Софийския университет през последните 5 години са заверявани два пъти с отказ за заверка - за 2014 и 2016 г. И три пъти заверка с резерви - за 2012, 2013 и 2015 г.Основна причина за допуснатите отклонения е липсата на адекватни контролни процедури, които да предотвратяват и разкриват извършването на финансови и счетоводни нарушения, смятат одиторите.В Софийския университет \"Св. Климент Охридски\" не е осигурена идентичност на информацията между данните в макета на обобщената оборотна ведомост, обобщените данни от оборотните ведомости на структурните звена към университета и счетоводните бази данни. Сметната палата няма увереност кои са достоверните данни и какви са реалните им стойности.Има риск част от активите като компютри, машини, съоръжения, стопански инвентар и др. да не се водят на отчет, мотивират отказа си за заверка одиторите. Например, по сметката \"Компютри и хардуерно оборудване\" в баланса на университета са отразени 9 235 594 лв. Сборът от оборотните ведомости на звената по същата сметка е 9 029 279 лв., а при инвентаризацията са установени 4 557 206 лева.По сметка \"Други машини, съоръжения, оборудване\" в баланса са отразени 28 400 442 лв., сборът от оборотните ведемости на звената по сметката е 25 449 447 лв., а при инвентаризацията са установени 17 866 889 лева. За установените несъответствия не са предоставени документи, както и не са документирани липси и излишъци при извършването на годишната инвентаризация.От Сметната палата информират, че в отчета на университета не е спазен редът за отчитане на операциите в системата на електронни бюджетни разплащания - СЕБРА. По този начин могат да се отлагат плащания на приоритетни разходи за сметка на други.Системата СЕБРА функционира над 15 г. в публичния сектор и позволява Министерството на финансите да контролира предварително разплащанията. Въпреки изискванията, тя все още \"не функционира\" за Софийския университет.В одитния доклад има и установени нарушения на разпоредбите на Закона за ограничаването на плащанията в брой. През 2016 г. продължава практиката за плащане в брой, а не по банков път, отчитат финансовите инспектори.Сред другите нарушения са възстановяване на гаранции за изпълнение и участие в процедури по обществени поръчки, чрез внасяне по банковата сметка на контрагента, изплащат многократно служебни аванси на стойност над 10 000 лева.От палатата отчитат, че са внесени суми по банковите сметки на доставчици за задължения, на стойност над 10 000 лв. В брой е платен и недвижим имот - вилна еднофамилна сграда в гр. Черноморец, на стойност 58 725 лв., което е грубо нарушение на Закона.\"В Университетското издателство с печатница в края на всеки месец касовата наличност е предоставяна на материално-отговорното лице като служебен аванс без документална обоснованост. В първия ден на следващия месец сумата е възстановявана в касата. По този начин е избягвано задължителното й внасяне по банковата сметка\", пишат в одитния доклад.От университета не са отчели отделни стопански области, и за това получените средства по проекти и програми, финансирани от ЕС, са осчетоводени в отчетна група \"Бюджет\".От валутната сметка на Научноизследователския сектор (НИС) в БНБ са дадени заемообразно 4 млн. Лева на Софийския университет за покриване на временен недостиг за изплащане на заплати, както и за други текущи разходи. Парите по сметката са от авансови преводи по международни програми и проекти, финансирани със средства от Европейския съюз. Там са и приходите по договори с чуждестранни фирми, които се изпълняват от НИС.Към края на 2016 г. на НИС не са възстановени 3 143 185 лв., въпреки необходимостта от средства за изпълнението на проектите на института. Пренасочването на парите за проекти за други цели пречи на плащането на разходи по международни проекти и създава предпоставки за налагане на финансови корекции и наказателни лихви, отчитат одиторите.От Сметната палата отчитат, че от 37-те препоръки, издадени на СУ за отчетния период 2013-2015 година са изпълнени само 22. Останалите 15 са отчетени като неизпълнени, като частично изпълнени или в процес на изпълнение.Сред нарушенията са - не са изгонени наематели, чиито договори са изтекли, а те продължават да ползват имотите без да плащат наем и консумативи. Не са предприети действия за събиране на дължимите суми от тях.В \"Правилника за устройството и дейността на Студентския съвет\" на университета не е определен ред за окомплектоване и съхраняване на проектите, финансирани от Студентския съвет, е друго нарушение.Инспекторите отчитат, че не е прекратена практиката за неоснователно сключване на споразумения за ползване на имоти - държавна собственост до провеждането на нови търгове по реда на Закона за държавната собственост и Правилника за прилагането му.За установените нарушения и отказа за заверка на Годишния финансов отчет на Софийския университет \"Св. Климент Охридски\" за 2016 г. са уведомени Народното събрание, Министерството на финансите, Министерството на образованието и науката и Националната агенция за приходите.", "date": "2017.07.17", "title": "От Сметната палата не завериха отчета на Софийския университет"}
{"url": "https://news.bg/politics/voenni-ot-4-darzhavi-se-vklyuchiha-v-uchenieto-eagle-sentinel-17.html", "text": "Военни от САЩ, Грузия, Гърция и България започнаха четиридневно многонационалното учение \"Eagle sentinel 17\", съобщиха от Министерството на отбраната.Тактическото учение с бойни стрелби \"Eagle sentinel 17\" се провежда на учебен полигон \"Ново село\". В него участват над 800 военнослужещи от България, САЩ, Грузия и Гърция.Целта на бойните тренировки е изграждането и усъвършенстването на способности при провеждането на съвместни операции. Отработва се подобряване на оперативната съвместимост между въоръжените сили от страните-участнички, както и тактически бойни действия при провеждане на съвместни операции в многонационална среда.От българска страна в учението участват: танков взвод от Центъра за подготовка на танкови специалисти - Сливен с танкове Т-72, 3-та самоходна артилерийска батарея от състава на 20-ти самоходен артилерийски дивизион в Ямбол със 122-мм самоходни артилерийски установки 2С-1 и самолети Су-25 от Базата за предно разполагане \"Безмер\".От състава на Сухопътните сили на САЩ в Европа ще участват пехотен батальон, поддържащо подразделение, артилерийски взвод и авиационни формирования, въоръжени с бойни машини на пехотата М2А3 \"Брадли\", 155-мм самоходни гаубици, хеликоптери АН-64 \"Апачи\" и спомагателна колесна техника.Гърция ще провежда тренировъчни действия с една пехотна рота с танкове \"Леопард-2\", системи за ПВО ASRAD и хеликоптери AH-64 \"Апачи\" и СН-47 \"Чинук\".Грузия ще се включи в съвместните тренировки с една пехотна рота с щатно въоръжение и екипировка.", "date": "2017.07.17", "title": "Военни от 4 държави се включиха в учението Eagle sentinel 17"}
{"url": "https://news.bg/economics/s-37-2-poveche-patnitsi-sa-preminali-prez-letishte-sofiya-prez-yuni.html", "text": "През юни, за пореден месец, има увеличен пътникопоток на аерогара София, съобщиха от Летище София.Обслужени са над 570 хил. пътници, което е ръст от 37,2% спрямо същия период на миналата година. През Терминал 2 е преминал 65% от пътникопотока, а през Терминал 1 останалите 35%.С 36% са се увеличили пътниците по редовни международни линии. По вътрешните линии са се увеличили с 85%. Броят на чартърните полети е 25%. Това се дължи на големия брой летуващи по турските, гръцките и хърватски курорти.Общо 5 101 самолети са били обслужени на летище София през юни 2017 г. Това е с 13% повече от предходната година. Увеличението при броя на вътрешните полети е с 32%, а при международните - с 16%.През юни 2017 г. на летище София са обработени общо 1870 т товарни и пощенски пратки, което е със 7% повече от изминалата година.", "date": "2017.07.17", "title": "С 37,2% повече пътници са преминали през летище София през юни "}
{"url": "https://news.bg/int-politics/velikobritaniya-i-es-zapochnaha-pregovorite-po-brekzit.html", "text": "Европейският съюз и Великобритания започнаха първия кръг от преговорите за излизане на Обединеното кралство от Общността (Брекзит), съобщават световните информационни агенции.Преговорите трябва да приключат на 30 март 2019 г. - със споразумение или без споразумение. През следващите три дни ще се обсъждат едни от най-спорните въпроси между Лондон и Брюксел. Преговарящите обещаха да работят за напредък.Ръководителите на преговорните екипи започнаха да обсъждат позициите си по въпроса за статута на гражданите на ЕС във Великобритания и съответно на британските граждани в ЕС, финансовите задължения на Лондон към бюджета на ЕС и политическия диалог за решаване на ситуацията със Северна Ирландия след излизането от ЕС.\"За нас е от изключителна важност да отбележим добър напредък. Ще определим различията си, за да се справим с тях, както и общите си позиции, за да ги подсилим. Време е да се хванем за работа и да постигнем успешни преговори\", коментира британският министър по Брекзит Дейвид Дейвис.От своя страна ръководителят на преговарящия екип на ЕС Мишел Барние посочи, че трябва да бъдат разгледани и сравнени позициите на двете страни, за да се постигне напредък, като сега щяло да се навлезе в дълбочина по различните теми.Преговарящите обещаха да обявят резултатите от първия кръг от преговорите в четвъртък.", "date": "2017.07.17", "title": "Великобритания и ЕС започнаха преговорите по Брекзит"}
{"url": "https://news.bg/regions/softuer-trupa-kilometri-opashki-na-gkpp-kapitan-andreevo.html", "text": "Интензивен остава трафикът на граничните пунктове \"Калотина\" и \"Капитан Андреево\".Поради проблеми с информационната система на съпределния на \"Капитан Андреево\" пункт - граничен пункт Капъкуле, движението остава затруднено.Припомняме, още от днес сутринта от \"Гранична полиция\" съобщиха за интензивен трафик по българо-турската граница. Към 6 часа на ГКПП \"Капитан Андреево\" се беше образувала 5-километрова колона от товарни автомобили, чакащи да преминат входа на пункта.Към 11 часа на пункта на изход от страната има изчакващи около 6 км леки автомобили и 4 км товарни автомобили.Изключително интензивно остава движението и на входа на ГКПП \"Калотина\". Опашката е предимно от турски граждани, работещи в ЕС, които пътуват към югоизточната ни съседка. Граничният контрол на влизащи леки автомобили на вход се извършва на 10 трасета.ГД \"Гранична полиция\" препоръчва на гражданите, пътуващи към Турция, да използват и граничните пунктове \"Лесово\" и \"Малко Търново\".", "date": "2017.07.17", "title": "Софтуер трупа километри опашки на ГКПП \"Капитан Андреево\""}
{"url": "https://news.bg/society/izlozhba-za-levski-otkriha-v-stolichnata-gradinka-kristal.html", "text": "Изложба по повод 180-та годишнина от рождението на Васил Левски бе открита от кмета на София Йорданка Фандъкова. В градинката при \"Кристал\" до 25-ти юли могат да бъдат видени 28 фотокопия на едни от най-добрите картини с образа на Левски.Проектът се реализира съвместно от Столична община и Национална художествена галерия. При откриването на изложбата кметът Фандъкова отбеляза, че столичани и гостите на града могат да видят картини на Дечко Узунов, Иван Табаков, Никола Кожухаров, Борис Ангелушев.Сред картините, познати от учебниците по история е и \"Залавянето на Левски в Къкринското ханче\" на Никола Кожухаров. Сред фотокопията е и портретът на Левски от съвременния художник Росен Райчев.Фандъкова заяви, че образът на Апостола е провокирал не един български художник да покаже своето отношение към епохата, към личността на Васил Левски. \"До неговата личност те достигат чрез спомените на неговите съвременници и малкото автентични фотографии, които са останали от онова време\", посочи Фандъкова.Кураторът на изложбата Жанет Митева разказа, че първият художник, който рисува Левски е Георги Данчов - Зографина, който е и приятел на Левски и негов съратник.Портретите на Георги Данчов - Зографина се съхраняват в Пловдивската художествена галерия, се считат за най-близки и най-достоверни до истинския образ на Левски.Думи на проф. Николай Генчев съпътстват представянето на изложбата. \"Със своята политическа идеология, със своите качества на гражданин на новия свят, със своята гениалност на организатор и политик Левски изпреварва българското развитие с цели десетилетия...И ако беше живял в някоя голяма страна, той щеше да бъде известен на света като един от най-големите мъже на XIX век\".", "date": "2017.07.17", "title": "Изложба за Левски откриха в столичната градинка \"Кристал\""}
{"url": "https://news.bg/news-voice/buzludzha-padna-koy-shte-plati-smetkata.html", "text": "Бузлуджа падна! Левицата загуби битката за червения връх. Държавата не даде паметника на столетницата. БСП упорства. А защо ли?Поддръжката на монумента ще струва милиони. Защо червената партия иска да си присвои паметника на връх Хаджи Димитър (между другото така е актуалното име на върха, но все още се ползва старото, дадено от БКП - Бузлуджа). На този връх през 1868 г. се сражава четата на Хаджи Димитър, а през 1891 г. се провежда Бузлуджанският конгрес.Дали битката за Бузлуджа не е битка на инат? Или надъхване на електората поради идейна немощ? Дали изгладнялата и обезверена пенсионерка ще трепне, че партията ще стопанисва някогашния храм на идеологията? Едва ли. Защо историята ни не служи за урок на политиците, а се употребява грозно, популистки, на който както му е удобно? Паметникът се руши. Факт. Като много други значими монументи - поругани, захабени, захвърлени и от време на време политически употребявани.Не че нещо, но толкова ли е безгрешна днешната власт, че опозицията няма с какво да я атакува, че я хапе за паметника на Бузлуджа? \"Дайте ни го\" - зов на инат. И за какво им е на червените паметника? Как придобиването на собствеността ще помогне на повишаване на доходите на народа, за повечето сигурност, на развитието на икономиката във всичките й сектори? Преди години поне имаше идея паметникът да се превърне в казино и да генерира доходи.Кандидат-инвеститорите потънаха нейде в политическия паметен спор. Може ли (и редно ли е) паметниците, независимо от коя епоха, да се използват за временен пиар ефект и трупане на медийно внимание за известно време. Но всяка драма е до време, както - всяко чудо за три дни. Особено в летните месеци, в които на хората по-скоро им е до море, а не до партийно тропане с краче.Ясно е, че предстои традиционното събиране на социалистите под чинията и явно цялото това напрягане е с цел надъхване на симпатизантите. Но пак - за чия сметка? И кой ще я плати?Защото, ако човек малко се замисли, ще се зачуди от къде толкова пари в червената каса на \"Позитано\" 20 за поддръжката на паметника? Субсидията и харчовете на партията са публични и сметката май няма да излезе.А че и държавата не се грижи за паметниците си е факт. Но пък дано един ден държавата ни по всички социални макроикономически показатели стигне такова ниво, че проблемът й да е един паметник и един връх.", "date": "2017.07.17", "title": "Бузлуджа падна! Кой ще плати сметката?"}
{"url": "https://news.bg/crime/postoyanen-arest-za-mazh-blasnal-85-godishen.html", "text": "Прокуратурата в Пловдив иска постоянен арест за Тодор Неделчев, който уби на пътя 85-годишен мъж в Пловдив.Неделчев е обвинен, че на 13 юли е блъснал 85-годишния мъж. Обвиненият е нарушил правилата за движение и по непредпазливост е убил стареца.Окръжният съд в Пловдив ще разгледа искането за постоянен арест днес, 17 юли, в 14, 30 часа.", "date": "2017.07.17", "title": "Постоянен арест за мъж, блъснал 85-годишен"}
{"url": "https://news.bg/crime/politsaite-proveriha-izostaven-kufar-na-letishte-sofiya.html", "text": "Изоставен куфар на аерогара София изпрати на място полицаи и специалисти. Сигналът е получен малко преди 12 часа на обяд. В 13 часа от МВР съобщиха за News.bg, че в забравения багаж не е имало нищо опасно.На място бяха изпратени екипи на полицията, които проверяват сигнала. Няма спрени или забавени полети.", "date": "2017.07.17", "title": "Полицаите провериха изоставен куфар на летище София "}
{"url": "https://news.bg/int-politics/golyama-podkrepa-za-opozitsiyata-na-referenduma-vav-venetsuela.html", "text": "Повече от 7 милиона избиратели са участвали в организирания от опозицията референдум във Венецуела, съобщава БиБиСи, цитирайки академични лица, наблюдавали вота.Избирателите категорично са се противопоставили на плановете на правителството за ново Учредително събрание с правомощия да отнеме властта на Националното събрание и да пренапише конституцията.Венецуела е поляризирана между поддръжниците на президента Николас Мадуро и опозицията, която иска нови избори.Медицинска сестра е била застреляна, докато е чакала на опашка да гласува в столицата Каракас. Мъже на мотоциклети са открили огън, убивайки 61-годишната Ксиомара Соледад Скот, и са ранили трима други.Опозицията обвини \"паравоенна\" престъпна група за стрелбата.Отделно журналистът Луис Олавариета е бил отвлечен, ограбен и пребит, като според него извършителите са група поддръжници на правителството, но е успял да избяга.Повече от 100 души загинаха при сблъсъци и протести във Венецуела от април насам.Ректорът на Централния университет на Венецуела, Сесилия Гарсия Ароча, посочи, че 6 492 381 души са гласували в страната и още 693 789 в чужбина. Гласуването обаче не е правно обвързващо.Избирателната активност е малко по-ниска от 7,7-те млн. души, които гласуваха за кандидатите на опозицията на парламентарните избори през 2015 г. В страната има 19,5 млн. регистрирани избиратели.Гласувайки с \"да\" или \"не\" на три въпроса, 98% от гласувалите са отхвърлили новото събрание, предложено от президента Мадуро и подкрепиха призива за провеждането на избори преди края на неговия мандат през 2019 г.Те също така са гласували за това въоръжените сили да защитават настоящата конституция.Официалното гласуване за ново Учредително събрание ще бъде проведено на 30 юли, като то ще има правомощия да приеме промени в конституцията и да разпуска държавните инстуции. Ала критиците твърдят, че новото събрание би могло да въведе диктатура.Неофициалният референдум в неделя е бил проведен в импровизирани избирателни секции в театри, спортни зали и площади във Венецуела и в повече от 100 страни по света.Опозицията планира да изгори изборните книжа от неофициалното гласуване, така че онези, които са гласували срещу правителството, да не могат да бъдат идентифицирани и преследвани.Въпреки че гласуването беше само символично, опозицията се надява, че високата избирателната активност ще окаже натиск върху правителството.Ала Мадуро определи референдума като \"безсмислен\". Мадуро твърди, че Учредителното събрание е единственият начин, по който Венецуела ще излезе от икономическата и политическата криза.", "date": "2017.07.17", "title": "Голяма подкрепа за опозицията на референдума във Венецуела"}
{"url": "https://news.bg/finance/vnasyame-nay-mnogo-stoki-ot-shveytsariya.html", "text": "Стокообменът между България и Швейцария се увеличава.Произведените в България и Румъния стоки бележат 10 пъти по-голям внос за последните 10 години. За същия период износът на Швейцария към България и Румъния се е увеличил с 3 пъти.Според анализ, направен от Федералната митническа служба на Швейцария по повод 10-годишнината от присъединяването на България и Румъния към Европейския съюз, за периода от 2000 до 2008 година вносът от ЕС нараства средно с 5 %, от Румъния - с 15 %, а от България вносът се увеличава с 18 %.Общият размер на вноса в Швейцария от страната ни за 2016 година възлиза на 261 млн. швейцарски франка.Износът също бележи рекорден ръст. За изминалата 2016 година износът на Швейцария към, България и Румъния бележи рекордния 1% от целия износ на страната. След 2000 година търговският обмен с България нараства с 14 % годишно, а с Румъния - с 22%.През 2016 година износът на Швейцария за България е на стойност 360 млн. франка, което е рекорд изобщо в стойността на изнесените за България стоки.България и Румъния изнасят към Швейцария предимно текстил, облекла и обувки.Основните продукти, които се изнасят от Швейцария за двете балкански страни са химически и фармацевтични продукти, които правят почти половината от целия износ.", "date": "2017.07.17", "title": "Внасяме най-много стоки от Швейцария"}
{"url": "https://news.bg/crime/politseyskite-upravleniya-veche-priemat-denonoshtno.html", "text": "Полицаите в малките населени места да бъдат на достъпно за гражданите място и да има денонощен прием на гражданите. Това нареди главният секретар на МВР Младен Маринов, съобщиха от МВР. Повод за това разпореждане е смъртта на 18-годишния Александър, който бе нападнат пред дискотека в Бяла и по-късно почина в болница.Главният секретар на МВРнаправи преглед на всички районни управления в малки населени места. Маринов разпореди всички дежурни части да организират дейността си така, че през цялото денонощие да посрещат гражданите лично независимо от часа.Разпореждането засяга основно районните управления, в които към момента достъпът до дежурния служител през нощта е затруднен.", "date": "2017.07.17", "title": "Полицейските управления вече приемат денонощно "}
{"url": "https://news.bg/bulgaria/dazhdovete-si-otivat-slantseto-se-zavrashta.html", "text": "През първия ден от седмицата валежите в страната постепенно започват да спират, но времето остава хладно, със студен североизточен вятър. Максималните температури са между 18 и 23 градуса. На места все още са възможни гръмотевични бури.Във вторник лятото - все още плахо, си връща нови територии. Последни пленници на дъждовете остават югоизточните райони на страната.Температурите постепенно тръгват към обичайните си летни стойности.В средата на седмицата се настъпва по-ведро време, с повече слънце. Затоплянето е осезаемо, но не се очакват горещини.Едва през уикенда ще усетим отново жарките 30-35 градуса.", "date": "2017.07.17", "title": "Дъждовете си отиват, слънцето се завръща"}
{"url": "https://news.bg/int-politics/demokratichniyat-svyat-e-zagrizhen-za-vdovitsata-na-liu-syaobo.html", "text": "Международната общност е загрижена за съдбата на вдовицата на китайския дисидент и нобелов лауреат Лиу Сяобо. Политици и общественици от западните страни отправиха призиви към властите в Пекин да й позволят да напусне страната.За последен път съпругата на покойния Сяобо - Лиу Ся, е видяна на 15 юли, по време на кремацията и погребението на праха на дисидента. Оттогава не е известно какво се случва с нея.Тя не е осъдена на лишаване от свобода, но от 2010 г. е под домашен арест, напомня агенция DPA.\"Призоваваме китайските власти да отменят наложения домашен арест на вдовицата на Лиу Сяобо и да не налагат ограничения за излизането й от страната.\" - заяви министърът на външните работи на Австралия Джули Бишъп.Адвокатът на Лиу Ся не вярва на твърдението на властите, че домашният й арест е отменен. Той споделя, че не може да установи връзка с нея, а местонахождението й е неизвестно.Малко преди смъртта на Лиу Сяобо се появиха информации, че е помилван от властите и се очакваше да бъде освободен от затвора, но това не се случи. Когато състоянието му стана критично, той беше преместен под стража в китайска клиника и му беше отказано лечение в чужбина, въпреки готовността на западни лекари да се грижат за здравето му.За да избегне превръщането на гроба му в място за поклонение, официален Пекин разпореди той да бъде кремиран, а урната с праха му да бъде потопена в морето.", "date": "2017.07.17", "title": "Демократичният свят е загрижен за вдовицата на Лиу Сяобо"}
{"url": "https://news.bg/world/zhertvite-v-siriya-veche-sa-nad-330-000.html", "text": "От началото на гражданската война в Сирия са загинали над 330 хиляди души, от които почти 100 хиляди са цивилни, предадоха информационните агенции.По информация на базираната в Лондон сирийска обсерватория за човешките права, от 2011 г. до средата на юли 2017 г. в Сирия за убити 331 765 души. Цивилните жертви са 99 617, като 18 243 от тях са деца.Загиналите военни от армията на Башар Асад са 116 774. Жертвите сред умерените опозиционни сили са около 57 000. Убити са и около 58 хиляди джихадисти, предимно принадлежащи към ИДИЛ и \"Ал Кайда\". Сред тях има и чужденци.Данните са основани на мрежа от активисти и информатори в Сирия.", "date": "2017.07.17", "title": "Жертвите в Сирия вече са над 330 000"}
{"url": "https://news.bg/int-politics/arestuvaha-brata-na-iranskiya-prezident.html", "text": "Братът на иранския президент Хасан Рохани - Хюсеин Ферейдун, е арестуван по подозрения за финансови престъпления, съобщи агенция \"Ройтерс\".Ферейдун е бил извикан в прокуратурата, за да даде показания, след което е бил арестуван, заяви представител на държавното обвинение. Братът на президента обаче може да излезе на свобода, ако плати гаранция. Не се уточнява каква е сумата.Прокуратурата отказва да съобщи и подробности за обвиненията срещу Ферейдун.Според информация на \"Франс прес\", той е обвинен за получаване на безлихвени кредити и за лобиране при назначаването на двама директори на банки. Единият от тях е обвинен в корупция, а другият е уволнен при мащабно разследване за прекомерно високи заплати в държавни институции.През 2015 г. Хюсеин Ферейдун беше част от иранската делегация при международните преговори по ядрената програма на Техеран.Той е високопоставен дипломат и е сред най-приближените съветници на президента.Според привържениците на държавния глава, обвиненията срещу брат му са опит на консервативните сили да дискредитират Рохани.", "date": "2017.07.17", "title": "Арестуваха брата на иранския президент"}
{"url": "https://news.bg/press/hilyadi-se-pokloniha-pred-apostola-nova-kontseptsiya-za-obshtata-ni-otbrana-v-nato-direktori-na-bolnitsi-na-prokuror.html", "text": "180-годишнината от Апостола е сред акцентите на всекидневниците.\"Стотици граждани се редиха на опашка в централното фоайе на Националната библиотека \"Св. св- Крили и Методий\", за да зърнат джобното тефтерче на Апостола на cвободата вчеpа. Това cтана cамо за 5 чаcа - междy 9 и 14 ч. и пpи cтpогата оxpана на фиpма, пожелала да бди над pеликвата безвъзмездно ден пpеди това. Светинята бе извадена от тpезоpа за 4-и път, откaкто изпада от папкa c докyменти за Ботев пpез миналия веĸ... Oще пpеди меcеци Националната библиотеĸa обяви 16 юли за ден на отвоpените вpати...\" - в. \"24 часа\".\"Гражданите могат да се сдобият и с новото му факсимилно издание (на тефтерчето - б. р.) с разчетен текст, което е публикувано и на сайта на \"Св. св. Кирил и Методий\". В библиотеката могат да се видят още книги за Апостола от фонда й и две експозиции - \"Да бъдем равнопоставени с другите европейски народи зависи от нашите собствени сили\" и \"Посветен на Отечеството. 180 години от рождението на Васил Левски\"...\" - в. \"Дневник\".\"Всеки досег до Васил Левски е още един стимул да бъдем по-обединени, по-толерантни, по-всеотдайни в усилията си България да върви напред. Това се посочва в поздравителен адрес, изпратен от Бойко Борисов по повод Деня на отворените врати в Националната библиотека за 180-годишнината от рождението на Апостола на свободата Васил Левски и представянето на оригиналното му Тефтерче. Васил Левски остава символ на абсолютната безкористност и саможертва в името на свободата и за установяването на чиста и свята Република, пише министър-председателят. Надявам се изложбите и електронното издание на Тефтерчето на Левски да приобщят повече хора към разбирането му, че нашето бъдеще е в нашите ръце, Благодаря, на всички присъстващи в Националната библиотека за засвидетелстваните уважение и почит към делото на Апостола, завършва премиерът.\" - в. \"Стандарт\".\"Рекорден брой участници - над 260 души, се включиха в 23-ото издание на националния поход \"По стъпките на Апостола\", посветен на 180-годишнината от рождението на Васил Левски. Походниците са разделени на 12 групи, които ще се движат по седем лъча с различна трудност на прехода през Стара планина от Плевен до Карлово...\" - в. \"Труд\".\"Параклисът \"Вси български светии\" в Карлово пази кичур от косите на Васил Левски. Реликвата, свещена за всеки българин, се съхранява в стъкленица, поддържана от четири лъвчета, изработени от зелен мрамор. Върволицата от хора, дошли да се поклонят пред нея, никога не свършва. Кичурът беше пренесен от Военноисторическия музей в Карлово след инициатива на къщата-музей. Специално за косата на Апостола през 2000 година бе изграден параклисът \"Вси български светии\". Това обаче не са единствените коси на Апостола, запазени от оня паметен Великден през 1864 година, когато дякон Игнатий хвърля расото, отрязва косите си и се обрича на народното дело. Гина Кунчева прибира косите, а след нейната смърт те остават у дъщеря й Яна. През 1907 година тя ги предава на министъра на просвещението. Яна запазила копие на писмото си, оцеляло и до днес, в което пише \"Сега предавам косата на вас, господин министре. Искам да послужи като спомен на младото поколение за този, който даде живота си за свободата на България, без да я види освободена.\" По-голямата част от косите на Апостола се пазят в столичния храм \"Света София\". Но кичури има и на други места. Вероятно преди Яна да предаде косата на брат си на министъра на просвещението, тя е запазила част от нея, защото и до днес у някои от родствениците има малки кичурчета от косите на Апостола, пазени като светини. Сред тези родственици е праправнучката на Яна - Христина Богданова от София. През 1973 година в Института по криминалистика и криминология в София се прави ДНК анализ - за целта експертите са взели няколко косъма. Резултатите показват, че кръвната група на Апостола е нулева положителна, т. е. това е тази група, която може да дава кръв на всички останали, но не може да получава от тях. Дори в това има символика, която обяснява отдадеността на Васил Левски на своя народ.\" - в. \"Стандарт\".Боеспособността на армията ни също е сред темите на вестниците в понеделник.\"Бързата реакция е от ключово значение за това дали дадена заплаха ще прерасне в ескалираща криза. Това подчерта командващият на сухопътните войски на САЩ в Европа ген. Бен Ходжис пред bTV по време на международното учение на източния фланг на НАТО \"Сейбър Гардиън\". Военният обясни, че е нужна скорост както при разбирането и осъзнаването на една криза, кибер атака или хибридна заплаха, така и при политическото решение за разместване на формированията, както и при същинското събиране на сили. \"Все още има предизвикателства като свободата на движение - повече от всичко трябва да има военна шенгенска зона, в който военен конвой да се движи така бързо, както мигрант из Европа. Това ще даде много гъвкавост на политическите лидери да реагират бързо. Това ми е първото желание: да има военен Шенген\", подчерта ген. Ходжис. В тази връзка той отбеляза, че поставената от НАТО цел от 2% разходи от БВП за отбрана трябва да отидат не само за модернизация на армиите, но и за усъвършенстване на инфраструктурата. Командващият на американските войски подчерта, че народите на България и Румъния трябва да са уверени във възможностите на своите военни. \"Дрънкане на оръжие\" ли е голямото учение на НАТО в няколко държави, докато Русия и Беларус организират съвместни маневри? Според генерала - не и доказателство за това са множеството поканени наблюдатели. \"Последният американски танк беше напуснал Европа преди 3 години. Авиационната ни бригада беше почти закрита, защото САЩ мислехме, че Русия ще е партньор (...) С инвазията в Украйна и анексирането на Крим се промени ситуацията на сигурността в Европа\", коментира генералът и допълни, че предстоят учения и в Швеция, Полша и Украйна, а в балтийските страни ще бъдат разположени спецчасти. Генералът подчерта, че Черно море е \"границата между НАТО и Русия\", а Дунав е с важно икономическо значение и случващото се в Крим приближава Русия до делтата на реката. Как да се реагира на дезинформацията, разпространявана от Кремъл? \"Първо да се освети. (...) Знаете ли, те на ниво външен министър Лавров казват \"Може би обединението на Германия е незаконно\", защото руското правителство не си е дало съгласието\". Кой би поставил под въпрос законността на обединението на Германия? Другият начин е да се покаже по-добрата история. Огледайте се около вас как Полша и Балтийските държави се възползват от ЕС. Защо Украйна иска да се присъедини - защото вижда братовчедите си в Полша как живеят\".\" - в. \"Труд\".\"Българската армия може да изпълнява задачите си, но с много усилия, каза днес по БНР началникът на отбраната генерал Андрей Боцев. Коментарът му беше по повод приетият от служебното правителство доклад за състоянието на отбраната, в който се посочваше, че въоръжените сили могат само частично да се справят със своите отговорности. Както е известно, докладът беше изтеглен от кабинета \"Борисов\". Според началника на отбраната основният проблем е липсата на кадри. \"Ако се включат и резервистите, се оказва, че не са заети около 8000 щатни места\", уточни Боцев. Той изрази притеснение, че няма и достатъчно кандидати, като при последния конкурс при 490 места са били заети едва 103. Според генерала решението е в чувствителното вдигане на заплатите, тъй като армията се конкурира с всички останали работодатели на пазара на труда...\" - в. \"Дневник\".Всекидневниците цитират и здравния министър Мирослав Ненков, според когото някои директори на болници ще бъдат дадени на прокурор.\"Със сигурност ще има директори на болници, които ще бъдат дадени на прокурор. Това обяви в предаването \"Тази неделя\" на Би Ти Ви зам.-министърът на здравеопазването д-р Мирослав Ненков. Той твърди, че подходът на сегашния екип в Министерството на здравеопазването ще е съвсем различен. Процесът на модернизация на Спешната помощ ще бъде дълъг, предупреди още Ненков. В момента се подготвят документите за 164 хил. лв., които ни отпуска безвъзмездно ЕС за оборудване и ремонти на спешните центрове. Те ще бъдат подадени в края на тази или началото на следващата година, уточни докторът.Относно агресията срещу медици той повтори, че бързо и ефективно правосъдие би я възпряло.\" - в. \"Сега\".\"Директорът на ортопедичната болница в столичния квартал Горна баня е уволнен, защото поискал 70 хил. лв. за ремонти на действителна стойност от 20 хил. Това заяви пред Би Ти Ви зам.-министърът на здравеопазването д-р Мирослав Ненков, който обяви, че със сигурност ще има директори, дадени на прокурор. За скорошните нападения срещу медици Мирослав Ненков каза, че най-доброто решение е бързо и качествено правораздаване. А за проблемите в спешната помощ - че малкото екипи са често ангажирани от незначителните проблеми на здравно неосигурени хора. Документите по европроекта за модернизиране на спешната помощ ще бъдат подадени едва през декември, защото е необходим огромен набор от документи и обосновки. Ненков каза, че не може да обещае, че модернизацията ще се осъществи в мандата на сегашния кабинет... Според Ненков е възможно с добро управление държавните болници да икономисват средства. Той повтори изказването си от ефира на БНР днес, че за парите, които българинът плаща, получава \"нелошо здравеопазване\". Ако имотните хора имат претенции, да сключат допълнителна здравна застраховка, обяви зам.-министърът. Министерството ще преструктурира ловешката болница и се надява тя да \"излезе от комата\", каза още Ненков.\" - в. \"Дневник\".Вестниците съобщават и за множеството столичани, което чакаше под дъжда, за да си вземе сбогом с доц. Кристиан Таков.\"Пороят, който се изля над София, не спря стотици, които дойдоха в столичния храм \"Св. Седмочисленици\", за да се простят с доц. д-р Кристиан Таков. Той почина на 11 юли от тежко заболяване. На опелото присъства четвъртият президент Росен Плевнелиев, на който Таков бе съветник на \"Дондуков\" 2, зам.-министър председателят и външен министър Екатерина Захариева, Екатерина Михайлова и други...\" - в. \"Стандарт\".\"От наcтоящата влаcт поcледно cбогом c доцента cи взе външният миниcтъp Екатеpинo Заxаpиева. Тя заcтана на опашкaта pедом c Роcен Плевнелиев. В цъpквата бяxа забелязани Хpиcто Иванов и Екатеpина Миxайлова. Доцентът, който е един от yчpедителите на паpтия \"Да, Бългаpия\", подкpепяше cтyдентите, пpотеcтиpащи cpещy кaбинета \"Opешаpcки\"...\" - в. \"24 часа\".", "date": "2017.07.17", "title": "Хиляди се поклониха пред Апостола, нова концепция за общата ни отбрана в НАТО, директори на болници – на прокурор..."}
{"url": "https://news.bg/int-politics/58-ot-amerikantsite-sa-nedovolni-ot-tramp.html", "text": "Половин година след като президентът Доналд Тръмп встъпи в длъжност, социолозите констатират рязък спад в популярността му.Допитване, проведено от в. \"The Washington Post\" и телевизионния канал ABC, показва, че само 36 процента от респондентите изразяват одобрение за политиката му. При предишното изследване положително настроените бяха 42 процента.Съответно неодобрението към президента е нараснало с 5 процентни пункта - към 16 юли 58 на сто са недоволни от Тръмп.Такъв резултат никога не е регистриран при предшествениците му Барак Обама и Бил Клинтън, а при Джордж Буш-младши подобно неодобрение е отбелязано еднократно, едва през втория му мандат.48 на сто от анкетираните смятат, че ролята на САЩ като световен лидер е отслабнала през 6-те месеца от мандата на Тръмп, а 27 на сто са на мнение, че се е засилила.Също 48 на сто изказват недоверие в компетентността на президента да води преговори с държавни лидери и заявяват, че не вярват в способността му да преговаря с руския президент Владимир Путин.На въпрос за руската намеса в изборите за Белия дом 80 на сто от демократите отговарят, че я смятат за доказана. На същото мнение са 33 процента от републиканците.", "date": "2017.07.17", "title": "58% от американците са недоволни от Тръмп"}
{"url": "https://news.bg/int-politics/hilyadi-polyatsi-protestiraha-sreshtu-sadebnata-reforma.html", "text": "Хиляди поляци се събраха пред сградата на парламента във Варшава, за да протестират срещу правосъдната реформа, предадоха информационните агенции.Според полицията протестиращите са били най-малко 4500 души, а според градските власти - около 10 000.Демонстрантите обвиняват правителството, че се опитва да подчини съдебната система и че посяга на разделението на властите.На 15 юли полският сенат прие поправки в законовата уредба на съдилищата, с които върховният съд на страната се подчинява на правосъдното министерство. Съдебната реформа предвижда парламентът и министърът на правосъдието да имат право самостоятелно да назначават съдии, без участието на представители на правосъдната система.Преди това поправките бяха одобрени от долната камара на парламента.По-рано от Европейската комисия изразиха загриженост за ситуацията в Полша. Очаква се през започващата седмица ЕК да разгледа полската съдебна реформа, инициирана от управляващата партия \"Закон и справедливост\".", "date": "2017.07.17", "title": "Хиляди поляци протестираха срещу съдебната реформа"}
{"url": "https://news.bg/bulgaria/gen-ben-hodzhis-narodite-na-balgariya-i-rumaniya-tryabva-da-sa-uvereni-vav-vazmozhnostite-na-armiite-si.html", "text": "Черно море е \"границата между НАТО и Русия\", а Дунав е с важно икономическо значение и чрез анексирането на Крим Русия се приближава до делтата на реката.Това заяви командващият на сухопътните войски на САЩ в Европа ген. Бен Ходжис пред bTV по време на международното учение на източния фланг на НАТО \"Сейбър Гардиън\".Той коментира промяната в отношението към Русия след агресията на Москва в Източна Украйна.\"Последният американски танк беше напуснал Европа преди 3 години. Авиационната ни бригада беше почти закрита, защото САЩ мислехме, че Русия ще е партньор. (...) С инвазията в Украйна и анексирането на Крим се промени ситуацията на сигурността в Европа.\" - коментира ген. Ходжис.Той допълни, че предстоят учения и в Швеция, Полша и Украйна, а в балтийските страни ще бъдат разположени спецчасти.Заради стратегическото значение на Дунав, по време на днешните учения беше отработено форсиране на реката съвместно с румънски части.Командващият на американските войски подчерта, че народите на България и Румъния трябва да са уверени във възможностите на своите военни.По думите му, бързата реакция е от ключово значение за това дали дадена заплаха ще прерасне в ескалираща криза.Военният обясни, че е нужна скорост както при разбирането и осъзнаването на една криза, кибер атака или хибридна заплаха, така и при политическото решение за разместване на формированията, както и при същинското събиране на сили.Ген. Ходжис коментира и темата за дезинформацията, разпространявана от Кремъл.\"Първо трябва да се освети. (...) Знаете ли, те на ниво външен министър Лавров казват \"Може би обединението на Германия е незаконно\", защото руското правителство не си е дало съгласието\". Кой би поставил под въпрос законността на обединението на Германия? Другият начин е да се покаже по-добрата история. Огледайте се около вас как Полша и балтийските държави се възползват от ЕС. Защо Украйна иска да се присъедини - защото вижда братовчедите си в Полша как живеят.\" - аргументира се генералът.Той посочи, че в  е особено важна свободата на придвижване на съюзническите войски в евроатлантическото пространство.\"Все още има предизвикателства като свободата на движение - повече от всичко трябва да има военна шенгенска зона, в който военен конвой да се движи така бързо, както мигрант из Европа. Това ще даде много гъвкавост на политическите лидери да реагират бързо. Това ми е първото желание: да има военен Шенген.\" - подчерта ген. Ходжис.С оглед на това той отбеляза, че поставената от НАТО цел от 2% разходи от БВП за отбрана трябва да отидат не само за модернизация на армиите, но и за усъвършенстване на инфраструктурата.", "date": "2017.07.17", "title": "Ген. Бен Ходжис: Народите на България и Румъния трябва да са уверени във възможностите на армиите си"}
{"url": "https://news.bg/world/pochina-rezhisyorat-na-zhivite-martvi-dzhordzh-romero.html", "text": "Американският режисьор Джордж Ромеро, заснел филма \"Живите мъртви\", почина в САЩ на 77-годишна възраст, съобщи Франс Прес, цитирани от РИА Новости позовавайки се на неговия мениджър.\"Той е починал спокойно в съня си след кратка, но решителна борба с рака, оставяйки след себе си любящо семейство, много приятели и кинематографично наследство, което успя да преодолее изпитанията на времето и което продължава да съществува\", заяви неговият агент Крис Ро.Ромеро е автор на цикъла кинокартини за зомби-апокалипсиса.", "date": "2017.07.17", "title": "Почина режисьорът на \"Живите мъртви\" Джордж Ромеро"}
{"url": "https://news.bg/society/pochitame-sveta-marina-3.html", "text": "На 17 юли православната църква почита Света Великомъченица Марина. Тя била дъщеря на езически жрец в Антиохия Писидийска, пише pravoslavieto.com.Света Марина се смята и за покровителка на водите и закрилница на Южното Черноморие. Град Созопол чества своя празник.За Храмовия празник на Пловдивската митрополитска църква Св. Марина пристигнаха две светини. Копие на целебната икона на Богородица Всецарица от Света гора и част от покрова и ризата на Божията майка, с благословията на руския патриарх Кирил.", "date": "2017.07.17", "title": "Почитаме Света Марина"}
{"url": "https://news.bg/health/1800-dushi-sa-potarsili-pomosht-v-pirogov-prez-pochivnite-dni.html", "text": "1800 души са потърсили помощ в спешния център на УМБАЛСМ \"Н. И. Пирогов\" през почивните дни. От приетите между петък и понеделник сутрин близо 100 души са били без здравна осигуровка.Наложило се е около 250 от пациентите, посетили спешното на \"Пирогов\", да бъдат хоспитализирани.Пострадалите от катастрофи, които са минали през лечебното заведение, са доста. В неделя наранените при ПТП са били 12, от които 3 деца.", "date": "2017.07.17", "title": "1800 души са потърсили помощ в \"Пирогов\" през почивните дни"}
{"url": "https://news.bg/politics/integratsiyata-ne-e-na-dobro-nivo-prizna-tsvetan-tsvetanov.html", "text": "Интеграцията не е на добро ниво, заяви заместник-председателят на ГЕРБ Цветан Цветанов пред БНТ. В конкретни срокове ще бъдат разписани управленските приоритети на кабинета \"Борисов-3\", уточни той.Цветан Цветанов не смята, че интеграцията на малцинствата е на добро ниво. В този процес трябва да се включат и религиозните общности и ромските лидери. Има невероятно образовани роми и трябва да се дават добрите примери, заяви Цветанов.Мисли се за промени в религиозното законодателство, така че да се спре с външното финансиране на религиите и издръжката им да е в ръцете на държавата. Недопустимо е да се заиграваме с етническата толерантност, убеден е Цветан Цветанов.В момента с Обединени патриоти работим изключително добре, отечете Цветанов. Стабилността е факт и тя ще продължи, коментира Цветанов. Сега кабинетът е по-работоспособен. Няма непрестанни кадрови претенции, както в коалицията с реформаторите.Изцяло сме солидарни с исканията на полицаите, заяви бившият вътрешен министър по повод протестите на полицаите и промените в Закона за МВР. Той е доволен, че полицаите, които не са получили дрехи, ще получат паричната им равностойност.Ще се работи за увеличаване на възнагражденията на служителите в МВР, стана ясно от думите му. Трябва да имаме респект към полицейската професия, изтъкна Цветан Цветанов. .Според него трябва да се спре да се говори за реформи в МВР, а да се говори за оптимизация. Валентин Радев се справя добре и ще се справи с предизвикателствата пред МВР, похвали Цветанов настоящия вътрешен министър.", "date": "2017.07.17", "title": "Интеграцията не е на добро ниво, призна Цветан Цветанов"}
{"url": "https://news.bg/regions/5-km-e-kolonata-ot-kamioni-na-gkpp-kapitan-andreevo.html", "text": "Натоварено е движението при граничните пунктове на българо-турска граница, отчитат от Гранична полиция към 06 часа на 17 юли.Колона 5 км от товарни автомобили има на вход на ГКПП Капитан Андреево. На ГКПП Лесово има 3-километрова колона от камиони на вход и 2-километрова колона от леки коли на изход.На българо-гръцка граница на ГКПП Маказа има колона от 1 км от леки автомобили на вход. На българо-румънска граница на ГКПП Дунав мост Видин има колона от товарни автомобили на вход 2 км.На българо-сръбска граница трафикът е нормален на всички ГКПП.На българо-македонска граница трафикът е нормален на всички ГКПП.От 29 юни 2017 г., поради ниско ниво на р. Дунав фериботът Оряхово - Бекет ще работи само в светлата част от деня.", "date": "2017.07.17", "title": "5 км е колоната от камиони на ГКПП Капитан Андреево"}
{"url": "https://news.bg/society/v-byala-e-den-na-traur-zaradi-pochinaliya-18-godishen-aleks.html", "text": "В Бяла е ден на траур заради починалия 18-годишен Алекс, съобщи Нова телевизия. Младежът беше  в града, защото отказал да даде цигара.Момчето е прието в болницата в кома с тежка черепно-мозъчна травма. За побоя над него беше . В града последваха протести срещу насилието.Очаква се по-късно  ново обвинение на нападателя - за убийството на Алекс.", "date": "2017.07.17", "title": "В Бяла е ден на траур заради починалия 18-годишен Алекс"}
{"url": "https://news.bg/int-politics/dzheyms-komi-opisva-v-kniga-otnosheniyata-si-s-tramp.html", "text": "Бившият директор на ФБР Джеймс Коми пише книга за работата си, съобщават американските медии.През изминалата седмица Коми се срещна с редактори и издатели в Ню Йорк, а през започващата ще се проведе аукцион сред издателствата за правото да издадат книгата му.Информацията беше огласена от Мат Латимър от, представител на литературната агенция Javelin. По думите му, издателствата са проявил голям интерес към все още ненаписаната книга.Още след като президентът Доналд Тръмп уволни Джеймс Коми от поста, се появиха слухове, че ексдиректорът на ФБР смята да пише мемоари, а медиите прогнозираха, че хонорарът ще се измерва в десетки милиони долари.В действителност книгата няма да представлява класическа мемоарна творба, разказваща за целия живот на автора, а по-скоро ще бъде посветена на принципите, които са го ръководили, и за най-трудните моменти в кариерата му, съобщава в. \"The New York Times\".В нея ще става дума и за руската намеса в изборите за Белия дом, и за отношенията между Коми и Тръмп, както и за разследването по случая с използването на личния мейл на Хилари Клинтън за служебна кореспонденция.\"Това ще бъде книга за лидерството, търсенето на истината, поуките и опита, който той е натрупал през кариерата си - включително при взаимоотношенията си с администрацията на Тръмп. \" - коментира Латимър.По думите му, книгата ще бъде в духа на очакванията за по-етично лидерство. Вероятно тя ще разкрие неизвестни досега детайли за отношенията между Коми и Тръмп, тъй като авторът е известен с известен като човек, който записва старателно случващото се.", "date": "2017.07.17", "title": "Джеймс Коми описва в книга отношенията си с Тръмп"}
{"url": "https://news.bg/society/veche-priemat-deklaratsii-za-tselevi-pomoshti-za-otoplenie.html", "text": "В страната започва приемането на декларации за отпускане на целевите енергийни помощи за отопление, съобщи БНР.Молбите ще се приемат до 31 октомври. Нуждаещите се могат да кандидатстват в дирекциите \"Социално подпомагане\" по настоящия адрес на лицата.От социалните уверяват, че след увеличението на пенсиите и помощите за деца с увреждания, това няма да попречи на семействата да получат и целево подпомагане за отопление.Предвижда се също промяна в условията за помощ на хората, които ползват парно. От предстоящия отоплителен сезон те също ще получават пари. Досега средствата се превеждаха директно в топлофикационните дружества.За миналата година помощта от 362 лева получиха 218 хиляди лица и семейства. Държавата плати 77 500 000 лева.", "date": "2017.07.17", "title": "Вече приемат декларации за целеви помощи за отопление"}
{"url": "https://news.bg/regions/dve-rumanki-sa-postradali-pri-katastrofa-kray-selo-klisura.html", "text": "Две румънски гражданки са пострадали при катастрофа в близост до село Клисура, област Самоков.Румънските гражданки са на 29 и 35-годишна възраст. Едната е със счупен шиен прешлен, а другата със счупен лумбален прешлен.Жените са настанени в Спешното отделение на УМБЛА \"Св. Анна\" и вече състоянието им е стабилизирано.Към момента румънките са хоспитализирани в Клиниката по неврология на болницата.", "date": "2017.07.17", "title": "Две румънки са пострадали при катастрофа край село Клисура"}
{"url": "https://news.bg/politics/dimitar-delchev-ne-ochakva-i-kabinetat-borisov-3-da-izkara-palen-mandat.html", "text": "Този кабинет няма да изкара пълен мандат, стабилността на правителството е привидна. ГЕРБ са безидейни. Законите, които приеха в Народното събрание като махането на табелките пред радарите на пътя, са само параван за липсата на истински политики за решаването на проблемите. Това заяви пред БНР Димитър Делчев, заместник-председател на \"Движение България на гражданите\".Според юриста, от законодателния орган (парламента) няма индикации за приемане на законопроект за спиране на корупцията, за продължаване на съдебната реформа. \"Няма как да очакваме от това Народно събрание, чийто рекорд е броят на свалените имунитети, да върне законността\", каза Делчев.Проблем е и бавното правосъдие, но не виждам ГЕРБ да правят нещо по въпроса, заяви юристът. За тях изглежда съдебната реформа е да спрат финансирането на съсловните организации, коментира Делчев по повод една от промените в Закона за съдебната власт, с която магистратските организации нямаха право на евросубсидии.Обществените поръчки са друг голям проблем на ГЕРБ. Една от мерките за намаляване на корупцията беше въвеждането на централизирана национална система, но тя не функционира, въпреки че по закон трябваше да стане в началото на юли.С рекламирания от ГЕРБ Закон за обществените поръчки въведедоха правило, което за пореден път не се спазва. Как хората да имат страх от закона като примерът, който получават и от властимащите, е, че това няма особено значение, попита реторично Делчев.Според реформатора, над 420 обществени поръчки са опорочени. Въпреки твърденията, няма внесен законопроект, който да удължи срока за приемането на единна система, а само съобщение на един сайт, допълни Делчев.Наказанието за побой над лекари е затвор. Това трябва да стане ясно за всеки български гражданин. Има прекалено много вратички в Наказателния кодекс, които оставят биячите на лекари извън затвора, коментира Делчев по повод зачестилите случаи на агресия срещу медици.Според Делчев е необходимо ново законодателство за онлайн и печатните медии, както и промени в Закона за радиото и телевизията. Нужно е изсветляване на собствеността не медиите, каза Делчев на въпрос за ниските нива, които България заема при изследванията за свобода на словото.Голям проблем е концентрация на собственост, което превръща медиите в бухалки. Не може един човек да притежава 80% от определен тип медии и да очакваме да има свобода на словото, допълни той.Призовахме Комисията за защита на конкуренцията (КЗК) да се самосезира, да кажат има ли монопол в медиите и той да бъде разбит. Ако КЗК отказва да свърши основната си работа - да защитава правото на конкуренция, е крайно време да име нов истински независим орган, който да се бори с монополите на пазара, коментира Делчев.", "date": "2017.07.17", "title": "Димитър Делчев не очаква и кабинетът \"Борисов-3\" да изкара пълен мандат"}
{"url": "https://news.bg/int-politics/evropeyskiyat-sayuz-razshiryava-sanktsiite-sreshtu-siriya.html", "text": "Великобритания обяви, че Европейският съюз ще санкционира 16 сирийци, за които той е убеден, че са участвали в атаки с химически оръжия срещу цивилни в страната, като санкциите са насочени към официални лица във военните и научните среди, съобщава \"Асошиейтед прес\".Британският външен министър Борис Джонсън изтъкна преди срещата днес на министрите на външните работи на страните членки на ЕС, че 16-те сирийци ще бъдат санкционирани със забрана за пътуване и замразяване на активи.По думите на Джонсън, \"това показва решителността на Великобритания и останалите приятели в Европа\" в борбата с химическите атаки в Сирия.През май ЕС разшири рестриктивните мерки срещу Сирия с една година заради продължаващата ѝ агресия срещу населението ѝ. ЕС вече е наложил санкции срещу 240 души и 67 организации в Сирия, като имат наложена забрана за пътуване и са им замразени активите.", "date": "2017.07.17", "title": "Европейският съюз разширява санкциите срещу Сирия"}
{"url": "https://news.bg/crime/po-20-godini-zatvor-za-porachitelya-i-ubietsa-na-biznesmena-stoyan-stoyanov.html", "text": "Окръжният съд в Бургас постанови 4 осъдителни присъди по делото \"Гранити\" за отвличането и убийството на бизнесмена Стоян Стоянов.Припомняме, делото продължава вече 10 години. Убийството на Стоянов беше извършено на 6 март 2008 година.По делото беше оправдан варненският съдебен изпълнител Галин Костов, съобщи БНР. Костов беше сочен като един от поръчителите на убийството на Стоянов. Окръжният съд в Бургас реши, че той е невинен по всички обвинения.Стоян Петров получи присъда от 20 години \"лишаване от свобода\" при първоначален строг режим. Той е сочен като физическия извършител на убийството на бизнесмена Стоян Петров.Същата присъда получи и бившият директор на Агенцията за държавни вземания Станислав Михайлов, сочен като поръчител на деянието. Припомняме, Михайлов е в неизвестност от 9 години.Стоян Колев и Нено Стоянов получиха присъди съответно от по 18 и 17 години \"лишаване от свобода\". Съдът реши, че двамата са били съучастници в извършването на престъплението.Според адвоката на Станислав Михайлов Калоян Кръстевич днешната присъда е незаконосъобразна. По думите му присъдата била комплексна и в нея имало незаконосъобразни елементи, които ще бъдат отчетени на следващата инстанция.Припомняме, делото се гледа , след като беше върнато от Апелативния съд в града заради .Четиримата осъдени ще трябва да платят 700 000 лева обезщетение на близките на убития Стоянов.Присъдите могат да се обжалват пред Апелативния съд в едномесечен срок.", "date": "2017.07.17", "title": "По 20 години затвор за поръчителя и убиеца на бизнесмена Стоян Стоянов"}
{"url": "https://news.bg/crime/uslovni-prisadi-za-dvama-kanaldzhii-deystvali-na-promahon-kulata.html", "text": "Районният съд в Петрич постанови условни присъди спрямо двама каналджии, превозвали 10 индийски граждани през ГКПП Промахон-Кулата.След споразумение с прокуратурата съдът в Петрич постанови наказание спрямо обвиняемите М.Б. и К.В. от една година и 6 месеца \"лишаване от свобода\" с изпитателен срок от 3 години.Установено е, че на 2 юли тази година двамата подсъдими нелегално са превели през ГКПП Промахон-Кулата 10 индийски граждани. За извършване на деянието бил използван микробус с румънски регистрационни номера.И двамата ще трябва и да изплатят парична глоба в размер на 10 000 лева. Превозното средство, послужило за извършване на престъплението, е отнето в полза на държавата.", "date": "2017.07.17", "title": "Условни присъди за двама каналджии, действали на Промахон-Кулата"}
{"url": "https://news.bg/int-politics/novoto-pravitelstvo-na-yuzhna-koreya-predlaga-voenni-razgovori-sas-severna-koreya.html", "text": "Южна Корея предложила военни разговори на Северна Корея в понеделник, 17 юли 2017, съобщи Reuters. Това е първата официална увертюра към Пхенян от правителството на президента Мун Дже-ин.Според Южна Корея двете страни трябва да обсъдят как да се избегнат враждебните действия по милитаризираната граница.Предложението за разговори не получило незабавен отговор от Севера. Двете страни технически остават във война, но Мун, който е на власт от месец май, обещал да ангажира Северна Корея в диалог, както и да окаже натиск като възпрепятства техните ядрени и ракетни програми.Предложението за диалог дошло след като Северната държава заявила, че е провела първия тест на междуконтинентална балистична ракета по-рано този месец и е усвоила технологията за разполагане на ядрена бойна глава върху ракетата.\"Разговорите и сътрудничеството между двете Кореи трябва да се случат, за да облекчат напрежението и да доведат до мир на Корейския полуостров\", казал министърът на обединението от Южна Корея - Чо Минг-гион.От Южнокорейското министерство на отбраната са предложили преговори със Севера на 21 юли в Тонгилгак, за да прекратят всички дейности, които захранват напрежението на военната граница. Тонгилгак е севернокорейска сграда на границата, използвана за предишни интеркорейски разговори.Чо също призовал за възстановяване на военните и правителствените горещи линии през границата, които били прекратени от Северна Корея миналата година в отговор на южното налагане на икономически санкции след ядрен тест от страна на Пхенян. От Северна Корея са провели пет ядрени изпитания и множество ракетни тестове.Южна Корея също предложила отделни разговори да се водят от организациите на червените кръстове на съперничещите си държави за възобновяване на хуманитарен проект за събиране на семейства, разделени по време на Корейската война през 1950-53 г.Южнокорейският Червен кръст предложил разговорите да се проведат на 1 август, като евентуални последващи срещи да са по време на празника на благодарността на Корея - Чусек, който ще бъде през октомври тази година.Последните срещи от такова естество са се провели през октомври 2015 г. по време на правителството на предшественика на Мун.Инициирането на нови разговори, дошло след като , по-рано този месец, че подкрепя диалога със северната страна въпреки \"ядрената провокация\" на последния им тест за ракети.Южна Корея иска враждебните военни действия на границата да бъдат прекратени на 27 юли - годишнината от споразумението за примирието между двете страни. Заради липсата на съгласие от страна на Северна Корея, двете страни остават технически във война.На въпрос дали Южна Корея би била склонна да бъде \"гъвкава\", намалявайки военните тренировки със Съединените щати, ако Северна Корея е отворена за разговори, Чо отговорил, че правителството не е обсъдило конкретно въпроса.Пхенян нееднократно е заявявал, че отказва да участва във всички разговори с Юга, освен ако Сеул не върне 12-те сервитьори, избягали в южната държава миналата година.Северна Корея твърди, че Южната държава е отвлякла 12-те сервитьорки и мениджъра на ресторанта. Чо казал, че този въпрос не е включен в дневния ред на преговорите.", "date": "2017.07.17", "title": "Новото правителство на Южна Корея предлага военни разговори със Северна Корея"}
{"url": "https://news.bg/int-politics/lavrov-se-nahvarli-na-sasht-izvarshili-pladneshki-obir.html", "text": "Руският външен министър Сергей Лавров разкритикува остро действията на Вашингтон относно руските дипломатически имоти, конфискувани в САЩ заради предполагаемата намеса на Москва в американските президентски избори.По думите на Лавров, отказът на американските власти да върнат обратно имотите на Русия е \"пладнешки обир\".Междувременно говорителят на руския президент Дмитрий Песков отбеляза, че Кремъл се надява, че САЩ ще покажат \"политическа мъдрост\" при справянето с проблема.\"Ние продължаваме да се надяваме, че нашите американски колеги ще покажат политическа мъдрост и политическа воля (във връзка с връщането на руската дипломатическа собственост)\", изтъкна Песков.По-рано днес високопоставен служител на Белия дом коментира, че Вашингтон планира да върне имотите обратно на Русия, само ако Москва направи нещо за САЩ в замяна.Руските дипломатически имоти бяха конфискувани по времето на предишната администрация на Барак Обама, като според американските власти те са били използвани от руснаците за шпиониране. ", "date": "2017.07.17", "title": "Лавров се нахвърли на САЩ, извършили \"пладнешки обир\" "}
{"url": "https://news.bg/society/validiraha-poshtenska-marka-s-lika-na-levski.html", "text": "Марка посветена на 180 години от рождението на Васил Левски вече е част от богатата филателна поредица за Апостола на свободата.Зам.-министърът на транспорта, информационните технологии и съобщенията Ангел Попов и кмета на община Карлово Емил Кабаиванов поставиха печата за валидирането на пощенската марка на изданието в родния град на Дякона.Първата марка с колекционерски характер за Левски е от 1929 г. Тя е част от серия по повод 50 години от Освобождението на България, обясни зам.-министър Ангел Попов.Автор на пощенската карта е художникът проф. Пламен Вълчев, който е отдаден на образа на Левски в изобразителното изкуство.Зам. министър Попов изтъкна, че независимо колекционерския тираж от 617 броя, образът на Васил Левски ще обиколи света и така ще позволи и на българите в чужбина ще отбележат 180-годишнината от рождението на най-значимия национален герой.", "date": "2017.07.17", "title": "Валидираха пощенска марка с лика на Левски "}
{"url": "https://news.bg/euronews/bryuksel-zove-za-vdigane-na-pensionnata-vazrast-v-28-te-chlenki-na-es.html", "text": "През следващите 40 години трудоспособното население в Европа ще намалява драстично, предупреждава в доклад Европейската комисия (ЕК).Това означава, че в бъдеще ще има по-малко хора, които да плащат социално-осигурителни вноски, отколкото е броят на пенсионерите.За да се запази стабилността на пенсионните системи, ЕК призова 28-те държави за повишаване на пенсионната възраст, съобщава кореспондентът на БНР в Брюксел\"В момента средно четирима души работят, за да издържат един пенсионер. През 2060 г. този брой ще падне наполовина - за всеки пенсионер ще работят едва двама души. Това означава, че трябва да ангажираме повече хора на пазара на труда. Трябва да дадем възможност на гражданите, които живеят по-дълго и са в добро здраве, да работят по-дълго. В противен случай ще имаме проблеми с финансирането на пенсионните системи и други пера на социалното осигуряване\", подчерта еврокомисарят по социалните въпроси Мариан Тейсен. ЕК препоръчва също на правителствата национални мерки за насърчаване на раждаемостта и прием на мигранти.", "date": "2017.07.17", "title": "Брюксел зове за вдигане на пенсионната възраст в 28-те членки на ЕС"}
{"url": "https://news.bg/int-politics/oae-otrekoha-da-sa-hakvali-novinarskata-agentsiya-na-katar.html", "text": "Обединените арабски емирства (ОАЕ) отрекоха, че стоят зад предполагаема хакерска атака срещу държавната новинарска агенция на Катар през май, съобщава БиБиСи.Американското издание \"Вашингтон поуст\" цитира служители от американските специални служби, които твърдят, че ОАЕ е организирало публикуването на подстрекателски цитати, приписани на емира на Катар, които той настоя, че са били фабрикувани.Инцидентът спомогна за предизвикването на дипломатическия разрив между Катар и неговите съседи.Министърът на външните работи на ОАЕ коментира, че информацията на \"Вашингтон поуст\" не била вярна.Той също така повторил, че ОАЕ и пет други арабски страни не са писали до световната футболна централа ФИФА, за да поискат Катар да бъде лишен от правото да бъде домакин на Световното първенство по футбол през 2022 г.Материалът на \"Вашингтон поуст\" цитира неназовани служители на американските спецслужби, според които наскоро анализирана информация е потвърдила, че на 23 май високопоставени членове на правителството на ОАЕ са обсъждали план за хакването на сайтове на катарски държавни медии.По-късно през същия ден официалната катарска агенция цитира емира Шейх Тамим бин Хамад ал Тани да критикува \"враждебността\" на САЩ към Иран, определяйки я като \"ислямска сила, която не може да бъде пренебрегната\", и наричайки \"Хамас\" \"легитимен представител на палестинския народ\".Катарските власти заявиха, че агенцията е била хакната от \"неизвестна организация\" и че историята \"няма никаква основание\". Въпреки това коментарите бяха разпространени в региона и предизвикаха сътресения.ОАЕ, Саудитска Арабия, Бахрейн и Египет отговориха, като блокираха катарските медии.Две седмици по-късно четирите страни прекъснаха дипломатическите си отношения с Катар, като изтъкнатата причина беше, че емирството подкрепя тероризма и има добри отношения с Иран. Бойкотът предизвика сътресения в богатото на петрол и газ емирство, което е зависимо от вноса по суша и вода за основните нужди на населението, което е около 2,7 млн. души.Представителите на американските специални служби са посочили пред \"Вашингтон поуст\", че не био ясно дали властите на ОАЕ са хакнали самата Катарска новинарска агенция или са платили на трета страна, за да го стори.\"Гардиън\" съобщи през миналия месец, че разследването на американското Федерално бюро за разследване (ФБР) е заключило, че руски хакери на свободна практика били отговорни за хакерската атака.", "date": "2017.07.17", "title": "ОАЕ отрекоха да са хаквали новинарската агенция на Катар"}
{"url": "https://news.bg/regions/negodna-za-piene-e-vodata-v-batashkata-mestnost-snezhana.html", "text": "Питейната вода в местността Снежана в община Батак не отговаря на изискванията, съобщава БНР.Според експертите от Регионалния здравен център в Пазарджик, наличието на колиформи е завишено многократно.Препоръчва се до отстраняването на проблема да не се ползва вода за пиене в района.Отклонения от микробиологичните стандарти са открити и в част от питейната вода във Велинград.Причината е замърсяване заради отстранявани аварии във водопроводната мрежа. Издадено е предписание за извършването на хигиенни мероприятия.", "date": "2017.07.17", "title": "Негодна за пиене е водата в баташката местност Снежана "}
{"url": "https://news.bg/society/v-zavod-midzhur-imalo-oshte-nad-190-hil-protivopehotni-mini.html", "text": "Организации сигнализираха, че в завод \"Миджур\" в Горни Лом, където през 2014 година отне живота на , все още се намират 190 614 броя противопехотни мини. Тези мини съдържали общо над 74 тона тротил и по няколко тона хексоген и тетрил.Според Асоциацията на свободното слово \"Анна Политковская\", Независимото дружество за защита правата на човека и бащата на загиналия при взрива в \"Миджур\" 26-годишен Михаил тези боеприпаси представляват сериозна заплаха за националната сигурност на страната, защото поставяли всички в района в непрестанен риск от нова експлозия. От друга страна по този начин страната ни нарушавала и Отавската Конвенция за забрана на използването, складирането, производството и трансфера на противопехотни мини.Според организациите по този въпрос \"съдът - не иска да чуе, прокуратурата - не е видяла, изпълнителната власт - знае, но мълчи\". Поради това те настояват за незабавното премахване от територията на България на тези 190 614 противопехотни мини, както и да привлече към лична отговорност всички държавни служители от най-високите нива на властта, за продължаващо престъпление.Писмото на Асоциацията на свободното слово \"Анна Политковская\", Независимото дружество за защита правата на човека и бащата на загиналия при взрива в \"Миджур\" 26-годишен Михаил е изпратено до председателя на ЕП Антонио Таяни, президента Румен Радев, председателя на НС Димитър Главчев, премиера Бойко Борисов, председателя на Върховния касационен съд Лозан Панов, главния прокурор Сотир Цацаров, областния управител на Видин Албена Георгиева и кмета на Община Чупрене Ваньо Костин. Писмото е адресирано и до Дирекция \"ООН и сътрудничество за развитие\" към Министерството на външните работи, до службата на ООН по въпросите на разоръжаването (UNODA) и до Звеното за подпомагане изпълнението на Конвенцията за забрана на противопехотните мини към Женевския международен център по хуманитарно разминиране.", "date": "2017.07.17", "title": "В завод \"Миджур\" имало още над 190 хил. противопехотни мини"}
{"url": "https://news.bg/regions/restituirani-imoti-sa-tiktakashta-bomba-za-stolitsata.html", "text": "Реституирани имоти са тиктакаща бомба за столицата. Това обясни главният архитект на София Здравко Здравков за протеста в столичния жилищен комплекс \"Дружба\".Там пак става въпрос за възстановен имот за жилищно строителство.Ще се търси адекватен терен на собствениците, изтъкна той.\"Длъжни сме да намерим правилната формула за решаване на проблема\", каза Здравков.Решенията щели да се търсят чрез разбирателство с хората. Държим на диалога, подчерта главният архитект. Проблемите в София трябва да се решават, категоричен е Здравко Здравков.Припомняме, че вчера десетки жители на \"Дружба\" излязоха на спонтанен протест срещу застрояване на поредната зелена площ в близост до езерото.Хората от квартала са готови да излязат и на протест пред районното кметство. Те смятат да изискат всички документи и разрешителни по случая от администрацията на район \"Искър\".", "date": "2017.07.17", "title": "Реституирани имоти са тиктакаща бомба за столицата"}
{"url": "https://news.bg/politics/prokuraturata-privikva-pavlova-donchev-i-rashidov-za-ndk.html", "text": "Министри ще бъдат извикани и разпитвани по казуса с НДК. Това коментира главният прокурор Сотир Цацаров пред журналисти във връзка със сигнала подаден от ДАНС до Прокуратурата за ремонта на НДК. Цацаров посочи, че при всички случаи ще бъдат призовани министър Лиляна Павлова, министър Томислав Дончев, както и министър Вежди Рашидов с оглед на негови твърдения, че той е поискал да смени Боршош или нещо друго, но в момента, в който се е върнал от отпуск - .\"Ние работим по сигнал и справка на ДАНС. Всичко друго е добавено към справката на ДАНС\", коментира Цацаров. Той увери, че наблюдаващият прокурор е изисквал почти всички сключени договори с външни изпълнители, които г-н Боршош е сключвал в качеството си на изпълнителен директор на НДК. Работи се в момента по всички възможни линии. Тази, за която в момента е налице готовност за начално работно обвинение е по сигналната справка на ДАНС. Запитан има ли във въпросната справка министри, Цацаров отговори утвърдително и изтъкна, че те присъстват във връзка с гласуването на решението за увеличаване капитала на НДК, но не и за злоупотреби.На въпрос, какъв е статутът на Мирослав Боршош в момента, Цацаров коментира: \"Статутът на Мирослав Боршош е на лице, което е получило призовка за явяване с цел повдигане на обвинение за престъпление\". По думите му обвинението е това, с което е започнало досъдебното производство за нецелесъобразно разходване на средства.Относно дейността на парламентарната комисия за НДК, Цацаров заяви, че утре 18 юли, ще уважи парламента и ще се яви на нейното заседание, за да бъде изслушан. Припомняме, че след като на 28 юни прокуратурата съобщи, че са уведомени от ДАНС за нарушения с бюджетни пари, отпуснати за НДК, още през февруари месец, в парламента бе , която да провери случващото се в сградата, ремонтирана, за да приеме председателството на България на Съвета на ЕС през 2018 г.Преди това  се завъртя покрай  от министър Лиляна Павлова, но връщането му само ден след това . Тогава обаче управлението на НДК беше прехвърлено под контрола на Министерство на културата, а самият Мирослав Боршош подаде своята оставка. ", "date": "2017.07.17", "title": "Прокуратурата привиква Павлова, Дончев и Рашидов за НДК"}
{"url": "https://news.bg/crime/vlak-sgazi-mazh-kray-garata-v-strazhitsa.html", "text": "Бърз влак прегази мъж в района на гарата в Стражица, съобщи БНР.Инцидентът е станал около 15 часа в района на жп прелеза между гара Стражица и спирка Антоново.Мъжът е скочил внезапно на релсите и легнал пред идващия влак. Влакът от София за Варна чака на местопроизшествието, за да бъдат извършени следствените действия.На този етап не е ясно дали за пътниците ще бъде изпратен транспорт за претоварване.", "date": "2017.07.17", "title": "Влак сгази мъж край гарата в Стражица"}
{"url": "https://news.bg/crime/obeshtaha-glasovi-panik-butoni-da-pazyat-ekipite-na-speshna-pomosht.html", "text": "Здравно министерство осигурява гласови паник бутони за всички екипи на спешна помощ.Гласовите паник бутони за всички екипи на спешна помощ и бързото съдебно производство са част от съвместните мерки на властите за справяне с агресията над медиците. Те бяха договорени по време на среща при главния прокурор Сотир Цацаров. В срещата участваха вътрешният министър Валентин Радев, министърът на здравеопазването проф. Николай Петров и ръководителите на най-големите болнични заведения на територията на София.Министърът на здравеопазването проф. Николай Петров заяви след срещата, че всички мобилни екипи ще бъдат оборудвани с паник бутони и джипиес системи и възможност за гласова връзка с охранителна фирма или полицията.За тази година регистрираните форми на насилие над медицински екипи са 52. \"Определено това не е сто процента от действителността. Около половината от тях са чиста физическа агресия\", обясни здравният министър.Прокуратурата от своя страна ще изпрати указания до всички районни прокуратури за определяне на нарочен прокурор, който осъществява връзката с управителните на болничните заведения, в които има спешни приемни центрове. Главният прокурор посочи, че прокурорите следва да образуват бързи производства.Той увери, че ще бъде актуализирано споразумението между Министерството на здравеопазването и прокуратурата за създаване на механизъм за директна връзка между отговарящ прокурор от състава на всяка прокуратура и управител на болнично заведение и териториално поделение на МВР, за да може по най-бързия начин да се обезпечи реакцията на органите на реда при посегателства срещу медицински специалисти.Цацаров обясни, че целта е да се създаде механизъм между болница, прокуратура и Министерство на вътрешните работи със съответните териториални поделения, който механизъм да обезпечи незабавната реакция при случаите на посегателства над медицинските екипи.\"Не мога да приема тезата изцяло, че репресивната или тежката наказателна политика е единственото средство за превенция срещу такива посегателства\", коментира още Цацаров и допълни, че няма нужда от законодателни промени.Министърът на вътрешните работи Валентин Радев заяви, че МВР ще има ангажимент да направи обследване и да изготви предписания за всички лечебни заведения, в които има спешна помощ. Предписанията ще бъдат свързани със сигурността с оглед разположението на видеокамерите, осигуряването със служители от охранителна фирма, наета от лечебното заведение и др. \"Управителите на лечебните заведения ще имат грижата всичко това, което им е предписано, да намерят средствата и да го изпълнят\", коментира Радев.Според справката на прокуратурата, представена от Сотир Цацаров, през 2014 г. са били образувани 5 досъдебни производства за посегателства срещу медицински специалисти и по повод изпълнение на тяхната служба. Осъдени са четири лица, от които един ефективно, един условно, един на пробация и един с глоба.Според данните през 2015 г. са образувани 4 досъдебни производства, осъдено е едно лице. През 2016 г. са образувани 2 досъдебни производства и са осъдени са четири лица, от които двама условно, а на двама е наложена глоба.", "date": "2017.07.17", "title": "Обещаха гласови паник бутони да пазят екипите на спешна помощ "}
{"url": "https://news.bg/crime/sadyat-piyan-shofyor-na-katafalka-karal-bez-knizhka.html", "text": "Районната прокуратура във Варна предаде на съд 38-годишният Милен М. от Провадия. Той е причинил телесни повреди на мотоциклетист, като управлявал пиян, без книжка и с превишена скорост траурен автомобил.Милен блъснал мотоциклетиста с катафалката на кръстовище, след като не спрял на червен светофар. Колата се движила с 35км над ограничението. Мотористът получил четири средни телесни повреди и на мястото била повикана пътна полиция.Оказало се, че освен, че превишил значително скоростта и не спрял на светофара, Милен шофирал след употреба на алкохол. Тест с дрегер показал 0,49 промила в кръвта, а съдебномедицинска експертиза, която да определи концентрацията на алкохол в кръвта, показала, че при ПТП, мъжът шофирал с 0,78 промила в кръвта.Когато полицаите поискали документите му 38-годишният мъж им дал фалшив талон. Оказало се, че Милен няма книжка и е неправоспособен да шофира.Предстои делото срещу 38-годишния Милен да бъде насрочено за разглеждане във Варненския районен съд. Ако бъде признат за виновен, предвиденото в закона наказание е между 1 и 6 години лишаване от свобода.", "date": "2017.07.17", "title": "Съдят пиян шофьор на катафалка, карал без книжка "}
{"url": "https://news.bg/economics/udryali-raboteshtite-bedni-s-mahaneto-na-klas-prosluzheno-vreme.html", "text": "Нека в България да получаваме минимална заплата като в Люксембург и тогава да говорим дали трябва да се махат надбавките за прослужено време. Това коментира дългогодишният синдикалист и финансист Мика Зайкова пред БНР.Според нея това не е прослужено време, а професионален опит.\"Още прохождащият бизнес в България през 20-те години на миналия век е оценил колко е важен професионалният опит за успеха на една фирма. Дългият професионален опит дава възможност за по-бързо постигане на резултати, за които на младите им трябва още време\", подчерта тя.Работещите бедни в България са 700 хиляди, те получават минимална работна заплата, плащат си данъците, ако махнем и класа, ще им намалим доходите със 100-150 лева, поясни Зайкова.Производителността на труда не зависи само от работника, изтъкна Зайкова като контрааргумент на тезата на бизнеса за ниската производителност на труда в България. Според Зайкова приносът на работника е по-малък от 20-30% в ръста на производителността.\"Понеже живеем в 21 век и не работим с кирки и лопати, а с компютри и високотехнологична апаратура. Това зависи и от инвестициите. Само че България, както се разбра, не е добро място за инвестиции... Ние трябва да се отърсим от много неща, които сме наследили от предишния строй, а ние си ги прилагаме като момченца вече 27 години\", коментира тя.", "date": "2017.07.17", "title": "Удряли работещите бедни с махането на клас \"прослужено време\""}
{"url": "https://news.bg/int-politics/v-chechnya-geyove-nyama-tvardi-otnovo-kadirov.html", "text": "Чеченският лидер Рамзан Кадиров отново отхвърли обвиненията за репресии на властите срещу хомосексуалисти с твърдението, че \"такива лица при нас няма\".Той заяви това в интервю за предаване по HBO, цитирано от CNN. Но ако има и такива, допълни той, те трябва да напуснат републиката ни, да отидат в Канада. Трябва да пречистим кръвта си от тях. Той ги определи като \"дяволи, продажници, които ще отговарят пред Всевишния\". През май, три френски гей организации са подали жалби в Международния наказателен съд срещу президента на Чечения.Той е обвинен, че е организирал преследване на хора с нетрадиционна сексуална ориентация. Кадиров е обвиняван, че е проводник на геноцид и създаване на лагери за мъчения на хора с нетрадиционна сексуална ориентация.Руският президент Владимир Путин дори разреши провеждане на проверка на разпространяваната информация, че властите в Чечня задържат и изтезават гейове. Повече от 100 мъже са задържани и са измъчвани в Чечня заради това, че са хомосексуалисти. Според информацията най-малко четирима са убити.", "date": "2017.07.17", "title": "В Чечня гейове няма, твърди отново Кадиров "}
{"url": "https://news.bg/int-politics/opozitsiyata-vav-venetsuela-prizova-kam-stachka-sreshtu-maduro.html", "text": "Към 24-часова стачка срещу венецуелския президент Николас Мадуро призова привържениците си опозицията в страната, предаде BBC. Протестът отново е срещу плановете на правителството за ново Учредително събрание с правомощия да отнеме властта на Националното събрание и да пренапише конституцията.Изборите ще се проведат на 30 юли. Вчера обаче опозицията проведе референдум по темата, който не е правно обвързващ. Повече от 7 милиона избиратели участваха в допитването, като 98% от гласувалите отхвърлиха новото събрание, предложено от президента Мадуро и подкрепиха призива за провеждането на избори преди края на неговия мандат през 2019 г.Те също така са гласували за това въоръжените сили да защитават настоящата конституция.Мадуро определи референдума като \"безсмислен\" и твърди, че Учредителното събрание е единственият начин, по който Венецуела ще излезе от икономическата и политическата криза.Венецуела е поляризирана между поддръжниците на президента Николас Мадуро и опозицията, която иска нови избори.Повече от 100 души загинаха при сблъсъци и протести във Венецуела от април насам.", "date": "2017.07.17", "title": "Опозицията във Венецуела призова към стачка срещу Мадуро "}
{"url": "https://news.bg/crime/mareshki-shte-bade-prizovan-i-pitan-koy-e-uprazhnyaval-natisk-varhu-nego.html", "text": "\"Марешки ще бъде призован и питан кой е упражнявал натиск върху него.\" Това каза пред журналисти главния прокурор Сотир Цацаров във връзка с образуваното досъдебно производство срещу лидера на \"Воля\" и заместник-председател на парламента Веселин Марешки.\"Не мислете, че следя кога ще бъде извикан Марешки. Не зная дали някой му е упражнявал натиск, за да му отнеме горивния бизнес, но в материалите по делото виждам, че е упражняван натиск върху хора, които са собственици на две-три до четири аптеки, за да се разделят със своя бизнес\", посочи Цацаров.По думите му всички тези досъдебни производства са започнали във Варна. \"Нито едно не е започнало тук. Тези досъдебни производства касаят разследване на престъпления. Дайте да не спекулираме, че някой иска да отстрани г-н Марешки от горивния бизнес или от някъде другаде. Ако някой иска да го отстрани от горивния бизнес или от политиката, аз гарантирам, че в момента, в който той посочи конкретни факти, този човек ще бъде обект на наказателно преследване\", каза още той.Цацаров коментира, че производствата спрямо Марешки не са организирани, за да му бъде отнет горивния бизнес. \"Ако твърдиш, че това е така, трябва да имаш смелостта, достойнството и ако щете разбирането за граждански дълг, да го кажеш не само пред телевизионните камери общо и безадресно, а да го кажеш, когато бъдеш призован за снемане на обяснение. Г-н Марешки ще бъде призован и ще бъде питан точно това - кой, заемащ конкретна властова позиция е упражнявал натиска, за който той твърди\", посочи Цацаров.Припомняме, миналия четвъртък, 13 юли, спецзвеното \"Антикорупция\" обвини депутата и бизнесмен Веселин Марешки за нелоялни търговски практики и агресивно раздаване на листовки, като чрез това е упражнил принуда срещу други лица. По-късно по думите на говорителя на главния прокурор Румяна Арнаудова стана ясно, че  е за изнудване, извършено при условията на продължаващо престъпление със седем отделни изпълнителни деяния на територията на няколко града в страната.Според коментара на  депутат обвинението му е \" и да се опитваш да го шантажираш\", както и че управляващите искат да го \"държат\".", "date": "2017.07.17", "title": "Марешки ще бъде призован и питан кой е упражнявал натиск върху него"}
