{"url": "https://news.bg/world/petrolat-poevtinya-3.html", "text": "Цените на петрола се понижиха в петък с около 2,5%. Това стана на фона на прогнозата за увеличаване на добиваот ОПЕК през юли, въпреки обещанието на картела да ограничи производството, предаде Ройтерс.В Европа цените на черното злато се понижиха с $ 1,24 или 2,52% до $48,06 за барел. Американският лек суров петрол паднаха с $1,15 или 2,45% до $45,77 за барел.И Брент, и суровият петрол в САЩ регистрираха седмични загуби от повече от 1,6%, след като Petro-Logistics обяви, че производството на суров петрол от ОПЕК ще нарасне със 145 000 барела на ден (bpd) този месец.По-високите доставки от Саудитска Арабия, Обединените арабски емирства (ОАЕ) и Нигерия ще се увеличат този месец.ОПЕК и някои държави, които не са в картела като Русия, се опитват да намалят производството с 1,8 милиона барела.", "date": "2017.07.21", "title": "Петролът поевтиня"}
{"url": "https://news.bg/society/vik-dobrich-globi-28-dushi-za-krazhba-na-voda.html", "text": "Водното дружество в Добрич е съставило актове, възлизащи на над 53 хиляди лева, спрямо граждани, хванати в кражба на вода. Актовете са съставени на 28 жители на областта.Най-много нарушения инспекторите открили в община Балчик, съобщава БНР.Актове са съставени и в селата Рогачево и Изгрев. Между глобените физически лица имало и чужденци, които използвали водния ресурс, но без да заплащат за услугата. 7 акта са съставени и на жители в град Добрич.Според управителя на Дружеството за водоснабдяване и канализация в Добрич инженер Димитър Радушев дружеството разполагало с техника, която позволявала да се открият всички нарушители. Данните на дружеството показвали, че кражбите на вода са денонощни.", "date": "2017.07.21", "title": "\"ВиК Добрич\" глоби 28 души за кражба на вода"}
{"url": "https://news.bg/regions/saboriha-16-nezakonni-postroyki-v-romskiya-kvartal-v-asenovgrad.html", "text": "16 незаконни къщи бяха съборени днес в ромския квартал \"Лозница\" в Асеновград. В хода на акцията по събарянето на незаконните постройки в ромския квартал е имало засилено полицейско присъствие, съобщава БНР. Имало е и екипи на Спешна помощ и пожарната.От Общината в Асеновград заявиха, че събарянето на незаконните къщи е преминало спокойно. Част от обитателите на съборените къщи заявили желание да се регистрират като нуждаещи се, а социални работници ги консултирали на място.От Общината в Асеновград посочиха, че продължава да се следи за незаконно строителство.Припомняме, на 4 юли кметът на Асеновград Емил Караиванов обясни, че в хода на проверките в циганската махала в града полицията не са открити незаконно пребиваващи хора. Всички роми имали адресна регистрация. Проверките обаче установили Припомняме и че проблемът с незаконните постройки в Асеновград стана актуален след като , цигани нападнаха първо момичета, които тренират кану-каяк в езерото \"40-те извора\", а след това инцидентът прерастна в масово сбиване. По-късно .Събитията предизвикаха бурни реакции в града.  срещу незаконно пребиваващите цигани в града. Вицепремиерът Валери Симеонов също отиде на .На 10 юли жителите на Асеновград обявиха, че протестите в града ще спрат за две седмици, до 24 юли - идния понеделник.", "date": "2017.07.21", "title": "Събориха 16 незаконни постройки в ромския квартал в Асеновград"}
{"url": "https://news.bg/crime/sadiya-virzhiniya-petrova-e-opredelena-za-deloto-ktb.html", "text": "Защитата на банкера Цветан Василев по делото КТБ може да поиска разпит на всяко едно лице. Това заяви главният прокурор Сотир Цацаров по повод внесения обвинителен акт за мегаделото КТБ и поисканото от страна на БСП оповестяване на другите политически лица, финансирани от КТБ.От Спецсъда определиха съдия Цацаров бе запитан за делото КТБ докато охотно разказваше за поискания имунитет на .От отговора на прокурор номер 1 стана ясно, че останалите приобщени към делото досъдебни производства на други лица, вече били 23, а не 24. На един от тях вече е внесен обвинителен акт за данъчно престъпление.Главният прокурор бе лаконичен по темата. Той препоръча на лидера на БСП Корнелия Нинова да си прочете Наказателно-процесуалния кодекс. Повод за изказването му бе  кои политици са финансирани от КТБ.Цацаров уточни, че обвинителният акт вече е в съда, а разглеждането на делото ще бъде при открити врата. \"Ще видите всичко. Всички процеси се развиват в съд, там не може да бъде скрито нищо\", коментира Цацаров.На въпрос за проверката на Ангел Илиев през 2009 г. за Нова Българска медийна група, напазарувала медиите \"Телеграф\", \"Монитор\" и възможността Пеевски Пеевски да е получавал пари по кредити към КТБ, Цацаров отговори, че през 2009 г. не е бил нито в тази сграда, нито в този кабинет.Според главния прокурор няма никаква пречка депутатът от ДПС да бъде разпитан и в хода на съдебното производство. \"Списъкът на разпитваните лица не е изчерпан\", настоя Цацаров.\"По отношение на това, кой е и кой не е свидетел кръгът на свидетелите не е предопределен от прокуратурата. Защитата и тези хора са достатъчни професионалисти, за да го направят. При всички случаи има правото да иска доказателства. Какъв е проблемът защитата да поиска всяко едно от лицата, които вие посочвате\", запита Цацаров във връзка с евентуален разпит на депутата Делян Пеевски по мегаделото КТБ.Той отклони последващи въпроси за КТБ с думите: \"всички въпроси, които сте имали по темата КТБ, сте имали възможност да ги зададете вчера\".Междувременно от Специализирания наказателен съд изпратиха следното съобщение: Поради повреда в сървъра за разпределяне на делата на случаен принцип, който се намира във Висшия съдебен съвет, делото КТБ ще бъде разпределено в понеделник.Минути по-късно се получи това съобщение от Специализирания наказателeн съд: \"След оправяне на сървъра във ВСС, делото КТБ беше разпределено на случаен принцип и ще се разгледа от \".", "date": "2017.07.21", "title": "Съдия Виржиния Петрова е определена за делото КТБ"}
{"url": "https://news.bg/health/patsientite-da-znayat-meditsinskata-si-dokumentatsiya-iskat-ot-npo.html", "text": "За гарантиран достъп на  до медицинската документация, свързана с тяхното лечение, настояват от сдружение \"Диабет, предиабет и метаболитен синдром\" в декларация, изпратена до медиите.Достъпът до информация и анамнеза да бъде осигурен независимо дали пациентът е бил в болнично или в извънболнично лечебно заведение, искат от организацията. Значението на документите е за да може пациентите да чувстват сигурност, че им е оказана медицинска помощ в обем и качество, определени в Националния рамков договор (НРД) и сключения индивидуален договор. Амбулаторен лист да се издава след всеки преглед, а не след \"серия от посещения\".Настояваме за по-добрата проследяемост на процедурите и за по-добра информираност на пациентите, пишат от организацията. Те искат да има и етичните консултанти, пациентски помощници, психолози и пациентски застъпници да имат достъп до клиниките за ин-витро процедури.\"Настояваме да се въведат в етичните кодекси на болниците клаузи относно тяхната работа с цел да се подобри разбирането между лекарите и пациентите, те да говорят на един език, да се възвърне доверието на пациентите в лекарите и да се намерят ресурси за това лекарите да бъдат обучени да говорят по-разбираемо на пациентите, с уважение, с търпение\", пишат от сдружението.Клиниките за ин витро ежегодно да обявяват статистика за своята успеваемост за по-голяма прозначност и за да се реши проблемът със създалото се напрежение сред недоволните пациенти на 33-те ин-витро клиники, искат от сдружението.Комисиите за здравни технологии да допуснат пациенти на ин-витро клиниките при разискване на въпроси, свързани с ин-витро манипулации. При определяне на пациенти, които да участват в тези комисии и при определяне на позицията на пациентите да се вземе мнението и на недоволните пациенти, искат от неправителствената организация.Мотивът им е, че след подаване на сигнали, някои от пациентите, които не са доволни от предоставените им медицински услуги, може да бъдат лишени от лечение в България или до други негативи.\"Бихме искали истерията и кампанията, която тече в пациентския сектор в момента срещу сдружението ни да бъде спряна и пациентските организации да бъдат разглеждани равностойно, за да имат право да защитават пациентите, които са се обърнали към тях. Според организацията, редица ин витро центрове в България не издават амбулаторни листове с детайлно описание на манипулациите и процедурите, свързани с ин-витро процедурите. Това засяга гинекологични прегледи, разпечатки от извършените ехографии, манипулации като брой антрални фоликули, разположение, размери на яйчниците, размер на матката и лигавицата на матката.Липсата на медицински документи или непълната документация затруднява лечението на пациентите, ако те преминат в друга болница или клиника, алармират от сдружение \"Диабет, предиабет и метаболитен синдром\".", "date": "2017.07.21", "title": "Пациентите да знаят медицинската си документация, искат от НПО"}
{"url": "https://news.bg/regions/ima-veroyatnost-kamping-kavatsite-da-ostane-bez-tok-i-voda.html", "text": "Има вероятност къмпинг \"Каваците\" да остане без ток и вода.Къмпингът може да остане без ток и вода, защото дружеството, което доскоро е стопанисвало зоната и което покрива разходите за битовите консумативи, оспорва легитимността на новия наемател на зоната.Според Мирослав Стойков, който е юридически представител на дружеството, стопанисвало местността до скоро, партидите за ток и вода и издръжката на зоната продължавали да се осигуряват от въпросното дружество, а не от новия наемател къмпинга. Според Стойков по независещи от дружеството причини водата и токът може да бъдат спрени, което от своя страна може да предизвика хуманитарна криза в къмпинг \"Каваците\". Разходите за ток възлизали на 13 хиляди лева, а за вода - 8 000 лв.Според административния представител на същото дружество Валентин Расопов новият наемател на къмпинга нямал лиценз за извършването на туристическа дейност. Наемателят нямал и компетентен персонал, който да отговаря за нуждите на къмпинга.Според пълномощникът на новата фирма наемател Мария Гъркова плажът няма да остане без ток и вода. Фирмата щяла да предприеме нужните действия, за да може летуващите в зоната да къмпингуват спокойно. По думите ѝ фирмата ще осигури ток и вода, а документите били абсолютно валидни.Припомняме, в края на месец юни, преди по-малко от месец, възникнаха съмнения за фалшификации при отдаването под наем на къмпинг \"Каваците\", Созопол.", "date": "2017.07.21", "title": "Има вероятност къмпинг \"Каваците\" да остане без ток и вода"}
{"url": "https://news.bg/finance/pozharat-v-kazichene-sazdal-shteti-za-9-mln-lv.html", "text": "Пожарът, възникнал в склад за дрехи в Казичене, е причинил щети на стойност около 9 млн. лв. Това са отчели от фирмата за продажба на дрехи втора употреба, съобщи БНР.За да може да възстанови търговската си дейност, собственикът на фирмата ще инвестира още 4 млн. лв.Припомняме, на 15 юли, събота, . От фирмата заявиха, че запалилата се сграда е била нова, а помещенията отговаряли на всички изисквания за противопожарна безопасност.", "date": "2017.07.21", "title": "Пожарът в Казичене създал щети за 9 млн. лв."}
{"url": "https://news.bg/regions/okolo-300-hil-dka-ot-rodopskite-gori-sa-zasegnati-ot-koroyadi-i-sahnat.html", "text": "\"Родопските гори съхнат. Голяма част от територията на страната е поразена от корояд и гъбни вредители, това налага взимането на спешни мерки\". Това заяви заместник-министърът на земеделието, храните и горите Атанас Добрев по време на инспекция в горските територии на Ардино и на Женда, които са поделения на Южноцентрално лесовъдно предприятие.Размерът на засегнатите площи е много динамичен и не може да се направи точна оценка, но по .Основната причина за увеличаване на нападенията е добрата хранителна среда за развитие на короядите. Тя е в резултат на голямото количество увредена дървесина - над 2 млн. куб. метра от абиотични фактори - ветровали, ветроломи, ледоломи и снеговали, и невъзможността за бързото й извличане и усвояване в рамките на 1 година, поради високия процент недостъпни терени.\"Процесът е обезпокоителен и е наложителна спешна човешка намеса\", заяви академик Александър Александров от Института по гората към БАН.\"Короядните петна се разширяват понякога и с метър на ден и трябва да лекуваме тази гора и това става със сеч. На места се засяга и дървесината около короядните петна, където короядът се е преместил и започва да ползва хранителната среда\", каза още той.Проблемът засяга само институциите, а и всички собственици на гори. Предстои труден период на извличане и усвояване на тази дървесина и нека да оставим лесовъдите да си свършат работата, подчерта акад. Александров.От средата на 2016 г. в страната се наблюдават тревожни тенденции за увеличаване на размера на засегнатите иглолистни култури. В сравнение с 2015 г. е регистриран ръст на засегнатите площи от 66 хил. дка на 180 хил. дка или близо 3 пъти. Само до месец юли 2017 г. засегнатите площи са колкото за цялата 2016 г.Съхнещите гори са с възраст 40-50 г., която се определя като пределна за тези изкуствени насаждения , посочиха представителите на научните среди.Изпълнителният директор на Изпълнителна агенция по горите Григор Гогов информира, че в засегнатите райони са ограничени сечите на здрава дървесина и се приоритизира усвояването на увредената.Гогов посочи, че се идентифицират собствениците на засегнатите гори, на които се правят предписания за предприемане на мерки за провеждане на санитарни сечи и други мероприятия.", "date": "2017.07.21", "title": "Около 300 хил. дка от Родопските гори са засегнати от корояди и съхнат"}
{"url": "https://news.bg/politics/borisov-podmenya-rakovodstvoto-na-gerb-dobrich.html", "text": "Премиерът и председател на ГЕРБ Бойко Борисов разпореди да бъдат освободени всички членове на областното ръководство на ПП ГЕРБ - Добрич, съобщиха от ГЕРБ.Това стана часове след като главният прокурор Сотир Цацаров обяви, че депутат от ГЕРБ е изнудвал бизнесмен от Добрич за 4 т суджук с уговорката, че е за премиера Бойко Борисов. Решението на Изпълнителната комисия ще бъде гласувано и приведено в действие още в понеделник.Борисов е разпоредил на заместник-председателя на партията, който е и председател на Парламентарната група на ГЕРБ - Цветан Цветанов, да предприеме незабавни действия за информиране на членовете на Изпълнителната комисия с предложението за освобождаване на членовете на местния партиен клуб.Освен това председателят на ГЕРБ предлага на ИК да освободи общинския ръководител, общинския организационен секретар и членовете на общинското ръководство на ПП ГЕРБ - Добрич.Освен освобождаването на членовете на областното и общинското ръководство, предложението на Бойко Борисов включва още да бъдат утвърдени нови ръководства на областната и общинската структури в понеделник.", "date": "2017.07.21", "title": "Борисов подменя ръководството на ГЕРБ-Добрич"}
{"url": "https://news.bg/society/organizatsiya-na-dvizhenieto-okolo-dondukov-do-14-septemvri.html", "text": "От 00.00 часа на 22 юли до 24.00 часа на 14 септември 2017 година ще се въведе специална организация на движението в района на ремонта на столичния булевард \"Княз Ал. Дондуков\".Въвеждат се следните промени в организацията на движение:Забранява се влизането на пътни превозни средства в двете посоки по булевард \"Княз Ал. Дондуков\" между улица \"Кракра\" и булевард \"Васил Левски\". Въвежда се двупосочно движение на пътни превозни средства по улица \"Кракра\" между булевард \"Княз Ал. Дондуков\" и булевард \"Янко Сакъзов\". За целта се забранява престоят и паркирането на булевард \"Янко Сакъзов\" на 50 метра след улица \"Кракра\" в посока улица \"Сан Стефано\".За същия период (От 00.00 часа на 22 юли до 24.00 часа на 14 септември 2017 година) се запазват временните маршрути на трамвайни линии № 20, 22, 22А и 23:- № 20 Депо Искър - площад Васил Левски;- № 22 Автостанция Изток - площад Васил Левски;- № 22А ж.к. Красна поляна - Младежки театър;- № 23 ухо Гео Милев - ул. Обиколна (ж.к. Дружба 2).Възстановяват се маршрутите на тролейбусни линии № 1, 2А и 4:- № 1 - от ж.к. \"Левски Г\" в посока център маршрутът се възстановява по ул. \"Кракра\";- № 2А и 4 - от ж.к. \"Хаджи Димитър\" в посока център маршрутът се възстановява по ул. \"Кракра\";Променят се маршрутите на тролейбусни линии № 1, 2А и 4 (в посока съответно ж.к. \"Левски Г\" и ж.к. \"Хаджи Димитър\") - от бул. \"Васил Левски\", надясно по бул. \"Янко Сакъзов\", наляво по ул. \"Кракра\", надясно по бул. \"Княз Александър Дондуков\" и по маршрутите.Тролейбусите от № 1, 2А и 4 ще спират на съществуващата трамвайна спирка на бул. \"Янко Сакъзов\" след бул. \"Васил Левски\" в посока съответно ж.к. \"Левски Г\" и ж.к. \"Хаджи Димитър\".Променят се маршрутите на автобусни линии № 78, 79 и 20ТМ:-Автобуси № 78 /в посока Централна гара/: от кръстовището бул. Княз Александър Дондуков - ул. \"Злетово\" надясно по ул. \"Злетово\", по бул. \"Ген. Данаил Николаев\", пл. \"Сточна гара\", бул. \"Сливница\" и по маршрута си до Централна гара. В обратна посока маршрутът не се променя.- Автобуси № 79 /в посока Стинд 2/: от кръстовището бул. \"Княз Александър Дондуков\" - ул. \"Злетово\", наляво по бул. \"Ген. Данаил Николаев\", пл. \"Сточна гара\", ул. \"Константин Стоилов\" и по маршрута си до \"Стинд 2\". В обратна посока маршрутът не се променя.- Автобус № 20ТМ - се скъсява от пл. Централна гара до пл. \"Васил Левски\", като автобусите ще спират на установените спирки по маршрута.Временно се закриват спирки:- с код 0297 \"бул. В. Левски\" и код 0298 \"бул. В. Левски\";- тролейбусна спирка с код 2012 \"ул. Кракра\" в посока Софийски университет.", "date": "2017.07.21", "title": "Организация на движението около \"Дондуков\" до 14 септември"}
{"url": "https://news.bg/int-politics/govoritelyat-na-beliya-dom-shon-spaysar-podade-ostavka.html", "text": "Шон Спайсър подаде оставка от поста прессекретар на Белия дом, съобщи ТАСС, позовавайки се на The New York Times.Според американското издание причината за решението на Спайсер е несъгласието му с решението на президента на САЩ Доналд Тръмп да назначи финансиста Антъни Скарамучи за директор на комуникацията в апарата на Белия дом.", "date": "2017.07.21", "title": "Говорителят на Белия дом Шон Спайсър подаде оставка"}
{"url": "https://news.bg/politics/modelat-ktb-e-ogledalo-na-prehoda-ubedena-ninova.html", "text": "\"Моделът КТБ\" е огледало на прехода - задкулисни договори зад гърба на хората. Това обяви в предаването \"Лице в лице\" на bTVлидерът на БСП Корнелия Нинова. Тя припомни, че именно прокуратурата определи аферата като \"модела КТБ\".Именно затова поисках да бъдат обявени всички политици, които са били финансирани от банката, уточни Нинова.Относно препоръката на главния прокурор Сотир Цацаров към Нинова да прочете НПК, тя отвърна: Корупция с четене на закони не се бори, а с прилагане на закони\".Лидерът на левицата смята, че ако се разкрие цялата истина около аферата \"КТБ\" обществото ни може да започне постпреходния си период.За споразумението между парламентарните групи да се отложи пълната либерализация на продажбата на земеделска земя на чужденци Нинова коментира, че земеделската земя е национално богатство. Има опасност да я изкупят, да не се използва за производство, да има спекулативно препродаване, уточни лидерът на БСП.Относно скандала с НДК тя смята, че лобита в ГЕРБ се бият помежду си за едни пари. Това била причината да не разреши на Деница Златева да остане в кабинета \"Борисов 3\". Сега щяха да си измият ръцете с нея и с БСП, допълни Корнелия Нинова.", "date": "2017.07.21", "title": "\"Моделът КТБ\" е огледало на прехода убедена Нинова"}
{"url": "https://news.bg/regions/organizatsiya-na-dvizhenieto-za-rekonstruktsiya-na-bul-praga.html", "text": "От 00.00 часа на 22 юли до 24.00 часа на 31 юли 2017 година се забранява влизането на пътни превозни средства по западната половина от пътното платно на булевард \"Ген. М. Д. Скобелев\" между улица \"Св. Иван Рилски\" и булевард \"Прага\" в посока НДК.Движението в посока НДК ще бъде пренасочено в две ленти от източната половина от булеварда, а движението в посока площад \"Руски паметник\" ще се извършва в дясната лента от източната половина на булеварда.Забранява се престоят и паркирането на пътни превозни средства на булевард \"Ген. М. Д. Скобелев\":- от източната срана на булеварда в участъка от бул. \"Христо Ботев\" и на 30 метра след ул. \"Св. Иван Рилски\";- от западната страна на булеварда в участъка от ул. \"Св. Иван Рилски\" до бул. \"Прага\".Измества се тролейбусна спирка с код 0362 \"БУЛ. ПРАГА\" с 30 метра напред в посока пл. \"Руски паметник\", след ул. \"Св. Иван Рилски\".Закриват се местата за почасово платено паркиране и изместване на местата за платено паркиране \"служебен абонамент\" за горепосочените време и място.", "date": "2017.07.21", "title": "Организация на движението за реконструкция на бул. \"Прага\""}
{"url": "https://news.bg/crime/zadarzhaha-trima-za-grabezh-vav-veliko-tarnovo.html", "text": "Полицаи задържаха трима за грабеж, извършен на територията на село Йоаким Груево, община Стамболийски, област Пловдив.В хода на специализирана полицейска операция, проведена на 19 юли от служители на група \"Противодействие на грабежи\" и разследващи полицаи при ОДМВР - Пловдив и Велико Търново, служителите на реда са задържали трима мъже - Й. С. (58 г.), М. П. (46 г.) и А. К. (35 г.), криминално проявени и осъждани, съпричастни към извършен грабеж на злато и пари.Престъплението било извършено на 28 май тази година в село Йоаким Груево. Тогава тримата нахлули в частен дом, нападнали и превели в безпомощно състояние собственичката и племенника ѝ. След това тримата насила отнели наличните им пари и златни накити и изчезнали.В рамките на операцията са извършени процесуално - следствени действия на 9 адреса, ползвани от задържаните. Там са открити и иззети множество златни накити, маски, дрехи, СИМ-карти и други вещи съотносими към престъпната дейност на тримата.Мъжете са привлечени в качеството на обвиняеми и са задържани за 72 часа.", "date": "2017.07.21", "title": "Задържаха трима за грабеж във Велико Търново"}
{"url": "https://news.bg/regions/organizatsiya-na-dvizhenieto-na-bulevard-ovcha-kupel.html", "text": "От 00.00 часа на 22 юли до 24.00 часа на 27 август 2017 година се забранява влизането на пътни превозни средства по южното пътно платно и трамвайното платно на булевард \"Овча купел\" между улица \"Коломан\" и .Временната организация на движението се въвежда във връзка с извършване на реконструкция на трамвайния релсов път.Движението на превозни средства ще се извършва еднопосочно в една лента по северното пътно платно на булеварда с посока на движение от бул. \"Цар Борис ІІІ\" към ул. \"Коломан\".За същия период от (от 00.00 часа на 22 юли до 24.00 часа на 27 август 2017 година) се скъсяват маршрутите на Трамвайна линия № 11 от квартал \"Илиянци\" до квартал \"Княжево\", в посока кв.Княжево. Отсечката се скъсява до трамвайно ухо \"Овча купел\".Променят се и маршрутите на автобусни линии № 73, 103 и 107:- Автобус №73 - ж.к. \"Овча купел\" - ж.к. \"Гоце Делчев\" - в посока ж.к. \"Гоце Делчев\" - от кръстовището ул. \"Боряна\" - ул. \"Любляна\" надясно по ул. \"Любляна\", наляво по бул. \"Никола Петков\", наляво по бул. \"Цар Борис III\" и оттам по маршрута си в посока ж.к. \"Гоце Делчев\". В обратна посока маршрутът не се променя.В променения участък от маршрута, водачите да спират на спирки с код 0900 \"ул. Любляна\", код 0041 \"66-то СОУ\", код 0773 \"ул. Калояново\", код 0350 \"бул. Никола Петков\", код 0391 \"бул. Цар Борис III\", код 0889 \"кв.Павлово\".- Автобус № 103 - в посока автостанция \"Овча купел\" - от кръстовището бул. \"Никола Петков\" - ул. \"Любляна\" направо по бул. \"Никола Петков\", наляво по бул. \"Цар Борис III\", наляво по бул. \"Овча купел\" до обръщателното ухо автостанция \"Овча купел\". В обратна посока маршрутът не се променя.В променения участък от маршрута, водачите да спират на спирки с код 0350 \"бул. Никола Петков\", код 0391 \"бул. Цар Борис III\", код 0889 \"кв.Павлово\".- Автобус № 107 - кв. Карпузица - Боянска църква в посока Боянска църква: от кръстовището ул. \"Любляна\" - бул. \"Никола Петков\" надясно по бул. \"Никола Петков\", наляво по бул. \"Цар Борис III\", надясно по ул. \"Ал. Сергеевич Пушкин\" и по маршрута си в посока Боянска църква. В обратна посока маршрутът не се променя.В променения участък от маршрута водачите да спират на спирки с код 0350 \"бул. Н. Петков\" и код 0391 \"бул. Цар Борис III\".", "date": "2017.07.21", "title": "Организация на движението на булевард \"Овча купел\""}
{"url": "https://news.bg/world/tvardeniyata-na-vanshnoto-ministerstvo-na-germaniya-sa-zli-skochi-erdogan.html", "text": "Президентът на Турция Реджеп Ердоган осъди думите на външния министър на Германия Зигмар Габриел, който вчера, 20 юли, предупреди пътуващите до Турция германски граждани, че има риск да бъдат арестувани в страната, информира Ройтерс.Припомняме, Габриел заяви и че има риск и за компаниите, които възнамеряват да инвестират южната си съседка. Зигмар Габриел посочи и че Турция трябва да се \"събере\", особено след като в НАТО се наблюдава ескалация на напрежението по някои въпроси.В реч Ердоган отговори, че предупреждението на външния министър на Германия немците да не пътуват и инвестират в Турция е безпочвено и зло. По думите на президента на Турция е време  да си даде сметка, че е приютявало терористи, както самият Ердоган каза по-рано през месеца.", "date": "2017.07.21", "title": "Твърденията на външното министерство на Германия са зли, скочи Ердоган "}
{"url": "https://news.bg/world/evakuiraha-britanskiya-muzey.html", "text": "Евакуираха Британския музей. Мярката е предприета заради съмнителен автомобил, съобщава АП.Площадът през музея също бил евакуиран докато полицаите проверяват сигнала. На място веднага били изпратени екипи на полицията и пожарната.Сапьори извършили контролирана експлозия на съмнителния автомобил. След проверката, музеят отново отворил врати за посетители.", "date": "2017.07.21", "title": "Евакуираха Британския музей"}
{"url": "https://news.bg/bulgaria/oblasten-upravitel-hvana-piyan-shofyor.html", "text": "Областният управител Никола Чанев предотврати тежко ПТП на пътя Ардино-Кърджали, задържайки мъртво пиян шофьор зад волана на \"Опел\" с кърджалийска регистрация в района на село Кьосево. Около 13,30 часа в петък, на връщане от обиколка със заместник-министъра на земеделието, храните и горите Атанас Добрев в горски масиви, заразени с корояд, служебният автомобил на областна администрация засече водач във видимо неадекватно състояние, извършващ некоординирани маневри на платното и застрашаващ сигурността на движението, съобщава в. \"Стандарт\"По настояване на Чанев шофьорът бе изведен от колата, а ключовете му отнети до идването на контролните органи. Областният управител сигнализира \"КАТ - Пътна полиция\" и поиска спешната им намеса за неутрализиране на водача и проверка на правоспособността му, заради явна заплаха за останалите участници в движението.Пристигналият на място пътен патрул установи, че нарушителят е 29-годишен мъж от с. Кобиляне, който призна, че е злоупотребил с алкохол и че не му се случва за първи път да кара в нетрезво състояние. Взетата му с дрегер проба обаче надхвърли и най-смелите очаквания - апаратът отчете 3,35 промила.Пътните полицаи поеха случая и благодариха на Чанев за бързата и адекватна реакция и на шофьора му Лъчезар Господинов, който прояви изключителна съобразителност и висок професионализъм по време на инцидента и с действията си предотврати потенциално тежко произшествие.", "date": "2017.07.21", "title": "Областен управител хвана пиян шофьор"}
{"url": "https://news.bg/bulgaria/sara-sandars-e-glasat-na-beliya-dom.html", "text": "Сара Хакаби Сандърс е новият говорител на Белия дом, съобщава Фокс нюз.Тя заменя на поста Шон Спайсър, който подаде оставка.Освен това новият директор на департамента по комуникациите на Белия дом е Антъни Скарамучи.Самата Сара Сандърс беше заместник на Шон Спайсър.\"Изказвам благодарност за работата на Шон от името на моето правителство и на американския народ. Пожелавам му по-нататъшни успехи в бъдеще, когато той ще има нови възможности за изява. Вижте само високия му телевизионен рейтинг\", гласи декларацията на президента Доналд Тръмо, прочетена от новата говорителка на Белия дом Сара Сандърс.Тръмп съобщи, че неговият говорител Шон Спайсър подава оставка от август, а финансистът Антъни Скарамучи става директор на комуникациите на Белия дом Вашингтон.", "date": "2017.07.21", "title": "Сара Сандърс е гласът на Белия дом"}
{"url": "https://news.bg/politics/nashi-boytsi-i-vertolet-mi-17-pomagat-za-gaseneto-na-pozhara-v-krumovo.html", "text": "11 български военни и вертолет Ми-17 от Крумово участват в гасенето на големите горски пожари в Република Черна гора. Нашият хеликоптер е с окачен съд тип \"бомбибак\".Още в деня на пристигането в Подгорица - 19 юли 2017 г., бе извършен разузнавателен полет, след което започна гасене на огъня в района на селата Пипери и Копили, община Подгорица.За 3 часа машината направи 10 захода за гасене на пожара от въздуха. Във вчерашния ден хеликоптерът извърши 22 захода над район, северно от Подгорица. Българските военнослужещи и хеликоптерът остават в Подгорица в помощ на черногорските власти за погасяването на пожарите.", "date": "2017.07.21", "title": "Наши бойци и вертолет Ми-17 помагат за гасенето на пожара в Крумово"}
{"url": "https://news.bg/world/palestina-prizova-oon-da-prekrati-malchanieto-i-da-pritisne-izrael.html", "text": "Външното министерство на Палестина поиска спешна намеса на Съвета за сигурност на ООН в защита на палестинското присъствие в Йерусалим, съобщиха от палестинското посолство у нас.Ведомството най-остро осъжда утвърдения вчера от т.нар. Областна комисия в окупирания Йерусалим проект за строителство на 900 нови колонизационни единици в колониите \"Гило\", \"Ремот\", \"Неби Яков\" и \"Песгат Зеев\", впили се в палестинската земя в окупирания Йерусалим.Освен това министерството осъжда изявленията на израелския премиер Бенямин Нетаняху в Париж, които израелският вестник \"Хаарец\" предаде частично и в които Нетаняху потвърждава, че е против мира и че държи на заселническата колонизация и я подкрепя.Според палестинците заселническите действия в Йерусалим са продължение на политиката на управляващата в Израел дясна коалиция, основаваща се на утвърждаване на окупацията и задълбочаване на колонизацията на окупираната палестинска територия.Министерството е убедено, че Израел издига пречки и прегради на пътя на американските усилия, целящи възобновяване на преговорите между палестинската и израелската страна, а също и практическо претворяване на решението на управляващата в Израел десница да разруши всеки шанс за осъществяване на уреждането чрез две държави и създаване на жизнеспособна и суверенна палестинска държава.Министерството на външните работи на Палестина настоява пред Съвета за сигурност на ООН да излезе от своето мълчание и да поеме отговорностите си за прилагане на собствените си резолюции относно колонизацията и преди всичко резолюция №2334. Също така настоява държавите, които претендират, че се придържат към постигането на мир въз основа на принципа за две държави, да се активизират спешно и практически, за да спрат методичното сриване от страна на Израел на принципа на уреждане чрез две държави.", "date": "2017.07.21", "title": "Палестина призова ООН да прекрати мълчанието и да притисне Израел"}
{"url": "https://news.bg/regions/mikrobiologichno-zamarsyavane-na-3-plazha-v-byala.html", "text": "Регионалната здравна инспекция във Варна е регистрирала влошени микробиологични показатели на три от плажовете в община Бяла.По думите на директора на Районната здравна инспекция в морската столица Дочка Михайлова пред БНР плажовете в Бяла няма да бъдат затваряни.Предвижда се проверките по плажовете да бъдат засилени, за да може да се намери източникът на замърсяването.Относно Офицерския плаж във Варна, където също бяха установени по-високи нива на замърсяване, Михайлова посочи, че стойностите там вече са по-ниски. Замърсяването било по-слабо от това в Бяла. Офицерският плаж във Варна също няма да бъде затварян.", "date": "2017.07.21", "title": "Микробиологично замърсяване на 3 плажа в Бяла"}
{"url": "https://news.bg/int-politics/sasht-sledyat-izkaso-voenni-ucheniya-mezhdu-rusiya-i-kitay-v-baltiysko-more.html", "text": "Китайски военни кораби се присъединиха към руските военноморски сили в Балтийско море преди провеждането на военни игри, които са наблюдавани \"изкъсо\" от западните сили, съобщава британското издание \"Дейли телеграф\".Ученията, които са знак както за нарастващия обхват на китайските военни, така и за по-близките стратегически отношения между Москва и Пекин, дават началото на горещо лято на военни учения на Русия в Източна Европа, които предизвикаха тревога във Вашингтон.Най-модерните ракетни разрушители на Китай пристигнаха в руския анклав Калининград преди да започнат военноморските учения с руска флотилия в понеделник, които ще продължат до 31 юли.Най-модерният китайски ракетен разрушител, една от най-способните ракетни фрегати в арсенала на ВМС на Китай и снабдителен кораб взимат участие в ученията.\"Изпращайки своите най-модерни ракетни разрушители, Китай изразява своята искреност към Русия и също така изпраща силен сигнал към други страни, които планират да ни провокират\", изтъква китайски военноморски експерт.Докато Китай изпраща някои от най-модерните си военни плавателни съдове, руснаците хвърлят в ученията само два бойни кораба - нови корвети, които ще бъдат съпътствани от подвижен влекач, военноморски вертолети Ка-27 и бомбардировачи Су-24 като въздушна подкрепа.Ученията ще продължат в продължение на една седмица и ще включват учения за борба с подводници, авиация и кораби.Наблюдатели също така твърдят, че ученията са насочени към НАТО и подчертават стремежите на Китай да бъде голяма морска сила и конкурент на американската военноморска мощ.В изявление на командването на САЩ в Европа се подчертава: \"Ние следим внимателно руските учения с други участници като Китай. Въпреки че подкрепяме техните права да тренират в международни обединения, ние очакваме всички страни да се придържат към международните норми и правила.\"", "date": "2017.07.21", "title": "САЩ следят изкъсо военни учения между Русия и Китай в Балтийско море"}
{"url": "https://news.bg/politics/deputatat-martinov-iskal-4-t-sudzhuk-za-premiera-borisov.html", "text": "Герберът Живко Мартинов искал от местен търговец 4 тона суджук с еленско месо на стойност 45 хиляди лева. Суджукът той поискал лично за министър-председателя Бойко Борисов.Тези данни  главният прокурор Сотир Цацаров във връзка с поискания имунитет на народния представител Живко Мартинов от ПГ на ГЕРБ. Главният прокурор обясни, че в четири случая Живко Мартинов е поискал от въпросния търговец, който е собственик на магазин, на месопреработвателен цех и на други търговски дейности, да му бъде предаден по един тон суджук.\"Общо 4 000 килограма суджук, 60 килограма телешка пастърма и филе \"Елена\". Колкото и смехотворно да звучи това, въпросният суджук предоставян на четири пъти по един тон е на обща стойност 45 хиляди лева. Доколкото е видно от материалите по проверката е изготвен по специална рецепта, която включва и еленско месо и по думите на народния представител, е предназначен лично за министър-председателя\", посочи Цацаров.Всички четири тона са били извозени с бус на народния представител до помещение, където самия народен представител е организирал сушенето на суджука. \"Проверката е показала, че дори един суджук не е достигнал до министър-председателя\", посочи Цацаров.Това е десето поред искане за снемане на имунитета на депутата Живко Мартинов. Цацаров посочи, че на 18-ти април 2017 г. е постъпил сигнал от гражданин с описание на факти за престъпна дейност, осъществена на територията на град Добрич от въпросното лице.Освен това до министър-председателя е изпратена справка от ДАНС с данни за вероятни злоупотреби. Въпросната справка е изпратена от министър-председателя и до главния прокурор.Вероятната причина е, че в няколко от случаите народният представител е ползвал изключително активно името на премиера. Мартинов е народен представител в 44-то, бил е народен представител и в 43-то народно събрание.Цацаров заяви, че ако Народното събрание даде разрешение - или народният представител се откаже доброволно от имунитета си, тогава ще бъде образувано досъдебно производство за пет групи престъпления: изнудване, принуда, опит за лично укривателство, принуда спрямо орган на властта да извърши престъпление по служба.\"Всички тези обвинения ще бъдат предявени, ако Народното събрание даде разрешение да бъде снет имунитета\", коментира Цацаров. Относно личния натиск за придобиване на облаги, упражняван от Мартинов от 2012 г. до настоящия момент, върху бизнесмен от Добрич, собственик на месопреработвателен цех, Цацаров обясни, че натискът е бил упражняван като търговецът е бил включен в списък с лица, които трябвало да подпомагат политическата дейност.В противен случай щяло да има проверки от данъчни служби, агенцията по храните и конкретният израз, използван от депутата бил - \"ще ти бъде смачкан бизнеса\".Върху същия търговец бил упражнен натиск, за да мебелира с мека мебел офиса на политическата партия в града. Мебелите, обаче се оказали в търговския офис на Мартинов вместо в офиса на ГЕРБ.Освен това върху същия търговец бил упражнен натиск да предостави климатична стена, която също била предназначена за офиса на ГЕРБ, но мебелите се оказват в търговския офис на депутата. Към всички тези екстри депутатът поискал и два сглобяеми гаража и инсталиране на охранително видеонаблюдение, заплатено от въпросния търговец.Депутатът Мартинов упражнил натиск и върху служител на МВР - принуда, както по отношение на съвсем \"дребни\" случаи за народния представител - анулиране на фиш, издаден на шофьора на народния представител, незабавно освобождаване на товарни автомобили, задържани от полицията - натоварени с пясък, незаконно добит от село Кранево за частен хотел, както и да бъде упражняван натиск за закупена от народния представител пшеница. Полицията трябвало да започне натиск към въпросните лица, за да си платят закупената пшеница от Мартинов.Освен това Мартинов оказвал натиск и върху окръжния прокурор на Добрич да бъде оневинен бивш заместник-министър, предизвикал катастрофа с двама загинали. Натиск е бил оказван и върху експертния състав на полицията за оневиняване на извършителя. Опитът не е успял, лицето е с влязла сила 4-годишна присъда, уточни Цацаров.Мартинов оказвал натиск и върху ръководители на държавни учреждения да бъде уволнено определено лице, да бъде назначено конкретно лице, да не се ползват услугите на определен и на друг адвокат.", "date": "2017.07.21", "title": "Депутатът Мартинов искал 4 т суджук за премиера Борисов"}
{"url": "https://news.bg/curious/mladite-hora-se-doveryavat-vse-po-malko-no-ostavat-shtastlivi.html", "text": "Доверието на младите хора в ключови фигури като политици и религиозни лидери е спаднало рязко през последните 5 години, но те остават до голяма степен щастливи. Това показва ново глобално проучване, цитирано от \"Франс прес\".Американската медийна компания Viacom, която притежава телевизионни канали като MTV и Nickelodeon, както и холивудското студио \"Парамаунт\", е направила проучването сред 28 600 души онлайн в 30 големи страни.Във време на бурни политически и религиозни конфликти, само 9 процента от анкетираните са определили себе си като верни на религиозни лидери, а едва два процента са посочили същото за политиците от страните си.От последното проучване, проведено през 2012 г., насам доверието към религиозните лидери е спаднало с 33 процента, докато към политиците е спаднало с 25 на сто сред хората на 30-годишна и по-ниска възраст в 27 страни, които са били изследвани и през двете години.Възгледите обаче варират отчетливо сред страните, като доверието към религиозните лидери е най-високо в Нигерия с 32 процента.Спаднало е доверието към лекари, учители и дори приятели, като хората във всяка страна идентифицират майките си като хората, на които имат най-голямо доверие.Ала проучването, озаглавено \"Следващото нормално: Възходът на гъвкавостта\", е установило, че процентът на хората, които са заявили, че са щастливи като цяло, е практически непроменен - 76 на сто.", "date": "2017.07.21", "title": "Младите хора се доверяват все по-малко, но остават щастливи"}
{"url": "https://news.bg/crime/sadat-na-es-zabrani-novo-stroitelstvo-na-vyatarni-generatori-v-kaliakra.html", "text": "Съдът на ЕС забрани ново строителство на вятърни генератори в защитената местност \"Калиакра\" по делото на Европейската комисия срещу България.След договорености с Европейската комисия по делото на Съда на ЕС срещу България за изградените вятърни генератори в защитена зона \"Калиакра\", Съдът реши да не бъдат премахвани изградените до момента вятърни генератори, голф игрище, къщи, хотели, вилни селища и инфраструктура в защитената зона. Същевременно се изисква налагането на забрана за издаването на нови разрешения за всякакво строителство на територията.Припомняме, Европейската комисия заведе дело срещу България за строежа в забранената зона. С , защото не е оценила правилно кумулативния ефект на четири проекта на територията на орнитологично важното място в района на Калиакра, която не е била, а е трябвало да бъде класифицирана като специална защитена зона. Тогава в решението на Съда на ЕС беше посочено, че районът на Калиакра е важна зона за опазването на множество видове птици и техните местообитания.Първоначално ЕК поиска България да бъде осъдена за одобрението на около 600 проекта в зоната. Става въпрос за 2 900 ветрогенератора и проекти за къщи, вилни селища, инфраструктура, проекти за разораване на спетен хабитат и други. В резултат на проведената съдебна защита обхватът на проектите беше намален, а ветрогенераторите от 2 900 останаха 300.След преговорите с ЕК се стигна до решение тези 7 проекта да продължат да съществуват и да не се премахват ветрогенераторите и цялостно възстановяване на терена на голф игрището.С решението България трябва да изпълни няколко условия. Страната ни трябва да гарантира, че вече съществуващата част от системата за ранно предупреждение за прелитащи птици действа. България трябва и да предложи график за нейното доизграждане, така че да обхване всички оператори на генератори. До пълното изграждане на системата трябва да бъдат предвидени временни мерки за тези, които все още не са обхванати от нея. Това означава спиране на работата на вятърните турбини по време на миграционните периоди на птиците.Със заповед на Министерството на околната среда и водите трябва зона \"Комплекс Калиакра\" да се обяви за зона, забранена за извършване на строителство, с цел опазване на степния хабитат. Трябва да бъдат изменени и заповедите за защита на птиците в зони \"Калиакра\", \"Белите скали\" и \"Било\", които да включат мерките, свързани със системата за ранно предупреждение, и такива за опазване на видовете и местообитанията. Важно условие е и финализирането и приемането на интегриран план за управление на района на Калиакра. Той следва да включва мерки, съгласно Плана за действие за защита на червеногушата гъска.Новата защитена зона \"Комплекс Калиакра\" се намира в землищата на село Тюленово, община Шабла, село Камен бряг, село Свети Никола, село Българево, Каварна, село Божурец, село Топола, община Каварна и Балчик, община Балчик.\"Комплекс Калиакра\" ще бъде с обща площ 483 362, 770 дка, от които 437, 272 кв. км морски пространства. Предмет на опазване ще бъдат природни местообитания, видовете растения и животни. В границите на защитената зона се забранява използването на дънни тралиращи и драгиращи средства, изграждане на изкуствени подводни рифове и острови. Няма да може да се осъществява търсене и проучване на полезни изкопаеми. Забранява се и увреждане и унищожаване на естествената растителност в крайбрежната плажна ивица и в дюни извън активната плажна площ, освен в случаите на почистване от инвазивни и неместни видове.По отношение на земеделието, в защитена зона \"Комплекс Калиакра\" няма да се допуска употребата на минерални торове в ливади, пасища, мери, изоставени орни земи и горски територии, както и на продукти за растителна защита и биоциди, освен разрешените за биологично производство. Забранява се разораване, залесяване и създаване на трайни насаждения, плодови и зеленчукови култури, зърнено-бобови култури, листностъблени зеленчукови култури, кореноплодни зеленчукови култури, луковично зеленчукови култури, маслодайни култури, влакнодайни култури, етерично-маслени култури, едногодишни или многогодишни фуражни култури.", "date": "2017.07.21", "title": "Съдът на ЕС забрани ново строителство на вятърни генератори в Калиакра"}
{"url": "https://news.bg/health/oshte-edin-deputat-si-dade-imuniteta.html", "text": "Депутатът от ГЕРБ Живко Мартинов се отказа от имунитета си. \"Има група хора, които от няколко месеца пишат жалби срещу мен\", заяви той пред представителите на медиите в кулоарите на парламента.Припомняме, по-рано днес главният прокурор поиска имунитета на Мартинов. Според депутата, сигналите идвали от хора от левия спектър от Добрич, които имали неприязън към него.С част от тези хора, Мартинов се съдел. Друга част пък му дължали пари, защото той давал имоти под наем. Жалба срещу него била пусната в ДАНС. Депутатът е дал обяснение пред родното ФБР.Агентите не знаели за взаимоотношенията му с червените в Добрич. Той дори им предоставил документи, според които привърженици на левите идеи му дължат големи суми.Припомняме, от началото на 44-то народно събрание беше поискани имунитета на депутата от БСП  - за купуване на гласове, на лидера и двама народни представители от партия \"Воля\" - , Пламен Христов и Кръстина Таскова - за разследване за рекет.Освен на тях, от прокуратурата бе поискан имунитета на депутата от ДПС  за търговия с влияние, на колегата му от ГЕРБ  - за блъснат и убит човек.По-рано бе поискан имунитета на депутата от ГЕРБ  във връзка с делото за АЕЦ \"Белене\" и той се отказа сам от възможността си за недосегаемост. Депутатът от БСП  също се отказа от имунитета си за разследване във връзка с дело за сделка на Селскостопанската академия по времето, когато тя беше неин председател.", "date": "2017.07.21", "title": "Още един депутат си даде имунитета"}
{"url": "https://news.bg/world/germanskiyat-prezident-podpisa-zakona-za-gey-brakovete.html", "text": "Германският президент подписа закона за узаконяване на гей браковете, съобщава АП.Законът официално влиза в сила тази есен.Депутатите одобриха законопроекта на последната сесия преди парламентарните избори през септември, която се проведе на 30 юни. Това стана възможно, след като канцлерът Ангела Меркел, чиято консервативна партия дълго време отхвърля гей браковете, обяви, че позволява на депутатите от Християндемократическия съюз да гласуват по избор.От прессекретарята на държавния глава съобщиха, че в четвъртък президентът Франк-Валтер Щайнмайер се е подписал под закона. Най-рано влиза в сила от 1 октомври.Германия позволява на гей двойките да сключват граждански брак от 2001 г., но досега нямаха пълни права, включително и възможност да осиновяват деца. Промяната е в съответствие с политиката в други западноевропейски държави.", "date": "2017.07.21", "title": "Германският президент подписа закона за гей браковете"}
{"url": "https://news.bg/world/naprezhenie-v-izrael-mezhdu-palestintsi-i-evrei.html", "text": "Най-малко трима палестинци бяха убити и 400 - ранени при сблъсъци с израелската полиция в Ерусалим и на Западния бряг, предаде АП.Наложените от евреите допълнителни мерки за сигурност разгневиха палестинците.Те протестираха срещу загражденията и детекторите за метал, които бяха разположени на входните пунктове на входовете към Храмовия хълм.Освен това беше наложена възрастова бариера от 50 г. за молитва в джамията Ал Акса.Повод за строгите мерки за сигурност е смъртта на двама израелски полицаи миналия петък на Храмовия хълм, напомня Би Би Си.Извършителите бяха убити, след което в комплекса бяха въведени сериозни мерки за сигурност.Районът е под властта на Израел от 1967 г. насам. Оттогава насам се поддържа деликатно статукво, припомня Би Би Си. Всякакви промени по комплекса предизвикват гнева на палестинците, според които Източен Йерусалим е столица на желаната от тях държава.", "date": "2017.07.21", "title": "Напрежение в Израел между палестинци и евреи"}
{"url": "https://news.bg/int-politics/sinat-i-zetyat-na-tramp-ne-e-tryabvalo-da-se-sreshtat-s-ruskata-advokatka-spored-povecheto-amerikantsi.html", "text": "Почти шестима от всеки десетима американци смятат, че най-големият син на американския президент Доналд Тръмп, Доналд Тръмп-младши, неговият зет Джаред Къшнър и тогавашният шеф на предизборния му щаб Пол Манафорт не е трябвало да се съгласяват да присъстват на среща през миналото лято с руска адвокатка, която им предложила компрометираща информация за Хилари Клинтън. Това показва ново проучване на СиЕнЕн.Повечето от американците, които не одобряват срещата, са свързани с Демократическата партия, докато републиканците са по-разделени по този въпрос, ала повечето от тях приемат срещата като напълно законна.Скандалната среща се е състояла в \"Тръмп тауър\" в Ню Йорк през юни 2016 г. след размяна на имейли между Тръмп-младши и музикалния продуцент Роб Голдстоун, който предложил на предизборния щаб на Тръмп инкриминираща информация за кандидата за президент на демократите Хилари Клинтън, за която се твърди, че е дошла от руски източници.Къшнър и Манафорт също са присъствали по време на разговорите, заедно с руската адвокатка Наталия Веселницкая, за която се твърди, че е свързана с Кремъл.", "date": "2017.07.21", "title": "Синът и зетят на Тръмп не е трябвало да се срещат с руската адвокатка според повечето американци"}
{"url": "https://news.bg/politics/odobriha-godishniya-doklad-za-sigurnostta-na-zasedanie-na-saveta-po-sigurnost-v-ms.html", "text": "Участниците в първото заседание на Съвета по сигурността към Министерския съвет в кабинета \"Борисов-3\" одобриха годишен доклад за състоянието на  през 2016 г.Документът ще бъде разгледан на заседание на Министерския съвет и след това от Народното събрание, съобщиха от Министерския съвет.На заседанието, председателствано от премиера Борисов, бе приет проект на План за изпълнение на Стратегията за противодействие на радикализацията и тероризма през 2017 г.Приети бяха вътрешните правила за провеждане на заседанията. На премиера беше представен отчет за работата на Съвета през 2016 г., както и План за дейността му за настоящата година.Секретарят на Съвета по сигурността представи доклад за постъпила информация, свързана с възможностите за интегрирано управление на ресурсите в сферата на сигурността и отбраната. Това е етап от работата в съответствие със становищата и предложенията, направени по време на последното заседание на КСНС.", "date": "2017.07.21", "title": "Одобриха годишния доклад за сигурността на заседание на Съвета по сигурност в МС"}
{"url": "https://news.bg/crime/rakovoditel-na-ohranata-v-aets-kozloduy-zaplashval-i-psuval-politsay.html", "text": "Видеоматериал, съдържащ запис на изключително грубо отношение и заплахи от ръководител на охраната в АЕЦ \"Козлодуй\" към полицай, се разпространява из социалните мрежи.По случая е ясно, че действието се развива през месец февруари тази година. Приятел на служителя на ръководна позиция в АЕЦ \"Белене\" е бил хванат да шофира след употребата на сериозно количество алкохол. Полицаят започнал да пише акт на шофьора в полицейското управление в Козлодуй, а ръководителят на охраната на електроцентралата от своя страна започнал да ругае и заплашва служителя на реда. Той бил също видимо почерпен.Видеото се разпространява в социалните мрежи от потребител с име Цецо Благоев. Самият Благоев отрича да е бил свидетел на деянието. Той получил видеото от трето лице и го публикувал.От полицията в Козлодуй са потвърдили случая, но не посочват дали всички налични материали са били предадени на прокуратурата. По случая е било образувано и обвинение, но било преценено, че нямало данни за извършено престъпление. От АЕЦ \"Козлодуй\" отказаха коментар по въпроса.Според информация на bTV мъжът, отправял заплахите, е бил уволнен от поста на ръководител на охраната в ядрената централа. След този случай обаче съпругата и синът на ръководителя на Областната дирекция на МВР поучили работа в системата на централата.", "date": "2017.07.21", "title": "Ръководител на охраната в АЕЦ \"Козлодуй\" заплашвал и псувал полицай"}
{"url": "https://news.bg/finance/indiyski-kafe-magnati-obmislyat-investitsii-v-balgariya.html", "text": "Делегация на една от най-големите индийски компании в производството на разтворимо кафе е на посещение в страната ни за проучване на възможностите за инвестиции, съобщи министерството на икономиката.След проведената работна среща делегацията ще продължи визитата си с осъществяването на огледи на конкретни терени в Югозападна България.Срещата с индийските инвеститори се проведе по инициативата на заместник-министъра на икономиката Александър Манолев. В хода на разговорите той заяви, че в страната ни има много предимства за развиването на бизнес - \"най-ниските данъци в Европа, много ниски оперативни разходи и редица облекчения при инвестиция от над 10 млн. евро\". Манолев допълни, че държавата ни е политически и икономически стабилна.Към момента индийската компания има производства само в 3 държави по света, но изнася продукция за повече от 80 страни. Инвеститорите желаят силно развитие на европейския пазар, а в България имало всички предпоставки страната ни да се превърне в разпределителен център и производствена база за всички страни членки и редица държави от региона.", "date": "2017.07.21", "title": "Индийски кафе магнати обмислят инвестиции в България"}
{"url": "https://news.bg/world/zaginal-i-desetki-raneni-pri-sblasatsi-mezhdu-politsiyata-i-palestintsi-v-jerusalim.html", "text": "Израелската полиция влезе в сблъсъци с палестинци в Йерусалим, съобщава АП.Пред джамията \"Ал Акса\" се проведе протест, след като израелската полиция съобщи, че забраняват на мъже под 50-годишна възраст да влизат в Стария град на Йерусалим за мюсюлманските молитви. Президентът на Палестина Махмуд Абас е поискал САЩ \"незабавно да се намесят\" и да принудят Израел да премахне разположените в Стария град на Йерусалим метал детектори.Кадри на АП показват полицията да хвърля зашеметяващи гранати, за да разпръсне протестиращи в квартала \"Рас ал Амуд\" в източната част на града. Също се вижда полицай да рита мъж, който е коленичил на постелка.Полицията поясни, че палестинците са хвърляли камъни по силите на реда.Според медии най-малко един палестинец е убит, а десетки са пострадали. Сблъсъци са възникнали и до Храмовия хълм в Стария град. Полицията спряла група млади мъже, която се опитала да влезе през портата \"Херод\", използвайки гумени патрони и зашеметяващи гранати като предупреждение.", "date": "2017.07.21", "title": "Загинал и десетки ранени при сблъсъци между полицията и палестинци в Йерусалим"}
{"url": "https://news.bg/int-politics/spada-podkrepata-za-nezavisimostta-na-kataluniya.html", "text": "Подкрепата за независимостта на Каталуния от останалата част на Испания е спаднала до най-ниското си ниво, откакто кампанията на сепаратистите набра скорост през 2012 г., но все още има някакви шансове преди референдума през октомври за отцепването. Това показва ново социологическо проучване, цитирано от \"Ройтерс\".Около 41,1 процента от хората в Каталуния са се обявили в подкрепа на създаването на независима държава, според проучването на Центъра за изследване на общественото мнение на регионалното правителство, проведено през юни, което е спад от около 44 процента, регистрирани през март и декември.Броят на хората, които са активно срещу отцепването от Испания, също е нараснал леко до 49,4 процента през юни от 48,5 на сто през март.Регионалният лидер Карлес Пучдемон организира референдума за развода на североизточния регион Каталуния от останалите 16 испански региона на 1 октомври, въпреки че централното правителство в Мадрид обяви, че плебисцитът ще бъде незаконен и се зарече да го блокира.Стремежът към независимост в Каталуния, най-гъсто населеният регион в Испания със собствен език и процъфтяващ индустриален център, набра сила, след като дълбоката икономическа криза на национално равнище накара местните лидери да твърдят, че Каталуния ще бъде по-добре сама.Съгласно член 155 от испанската конституция, Мадрид може пряко да се намеси в управлението на региона и да го принуди да отхвърли гласуването, което потенциално би довело до изпращане на полицията или суспендиране на правомощията на регионалното правителство да управлява. Това обаче се смята за последна мярка и е по-вероятно спорът да се сведе до месеци на правни спорове и потенциални регионални избори.", "date": "2017.07.21", "title": "Спада подкрепата за независимостта на Каталуния "}
{"url": "https://news.bg/economics/zapochna-vtoriyat-etap-ot-stroezha-na-tretiya-lach-na-stolichnoto-metro.html", "text": "Започна вторият етап от строителството на  Линия 3 на метрото в столицата - от улица \"Житница\", през ж.к \"Овча купел\", до булевард \"Околовръстен път\".На церемонията в столичния квартал \"Овча Купел\" присъстваха зам.-председателят на ЕК Юрки Катайнен, еврокомисарят Мария Габриел, кметът на столицата Йорданка Фандъкова, министърът на транспорта Ивайло Московски и други.На символичната първа копка Фандъкова заяви, че в квартал \"Овча Купел\" ще бъдат изградени 3.8 километра метролинии и 4 нови метростанции, които ще свържат квартал \"Овча купел\" 1 и 2 и Горна баня с централната градска част. По думите й, след по-малко от две години и половина жителите на тези квартали ще могат да стигат до центъра на града за 12-14 минути.Фандъкова допълни и че това е най-видимият ефект от метрото, но това, което е изключително важно, са спестените вредни емисии. Очакванията са, че след построяването на третата линия, спестените количества вредни емисии да бъдат около 90 хиляди тона годишно.В последните години метрото се финансира със средства от Европейската комисия, подчерта кметът на София. \"Общо стойността на този участък е близо 102 млн. евро. От тях 68,5 млн. са безвъзмездно европейско и национално финансиране\", сподели още Фандъкова.Столична община е инвестирала в този участък 33,4 млн. лв за строителството.Йорданка Фандъкова подчерта, че най-трудната част е била отчуждителните процедури - около 2,5 млн. са изплатили за отчуждение и право на преминаване.", "date": "2017.07.21", "title": "Започна вторият етап от строежа на третия лъч на столичното метро"}
{"url": "https://news.bg/regions/vavezhdat-reversivno-dvizhenie-v-pochivnite-dni-na-am-hemus.html", "text": "От 21 юли в празнични и почивни дни въвеждат реверсивно движение при 24-ти км на АМ \"Хемус\" в платното за Варна и при 25-ти км в платното за София, съобщиха от АПИ.Там трафикът е двупосочен извършване на ремонт в срещуположните платна на подлез в района на Чурек и свлачище в местността \"Боруна\".До завършване на ремонтите, в деня преди празнични или почивни дни, от 10.00 ч. се обособяват две ленти в посока Варна и една лента в посока София.В последния от празничните или почивни дни, от 09.00 ч., ще се обособяват две ленти в посока София и една лента в посока Варна, до 11.00 ч. в първия работен ден. Мярката се налага за да се улесни интензивният трафик от и към Северното Черноморие по АМ \"Хемус\".Агенция \"Пътна инфраструктура\" апелира шофьорите на леки автомобили, пътуващи към или от Северна България да ползват и алтернативни маршрути.Пътуващите от Враца, Монтана и Видин могат да преминават по пътя през Искърското дефиле - път II-16, и прохода Петрохан - път II-81. Шофьорите, на които им предстои пътуване от или към Варна, Шумен, Разград, Търговище, Ловеч, Габрово, Плевен, Велико Търново могат да ползват АМ \"Тракия\", по която няма ремонтни дейности, или Подбалканския път I-6, и през някои от старопланинските проходи - Троянски, Шипка, Републиката, Котленски, Ришки и Айтоски, да направят връзка с пътищата в Централна и Североизточна България.По време на ремонтните дейности на АМ \"Хемус\" тежкотоварните превозни средства над 12 т преминават по следните маршрути:В посока Варна движението се отклонява от пътен възел \"Витинска река\" при 30-ти километър на автомагистралата по път I-1 София - Ботевград и път II-17 и трафикът за Варна се връща обратно на АМ \"Хемус\" при пътен възел \"Ботевград\" при 47-ми километър, както и в посока Враца;За пътуващите към София движението се отклонява при 35-ти километър чрез временна връзка по път I-1 Ботевград - София. Трафикът се включва отново в автомагистралата при пътен възел \"Витинска река\" при 30-ти километър.Задължителният маршрут за МПС над 12 т, пътуващи по направлението Видин - София от областите Видин, Монтана и Враца до София е: път I-1 - път II-16 при с. Ребърково - Своге - София, а от Видин и Монтана за София - път II-81 прохода Петрохан;Алтернативен маршрут за МПС над 12 т, пътуващи от областите Габрово, Велико Търново и Русе до София е: път I-5 Бяла - Велико Търново - II-55 Проход на Републиката - АМ \"Тракия\" - София;Алтернативен маршрут за МПС над 12 т, пътуващи от областите Ловеч и Плевен до София е: път II-35 Ловеч - Плевен, II-13 Плевен - Кнежа - Борован, II-15 Борован - Враца, I-1 Враца - село Ребърково, II-16 село Ребърково - Своге - София.Необходимо е шофьорите да спазват правилата за движение и да не използват аварийните ленти по автомагистралните участъци за по-бързо придвижване при натоварен трафик. По този начин се възпрепятства преминаването на превозните средства със специален режим на движение, които трябва да окажат съдействие на пътуващите.", "date": "2017.07.21", "title": "Въвеждат реверсивно движение в почивните дни на АМ „Хемус“ "}
{"url": "https://news.bg/int-politics/prezidentat-na-filipinite-nikoga-nyama-da-poseti-vashlivite-sasht.html", "text": "Президентът на Филипините Родриго Дутерте отвърна на удара на американски конгресмени, които се противопоставиха на възможността за негово посещение в Белия дом, посочвайки, че никога няма да отиде в САЩ, които той нарече \"въшлива\" страна, съобщава \"Ройтерс\".Дутерте реагира на коментари на конгресмена от Масачузетс Джеймс Макгавърн, който изтъкна по време на изслушване на Комисията по правата на човека към Конгреса, че той ще протестира срещу подобно посещение, ако американският президент Доналд Тръмп реализира на практика поканата си към държавния глава на Филипините.Комисията, съставена от членове на Камарата на представителите (долната камара на Конгреса на САЩ), се събра в четвъртък във Вашингтон за изслушване относно кървавата, продължаваща вече повече от година война на Дутерте срещу наркотиците, при която загинаха хиляди граждани на Филипините.Правозащитни организации твърдят, че много от смъртните случаи са всъщност екзекуции от страна на полицията, твърдение, което властите отхвърлят.\"Никога няма да отида в Америка по време на своя управленски мандат или дори след това\", подчерта Дутерте, който отдавна не крие злобата си срещу САЩ, които са най-старият съюзник на страната му.\"Така че какво кара този човек да смята, че ще отида в Америка\", коментирал филипинският президент пред журналисти, имайки предвид Макгавърн.\"Виждал съм Америка и тя е въшлива... би било добре за американския конгрес да започне с разследване на своите собствени нарушения и толкова много избити цивилни в практикуването на войните в Близкия изток\", добави Дутерте.\"В противен случай ще бъда принуден аз също да ви разследвам. Ще започна с миналите ви грехове\", предупреди той.Тръмп беше подложен на тежки критики във Вашингтон, след като покани Дутерте в Белия дом по време телефонен разговор през април. Той не каза обаче кога.", "date": "2017.07.21", "title": "Президентът на Филипините никога няма да посети \"въшливите\" САЩ "}
{"url": "https://news.bg/economics/absolyuten-rekord-za-balgarskiya-iznos-prez-2016-a.html", "text": "Българският износ през 2016 г., измерен в евро, бележи абсолютен рекорд от 23,6 млрд. евро, съобщават от Българската стопанска камара.Спрямо базовата 2001 г. увеличението е 4 пъти. България се издига до 62 място сред износителите.Групите стоки с най-голям износ са електротехника и електроника, горива и електроенергия, машини и апарати.За периода 2012-2016 г. българският износ, измерен в щатски долари, намалява с 2%, докато световният внос намалява с 4%. Тези тенденции са различни по групи стоки.Най-добре се представя износът на електроника и електротехника със средногодишен ръст 7%, при ръст на световния внос с 1%. Износът на машини и апарати също бележи ръст от 2%, докато световният внос намалява с 2%. При тези две важни стокови групи, донякъде и при зърнените култури, българските износители печелят пазарен дял и изместват свои конкуренти на глобалните пазари.Губещи са горива и мед, където губим пазарен дял, а международните цени растат.На шесто и седмо място в експортната ни листа са конфекцията и фармацията, но там губим пазарни позиции, следвани от части и възли за превозни средства и пластмасови изделия, печелещи пазарни позиции. По експертни оценки на осмо място е износът на специална продукция (около 808 мил. щ.д.), което е ръст с около 57% спрямо 2015. Губещи са и доскоро успешните маслодайни семена.Стоката с най-голям стойностен обем в експортната ни листа е катодната мед, въпреки спадащия износ и загубата на пазарни позиции. Следват леки горива, средно тежки горива, пшеница и медикаменти. Тази 5 стоки формират 15,1% от износа ни.С над 1% от износа са електрическа енергия, анодна мед, маслодаен слънчоглед, кабелни комплекти за автомобили, части за ел. табла, руди и концентрати от благородни метали, биодизел.Сред водещите стоки, много голямо увеличение в пазарния дял (положителна разлика между нашия износ и вноса на партньорите ни) имат части за ел. табла - 36%, и биодизел - 205% (ръст на биодизел 2016/2015 г. - 495%).Бързо растящи са нефтени масла, електронни елементи, електронни игри, седалки за автомобили, агрегати за машини. Всички те изпреварват световния внос с над 20%.Губещи, освен мед и горива, сред по-значимите стоки са: маслодаен слънчоглед, медни руди, и цигари.Потенциалът за растеж, според ITC, e най-голям при фармацията, катодната мед, слънчогледовите семена, пшеницата, анодната мед, царевицата, рапицата и други продукти с ниска добавена стойност (с изключение на фармацията).Стоките ни, подредени според мястото в световния износ, показват известна устойчивост. Има нов лидер: на първо място в света сме по износ на облекла и обувки с азбестови нишки. Единствен купувач е Полша, според българската статистика, но Полша не отчита внос от България на тази стока. Набира скорост износът на подсилени каучукови тръбопроводи и патешко месо. Кориандърът, в износа на който доста години бяхме на първо или второ място в света, бележи постепенен спад, основно за сметка на увеличен износ от Русия.Диверсификацията на пазарите е един от проблемите пред износа ни. ", "date": "2017.07.21", "title": "Абсолютен рекорд за българския износ през 2016-а "}
{"url": "https://news.bg/world/natsionalniyat-front-na-marin-lyo-pen-bistri-transformiraneto-si.html", "text": "Топ представителите на френския \"Национален фронт\" организират среща за трансформиране на партията след поредните загуби на президентските и парламентарни избори, съобщава Ройтерс.Високопоставени членове на политическата партия заявиха, че ще бъде направен преглед на абсолютно всичко - от името на партията до възможност за връщане на франка.Лидерът Марин льо Пен обеща \"дълбоко обновяване\" на партията, след като загуби президентските избори срещу центриста Еманюел Макрон. Месец по-късно партията на Льо Пен спечели едва 8 места на парламентарните избори - не успя да събере минимума от 15 места за формиране на група, която би имала по-голямо влияние в законодателния орган.На срещата ще присъстват около 40 души от ръководството на партията. Тя ще се проведе край Париж в петък и събота, но не се очакват окончателни решения.Разговорите ще бъдат последвани от въпросник, който ще бъде раздаден на членовете на партията през септември, а в началото на следващата година ще бъде организиран и партиен конгрес.Най-големите разногласия са около икономическата политика на партията, особено искането за отхвърляне на еврото. Идеята е изключително непопулярна сред мнозинството от електората на партията, но не и във висшето ръководство.Заместник-председателят на \"Националния фронт\" Флориан Филипо предупреди, че ще напусне, ако бъде изоставена партийната политика за възстановяване на франка.В същото време Льо Пен не изключва възможността за отхвърляне на това обещание.Някои ще призоват на семинара партията да се фокусира върху \"жизнено\" важното предизвикателство пред Франция: борбата с имиграцията.Политически анализатори смятат, че загубата на партията на изборите е заради липсата на съюзници, недоверието сред избирателите относно някои крайни политики на \"Националния фронт\" и неблагоприятното представяне на Льо Пен на телевизионен дебат.Въпреки напрежението има един въпрос, който обединява партийното ръководство, според представители на \"Националния фронт\". Всички подкрепят промяна на името на партията, тъй като във Франция и чужбина е свързвана с основателя й Жан-Мари льо Пен - бащата на Марин льо Пен, който е известен с расовата си омраза.", "date": "2017.07.21", "title": "„Националният фронт” на Марин льо Пен бистри трансформирането си"}
{"url": "https://news.bg/world/turtsiya-se-darzhi-kato-bivsheto-gdr-smyata-shoyble.html", "text": "Финансовият министър на Германия Волфганг Шойбле сравни Турция с бившата комунистическа държава Германска демократична република (ГДР) и поясни, че Берлин може да каже на пътуващите до турската държава германци, че го правят на собствен риск, информира Ройтерс.Вчера външният министър Зигмар Габриел се обърна към германците да бъдат изключително внимателни, ако пътуват до Турция. Той също заплаши Анкара със спиране на германските инвестиции, след като Турция задържа правозащитници.\"\", каза Шойбле пред вестник \"Билд\".Той сравни Турция с бившето ГДР, Източна Германия: \"\".Финансовият министър каза още, че тези, които са пътували до бившата комунистическа държава преди разпадането й през 1990 г., са били наясно, че \"ако нещо ти се случи, никой не може да ти помогне\".Социологическо проучване на списание \"Фокус\" показва, че 77% от германците подкрепят ЕС да прекрати преговорите за членство с Турция. Само 16 на сто са за продължаване на разговорите.", "date": "2017.07.21", "title": "Турция се държи като бившето ГДР, смята Шойбле"}
{"url": "https://news.bg/world/mashtabna-operatsiya-po-prochistvane-na-ekstremistite-na-siriysko-livanskata-granitsa.html", "text": "Сирийската армия и членове на ливанската групировка \"Хизбула\" предприеха мащабна офанзива за прекратяване на дългогодишното присъствие на стотици екстремисти по сирийско-ливанската граница, съобщава АП.Офанзивата е очаквана, тъй като през последните дни преговорите с екстремистите да напуснат района завършиха с провал. В битката участват сирийски войници и членове на ливанското движение от сирийската страна на границата, докато ливанската армия се бие с екстремисти от страната на Ливан.Във вторник ливанският премиер Саад Харири заяви, че армията е готова за военна операция да подсигури границата със Сирия, докато лидерът на \"Хизбула\" шейх Хасан Насрала намекна в реч миналата седмица, че ще се проведе съвместна операция на ливанците и сирийците за прочистването на граничния район.Военната операция започна рано тази сутрин на два фронта в околностите на ливанския град Арсал и сирийското село Флета. Сирийските войници и бойците от \"Хизбула\" превзеха територии и убиха няколко екстремисти.На територията на сраженията има няколко екстремистки групировки - \"Джабхат ан Нусра\", ДАЕШ (\"Ислямска държава\") и Фронтът \"Леванта\".", "date": "2017.07.21", "title": "Мащабна операция по прочистване на екстремистите на сирийско-ливанската граница"}
{"url": "https://news.bg/crime/psihichno-bolen-mazh-napadna-dete-i-vazrastna-zhena.html", "text": "33-годишен мъж от Несебър безпричинно е удрял 13-годишно момиче от София, съобщиха от Бургаската полиция. Нападателят е регистриран в Центъра за психично здраве. Малко по-късно същият мъж е нападнал и пребил 69-годишна жена от Сливен.Установено е, че последно той е бил на лечение през пролетта. След нападението, той е задържан за 24 часа, като с прокурорска преписка и е отведен в специализираното болнично заведение.", "date": "2017.07.21", "title": "Психично болен мъж нападна дете и възрастна жена"}
{"url": "https://news.bg/crime/prekratiha-izdirvaneto-na-16-godishniya-kristiyan.html", "text": "Прекратиха издирването на 16-годишния Кристиян, който блъсна туристи в Триград и избяга. Това стана на 13-ия ден от изчезването на младежа. Акциите по издирването в планината на младежа са прекратени, това съобщи кметът на родопското село Цветан Славков, цитиран от Дарик.11 дни  всяко едно място в района на Триград и близките населени места. Другите два дни, от почти двуседмичното издирване, са били дъждовни.Единствено , че са забелязали Кристиян, но той не се отзовал на техните викове и изчезнал. Водолази и пещерняци, също се включиха преди дни в акциите, но и те не откриха следа от ученика.\", защото няма място, на което да не сме били. Хората от селото са ангажирани с много работа и набирането на групи става много трудно вече. Има много версии, но всичко е на думи\", заяви кметът на родопското село.От полицията разчитат на камерите в селото. Една от версиите е, че той е жив и здрав и се крие и някой му помага.\"Напълно е възможно да оцелее в гората толкова дни, още повече, че чувам че има помагачи. Температурите на са толкова ниски, за да има някакви проблеми от този род. Може да се храни и с плодовете, които намира в гората. Има шанс да е оцелял\", коментира дългогодишният планинар и спелеолог доц. Тодор Тодоров. Той познава района много добре. От МВР продължават работата по случая.Припомняме, на 10 юли непълнолетният Кристиян шофирайки автомобил без книжка  в района на родопското село Триград и избяга.", "date": "2017.07.21", "title": "Прекратиха издирването на 16-годишния Кристиян"}
{"url": "https://news.bg/crime/tsatsarov-iska-imuniteta-na-deputat-ot-gerb.html", "text": "Главният прокурор Сотир Цацаров внесе в Народното събрание искане за снемане имунитета на народния представител от ГЕРБ Живко Мартинов, съобщиха от прокуратурата.Искането се основава на данни, събрани лично от прокурор от Специализирано звено \"Антикорупция\" - СГП и потвърдени от проверка, извършена от Държавна агенция \"Национална сигурност\", пишат лаконично в съобщението от държавното обвинение.Припомняме, от началото на 44-то народно събрание беше поискани имунитета на депутата от БСП  - за купуване на гласове, на лидера и двама народни представители от партия \"Воля\" - , Пламен Христов и Кръстина Таскова - за разследване за рекет.Освен на тях, от прокуратурата бе поискан имунитета на депутата от ДПС  за търговия с влияние, на колегата му от ГЕРБ  - за блъснат и убит човек.По-рано бе поискан имунитета на депутата от ГЕРБ  във връзка с делото за АЕЦ \"Белене\" и той се отказа сам от възможността си за недосегаемост. Депутатът от БСП  също се отказа от имунитета си за разследване във връзка с дело за сделка на Селскостопанската академия по времето, когато тя беше неин председател.", "date": "2017.07.21", "title": "Цацаров иска имунитета на депутат от ГЕРБ"}
{"url": "https://news.bg/politics/koi-polititsi-sa-finansirani-ot-ktb-pita-ninova.html", "text": "Лидерът на БСП Корнелия Нинова пита спецпрокуратурата кои политици са финансирани от КТБ.Причината за инициативата ѝ е вчерашният брифинг за внесения обвинителен акт по кражбата на века - фалита на КТБ. Соцлидерът изпрати писмо до шефа на спецпрокуратурата Иван Гешев.КТБ е огледало на целия преход, подчерта тя. Нинова вижда в случая много бизнес, икономически и политически интереси. Имало и много задкулисни обвързаности. Всичко това на гърба на народа, недоволна е социалистката.С връщането на чувството за справедливост можем да сложим край не само на модела КТБ, а и на модела и политиката на прехода, коментира лидерът на социалистите.И ние, и обществото имаме нужда от пълна прозрачност, изтъкна Корнелия Нинова. Нека този списък на политиците бъде оповестен, поиска тя.Лидерът на БСП не се притеснява в списъка да се появят имената на соцполитици. Ако такива излязат в списъка, тогава партията ще реши какво да прави с тях.", "date": "2017.07.21", "title": "Кои политици са финансирани от КТБ, пита Нинова"}
{"url": "https://news.bg/entertainment/paris-i-barsa-sa-novite-leshoyadi-shampioni-v-kresnenskoto-defile.html", "text": "Пет белоглави лешояда са пристигнали от зоопарковете в Париж и Барселона за програмата в Кресненския пролом, съобщават от Фонда за дивата флора и фауна.Те са млади птици, излюпени и отгледани на затворено, които ще изпълнят много важна мисия за превенция на нелегалното залагане на отрови.След отравянето на колонията в Кресна през март 2017, от фонда са започнали поставянето на GPS/GPRS предаватели и \"вербуване\" на белоглави лешояди, с които да се следи къде ходят и да се установят опасните за тях места и ситуации.Мястото на локация пристига през 10 минути. При съмнения за тровене или бракониерство, то се посещава веднага, а институциите се сезират мигновенно.Две от птиците бяха освободени от волиерата на Фонд за дивата флора и фауна край село Ракитна. Лешоядите са кръстени на зоопарковете, които ги дариха, а именно - Парис и Барса.Изненадващо техните данни разкриха нова гнездяща колония на белоглав лешояд в Македония. Тя е позната на орнитолозите от началото на 80 години на XX век, но по-късно изчезва.", "date": "2017.07.21", "title": "Парис и Барса са новите лешояди-шампиони в Кресненското дефиле"}
{"url": "https://news.bg/world/seul-prizova-kndr-da-prieme-predlozhenieto-za-voenni-pregovori.html", "text": "Южна Корея призова Северна Корея да приеме предложение за разговори, тъй като Пхенян продължава да пренебрегва искането на Сеул за военни разговори за намаляване на напрежението на Корейския полуостров, съобщава АП.Военното министерство на Южна Корея обяви, че е трудно да се проведе предложената от Сеул среща за днес и призова Севера \"бързо да приеме\" искането за разговори.\"\", се казва в съобщение на ведомството.КНДР все още не е отговорила на предложението на Южна Корея за провеждане на военна среща и на отделна среща следващия месец за възобновяване временното обединение на семейства, разделени по време на Корейската война (1950-1953).Ако се осъществят, това ще са първите разговори между двете държави от декември 2015 г.Междувременно британският външен министър Борис Джонсън заяви, че страната му стои до Япония в опитите да се спре ядрената и ракетна програма на Северна Корея, информира Ройтерс.", "date": "2017.07.21", "title": "Сеул призова КНДР да приеме предложението за военни преговори"}
{"url": "https://news.bg/politics/poveche-vnimanie-kam-kiberprestapnostta-poiska-ot-ek-borisov.html", "text": "По-голям акцент върху борбата срещу киберзаплахите и киберпрестъпността да има от Еврокомисията. Това поиска премиерът Бойко Борисов по време на срещата му в Министерския съвет със заместник-председателя на ЕК и комисар по работни места, растеж, инвестиции и конкурентоспособност Юрки Катайнен.Според Борисов това ще бъде в интерес на сигурността всички държави-членки на ЕС, предвид бързото развитие на технологиите.Катайен и Борисов се обединиха около значението на европейските средства и тяхното ефективно и разумно използване. Целта е да се постигне максимален ефект за гражданите на ЕС.Според премиера, благодарение на европейската солидарност, в страна ни се реализират редица проекти от голяма обществена полза. Като пример той даде метрото в София и други обекти в сферата инфраструктурата и екологията.По време на разговора беше обсъдена темата за предстоящото българско председателство на Съвета на ЕС през 2018 година.Борисов изтъкна, че едно от трите ключови послания на страната ни ще бъде конкурентоспособността на европейската икономика.Акцент ще бъде поставен върху подкрепата на предприемачеството, растежа и работните места, задълбочаването на Икономическия и паричен съюз, устойчивата околна среда и ефективен Енергиен съюз, заяви Борисов по време на срещата.", "date": "2017.07.21", "title": "Повече внимание към киберпрестъпността поиска от ЕК Борисов "}
{"url": "https://news.bg/politics/kak-dopusnahme-evropa-da-stane-skuchna-nedoumyava-tomislav-donchev.html", "text": "Как допуснахме Европа да стане скучна, недоумява ДончевЕС е различен отпреди една година. Това заяви заместник-председателят на ЕК Юрки Катайнен, който е на посещение в България. Много от нас очакват голяма трансформация, която да се случи тази есен, предположи той. Катайнен изтъкна, че трябва да се направи много за сигурността.ЕС трябва да се развива на основа на ценностите, убеден е той. Заместник-председателят на ЕК призна, че след излизането на Великобритания ще се получи дупка в бюджета на общността.Трябва да финансираме повече иновациите, убеден е Юрки Катайнен. Бюджетът на ЕС трябва да стане по-гъвкав и гражданите да участват във вземането на решения по някакъв начин.Много хора гледат на ЕС като машина за пари, която финансира националните политики, посочи заместник-председателят на ЕК. Всички ние имаме едни и същи ценности, анализира още той.Продължава ли ЕС да е все още съюз на ценности, попита Катайнен. Трябва да мислим за нашите ценности, подчерта той.Да не говорим за Европа като за нещо различно от нас, настоя вицепремиерът Томислав Дончев. Не разбирам каква е тази фиксация върху сценариите от Бялата книга, недоумява той. Как допуснахме Европа да стане скучна, попита вицепремиерът. Общността, по думите му, се превърнала в удобно хранилище, в което се съдържат отговорите на всички неудобни въпроси.Дончев пита защо след като ЕС е от полза за всички, част от гражданите се съмняват в това. Европа е трудно обяснима, заяви Дончев.Гражданите искат да участват. Те не искат само да знаят, коментира Томислав Дончев. Когато пазарувам рядко ме питат за бъдещето на Европа, сподели той. Липсва надеждна информация. Гражданите не страдат от липса на информация, а дори са затрупани с информация, част от нея - недостоверна, смята Томислав Дончев.", "date": "2017.07.21", "title": "Как допуснахме Европа да стане скучна, недоумява Томислав Дончев "}
{"url": "https://news.bg/crime/shumenskata-prokuratura-poe-intsidenta-s-deteto-postradalo-pri-sanirane.html", "text": "Районната прокуратура в Шумен ръководи досъдебно производство за причиняване на средна телесна повреда на 14-годишно момче. То пострада докато минава покрай блок, който се санира.Средната телесна повреда - фрактура на черепа, е причинена поради незнание или поради немарливо изпълнение на занятие или на друга правно регламентирана дейност, представляваща източник на повишена опасност. Това е престъпление от Наказателния кодекс, уточняват от държавното обвинение.От прокуратурата припомнят, че на 19 юли 2017 г. на спешния телефон 112 е подаден сигнал за пострадало момче на бул. \"Велики Преслав\" в Шумен, където строителна фирма санирала жилищен блок. Детето било отведено в болницата, където лекарите установили фрактура на черепа. Извършен бил оглед на мястото на инцидента.По досъдебното производство под ръководството на Районната прокуратура в Шумен предстои да бъдат назначени експертизи, които да установят причината за причинената телесна повреда на момчето, както и състоянието на пострадалото дете. То е било оперирано и се възстановява в момента.", "date": "2017.07.21", "title": "Шуменската прокуратура пое инцидента с детето, пострадало при саниране "}
{"url": "https://news.bg/crime/sadat-v-strasburg-balgariya-raboti-po-problema-s-loshite-usloviya-v-zatvorite.html", "text": "България е въвела ефективно превантивно и компенсаторно средство за защита срещу лоши условия на задържане с приетите от Народното събрание на 25 януари 2017 г. промени в Закона за изпълнение на наказанията и задържането под стража (ЗИНЗС).Това посочва Европейският съд за правата на човека (ЕСПЧ) в решението си от вчера, 20 юли, по делата Атанасов срещу България и Апостолов срещу България, известни като делата срещу лошите условия и пренаселеността в българските затвори. С това решение ЕСПЧ обяви за недопустими жалбите срещу България, подадени от двама лишени от свобода.Според решението на ЕСПЧ в последните години са били предприети редица мерки за справяне с пренаселеността и лошите материални условия в българските затвори. Като примери се посочват новите правила за разпределение и трансфер на лишените от свобода, ремонтите в местата за лишаване от свобода, изграждането на две нови затворнически общежития в Дебелт и Разделна и други.Припомняме, жалбите срещу България бяха подадени на 21 февруари и 16 март 2017 година.Първият жалбоподател е настанен в затвора в град Стара Загора през декември 2016 г. и понастоящем пребивава там. Оплаква се от пренаселеност и ограничен достъп до топла вода.Вторият жалбоподател е бил настанен в затвора в град Пловдив в периода ноември 2015 - септември 2016 година. Оплаква се от пренаселеност и лоши условия на задържане.Двамата жалбоподатели повдигат оплаквания за лошите условия на задържане в нарушение на забраната за нечовешко или унизително отношение, която фигурира в чл. 3 от Европейската конвенция за правата на човека (ЕКПЧ) - \"Никой не може да бъде подложен на изтезания или нечовешко или унизително отношение или наказание\".След подробен обзор на предприетите законодателните промени в България и конкретните нови разпоредби на чл. 276-283 от Закона за изпълнение на наказанията и задържането под стража (ЗИНЗС), ЕСПЧ посочва, че двете нови производства трябва да бъдат използвани от лишени от свобода, които повдигат оплаквания за лоши условия на задържане, преди да подадат жалби до Съда в Страсбург.На базата на гореизложеното, жалбите са отхвърлени като недопустими, а жалбоподателите ще трябва на първо време да потърсят правата си пред родното правосъдие.", "date": "2017.07.21", "title": "Съдът в Страсбург: България работи по проблема с лошите условия в затворите"}
{"url": "https://news.bg/crime/shvedat-izrital-kamerierka-v-glavata-izlagal-za-dogovora-za-naem.html", "text": "Информация, че шведският турист Ралф Сундберг се укрива и е в неизвестност, се оказа невярна, съобщи БНР. Туристът обаче не се намирал и на адреса, посочен от неговия защитник.Впоследствие се оказа, че шведът никога не е имал сключен договор за наем с посочената от адвоката му Никола Атанасов хотелска верига в Слънчев бряг. Припомняме, по време на делото защитникът на шеведския турист, който изрита камериерка в главата в хотел в Слънчев бряг, беше представил на съда договор за наем. На посочения адрес шведът можел да бъде регистриран и да изтърпява мярката \"Домашен арест\".Установено е, че към момента Ралф Сундберг е настанен в жилищна сграда в квартал \"Стадиона\" в Слънчев бряг.По думите на наблюдаващия делото прокурор Радост Бошнакова съществува реална възможност туристът да се укрие или да извърши друго престъпление. Според нея самото му преместване на друг от посочения адрес създава огромни затруднения за прокуратурата.Припомняме и че по-рано днес имаше информация, че шведският турист Ралф Сундберг се е укрил и е в неизвестност. Информацяита дойде след като Окръжният съд в Бургас определи мярка за неотклонение \"Домашен арест\" спрямо него, с което отмени определената от съда в Несебър мярка \"\". Сундберг обаче не обитавал посочения адрес, а бил на друго място. На 3 юни  в хотел в курорта Слънчев бряг. Деянието на Сундберг бързо придоби общественост от видеоматериал, разпространил се в социалните мрежи.С решението си Окръжният съд в Бургас увери, че няма възможност туристът да се укрие, тъй като полицията следи местопоположението му. По време на делото защитникът на туриста беше представил на съда и договор за наем. На този адрес шведът можел да бъде регистриран и да изтърпява мярката \"Домашен арест\".", "date": "2017.07.21", "title": "Шведът, изритал камериерка в главата, излъгал за договора за наем"}
{"url": "https://news.bg/politics/partizanshtina-i-lobizam-zastrashavat-energiynata-ni-sigurnost-predupredi-dsb.html", "text": "От ДСБ предупреждават - партизанщина и лобизъм застрашават енергийната сигурност на България.На брифинг в централата на ДСБ лидерът на партията ген. Атанас Атанасов заяви, че НЕК води към умишлена разруха предприятието си ВЕЦ, за да бъде разграбено на парче.Йордан Иванов, който е председателят на ДСБ в Пловдив, коментира, че предприятието \"Водноелектрически централи\" е водено към умишлена разруха - от една страна е спряна всякаква модернизация и това застрашава сигурността на системата, а от друга - дружеството е превърнато в партийна хранилка - назначавали се близки на управляващите и се гонели експертите.От партията подчертаха, че случаят ВЕЦ напомня за класическа схема за обезкървяване на държавно предприятие, за да бъде разграбено на безценица.Още по-обезпокоителни били информациите за изразен икономически интерес на един от коалиционните партньори в управлението.Иванов заяви, че от ДСБ настояват министър-председателят Бойко Борисов и министърът на енергетиката Теменужка Петкова да поемат лично отговорност за спасяването на \"ВЕЦ\" и да не допуснат пореден случай на ощетяване на българската енергетика за сметка на сигурността и джобовете на българските граждани.Иванов определи случая като обезпокоителен, защото водноелектрическите централи изпълняват балансираща функция в енергийната система на България. Той обясни, че при свръхпотребление или излишък на електроенергия, именно стопанисваните от предприятието ВЕЦ-ове и ПАВЕЦ обезпечават работата на АЕЦ \"Козлодуй\".Йордан Иванов допълни, че надеждната и безаварийна работа на водните централи се гарантира от ежегодните планови ремонти, а за 2016 г. са извършени само оглед, почистване и ревизия, но без подмяна на съществени части, които са залегнали в плановите ремонти. За 2017 г. дори нямало заявени материали за планови ремонти.По думите на Иванов, в момента съораженията работят с изтекъл експлоатационен ресурс и след изчерпването му ще започнат каскадни нарушения в работата на ВЕЦ. Това от своя страна води до реален риск да бъдат изведени от експлоатация огромни балансиращи мощности.От ДСБ коментираха, че вместо да се използва средства от Фонд \"Козлодуй\" за рехабилитация на каскадата \"Белмекен-Сестримо-Момина клисура\" и \"Чаира\", в продължение на 2 години НЕК води преговори с ясно изразен лобистски характер.През последните 3 години във ВЕЦ се реализирали основно партийни назначения на ГЕРБ и Патриотичния фронт, смятат от партията. От предприятието пък са били принудени да напуснат ценни специалисти.ДСБ поискаха оставката на изпълнителния директор на НЕК ЕАД и партиите в парламента да поемат ангажумент, че активите на ВЕЦ няма да бъдат изкарани от забранителните списъци за продажба.", "date": "2017.07.21", "title": "Партизанщина и лобизъм застрашават енергийната ни сигурност, предупреди ДСБ"}
{"url": "https://news.bg/crime/obviniha-mayka-za-ubiystvoto-na-deteto-si.html", "text": "Окръжната прокуратура в Пловдив наблюдава дело за убийството на дете на възраст от 1 година и 10 месеца. Деянието се е случило на във вторник или сряда, съответно 18 или 19 юли, в град Стамболийски, област Пловдив.В хора на разследването разследващите полицаи при отдел \"Криминална полиция\" към МВР - Пловдив са осъществили множество незабавни действия, сочещи, че извършителят на престъплението не майката на детенцето. Жената е задържана.Предстои срещу нея да бъде повдигнато обвинение и тя да бъде задържана за срок до 72 часа.", "date": "2017.07.21", "title": "Обвиниха майка за убийството на детето си"}
{"url": "https://news.bg/world/germaniya-zamrazi-orazheynite-dostavki-za-turtsiya.html", "text": "Германия е замразила всички оръжейни доставки за Турция. Това пише местният вестник \"Билд\", цитиран от АФП.Отношенията между страните рязко се влошиха през последните дни след задържането на няколко правозащитници в Турция.Вчера Берлин посъветва германците да внимават, ако пътуват до Турция, и предупреди, че ще прегледа гаранциите на държавата относно чуждестранните инвестиции в турската държава - мерки, които Анкара нарече \"изнудване и заплахи\".Като част от преосмислянето на двустранните отношения Берлин също е \"замразил всички запланувани и настоящи оръжейни доставки за Турция\", пише изданието, но не се позовава на източник.Петер Алмайер, \"дясната ръка\" на Ангела Меркел, нито потвърди, нито отрече информацията в интервю за ZDF, но предупреди, че ще решат дали да предприемат допълнителни мерки.В месеците след неуспешния опит за преврат в Турция през юли 2016 г. Германия блокира 11 отделни оръжейни доставки за Турция, включително пистолети, муниции и оръжейни компоненти.Алмайер също потвърди, че Берлин ще призове Брюксел да замрази 4,45 милиарда евросредства за Турция.По-рано днес финансовият министър на Германия Волфганг Шойбле сравни Турция с ГДР.", "date": "2017.07.21", "title": "Германия замрази оръжейните доставки за Турция"}
{"url": "https://news.bg/society/rozov-kemper-obikalya-stranata-v-podkrepa-na-zhenite-bolni-ot-rak-na-gardata.html", "text": "Фондацията на Нана Гладуиш \"Една от 8\" представи своя \"Розов кемпер\" в столицата. В следващите 6 месеца кемперът ще обиколи 25 града на страната.Чрез кемпера фондацията ще тръгне по градове в страната и ще оказва помощ, подкрепа,съдействие на жени, болни от рак на гърдата. Пред журналисти Нана Гладуиш изрази щастието си и представи проекта \"Сърдечни приятелки\".\"\", заяви Гладуиш.В бъдеще тя се надява да могат да правят и безплатни профилактични прегледи в страната. За целта в момента се надява да могат да съберат средства, за да закупят мобилен ехограф, който да се сложи в кемпера.\"\", допълни тя.", "date": "2017.07.21", "title": "Розов кемпер обикаля страната в подкрепа на жените, болни от рак на гърдата"}
{"url": "https://news.bg/politics/nyama-nito-edno-svidetelstvo-za-makedonski-narod-tam-zhiveyat-balgari.html", "text": "Сред милионите копия на чужди документи в Държавния архив няма едно свидетелство от последните столетия за македонски народ, като следователно по тези земи живеят предимно етнически българи. Това обяви историкът доц. Веселин Методиев пред БиТиВи.По думите му, в архива на македонската комунистическа партия има свидетелства за хора, минали от Пиринска във Вардарска Македония, но \"тези хора минавали границата, защото мислели, че минават от комунизма в капитализма. Когато Югославия беше някаква граница на свободната зона, ти ще пресечеш и ще кажеш, че си всякакъв, за да живееш свободно\".\"Историческата идентичност минава през друго - минава не през Александър Македонски, което е страшна щуротия, минава през това кой ти е дядо, кой ти е прадядо\", подчерта Методиев, чиито корени са в Тетово. \"Какви са тези хора, след като аз съм българин - ами, те са българи! Така се чувстват и хората там. Официалните власти ги пресират, официалните власти могат да ги смачкат. Страхът е още фактор. Там комунизмът не си е отишъл, УДБА (югославската Държавна сигурност) не си е отишла. Там Белград със същите тия глупости си мисли, че нещо ще спечели. Нищо няма да спечели\", подчерта историкът.Според него ще има \"мъчителен период\", преди да стигнем до общ прочит на историята, като той може да отнеме десетилетия. По думите му към момента пропагандата в Скопие е толкова силна, че всякакъв договор с България ще е голям успех.", "date": "2017.07.21", "title": "Няма нито едно свидетелство за македонски народ, там живеят българи  "}
{"url": "https://news.bg/world/abas-zove-sasht-da-prinudyat-izrael-da-mahne-metal-detektorite-v-jerusalim.html", "text": "Високопоставен палестински представител заяви, че президентът Махмуд Абас е поискал САЩ \"незабавно да се намесят\" и да принудят Израел да премахне разположените в Стария град на Йерусалим метал детектори, информира АП.Припомняме, по-рано днес израелската полиция съобщи, че забраняват на мъже под 50-годишна възраст да влизат в Стария град на Йерусалим за мюсюлманските молитви.Набил Абу Рдене заяви, че Абас е обсъдил надигащото се напрежение в Йерусалим по време на телефонен разговор с Джаред Къшнър, топ съветник и зет на Тръмп.Той добави, че Абас е казал пред Къшнър, че ситуацията е \"изключително опасна и може да излезе извън контрол\", ако Израел не премахне детекторите.", "date": "2017.07.21", "title": "Абас зове САЩ да принудят Израел да махне метал детекторите в Йерусалим"}
{"url": "https://news.bg/bulgaria/balgariya-znachitelno-e-namalila-bitovite-otpadatsi-hvali-ni-oon.html", "text": "България значително е намалила генерираните битови отпадъци през последните години. Това се казва в доклад на Икономическата комисия за Европа на ООН, която е извършила преглед на постигнатото от страната ни в областта на околната среда, съобщавато от екоминистерството.Това е третият преглед на резултатите, който обхваща периода 2007-2015 г. Целта е била да се провери напредъкът и изпълнението на препоръките от втория преглед през 1999-2000 г.В доклада се отбелязва \"значителен напредък\" по проследените показатели в сферата на околната среда. Според оценката по отношение на битовите отпадъци е постигнат много добър резултат и по процент обхванато население в организираното управление на отпадъците - вече 99.6% от българите (отразени са последните данни към 2016 г.).Отбелязва се и напредъкът в изграждането и модернизирането на съоръженията за пречистване на отпадъчни води.Друг критерий в прегледа, по който България е оценена високо, е постигнатото в биоразнообразието. Според анализа за 10 години броят на защитените територии е увеличен с 43% - резултатът е отчетен през 2014 г. спрямо 2004 г. За същия период площта на защитените територии е нараснала с 25,56%.Положително е оценен напредъкът в развитието на политическата рамка за околна среда. Постижение в тази насока е присъединяването и участието във важните многостранни екологични споразумения. България е сред страните, които успешно изпълняват изискванията на рамковата конвенция на ООН по измененията на климата.По важни за страната ни показатели - като качеството на въздуха, е регистрирано модернизиране на системата за мониторинг. Наблюдава се значително намаляване на вредните емисии в атмосферата. Изградена е и система за мониторинг на шума. Забележителен напредък има при използването на енергия от ВЕИ, като делът й достига 16,3% през 2012 г. - с това е изпълнена целта от поне 16% през 2020 г.Заедно с положителните оценки в доклада за набелязани и редица препоръки по отношение на подобряване на политическата рамка за управление на околната среда, по-широко прилагане на финансовите инструменти, подобряване на мониторинга, управлението на водите, управлението на отпадъците, качеството на въздуха и биоразнообразието. ", "date": "2017.07.21", "title": "България значително е намалила битовите отпадъци, хвали ни ООН"}
{"url": "https://news.bg/society/poklonnitsi-tragvat-ot-tarnovo-za-rilskiya-manastir-v-pochit-kam-sv-ivan-rilski.html", "text": "От старопрестолната столица Велико Търново започва поклоннически поход по местата, свързани със св. Иван Рилски, като крайната точка е Рилския манастир, съобщава БНР. Преходът на поклонниците ще продължи 17 дни.Походът тръгва от Търново за трета поредна година. Негов организатор е математикът от Българската академия на науките Паскал Пиперков.\"Да се помолим на св. Иван Рилски, минавайки пътя, по който приблизително са минали неговите мощи през 1469 година. По пътя вървим с молитва\", изтъкна Пиперков.Три столетия мощите на св. Иван Рилски са пазени в Търново, преди да бъдат пренесени от монасите в Рилския манастир. Поклонниците ще минат през Никопол, Враца и София, за да стигнат до светата обител.", "date": "2017.07.21", "title": "Поклонници тръгват от Търново за Рилския манастир в почит към св. Иван Рилски"}
{"url": "https://news.bg/world/zabravi-merkel-az-sam-chovekat-obarna-se-shults-kam-makron.html", "text": "Лидерът на германските социалдемократи Мартин Шулц атакува европейската политика на Ангела Меркел по време на визита в Париж, информират ДПА и \"Политико\".Вместо да сочим с пръст, ние трябва да си сътрудничим, каза Шулц пред студенти в елитния университет за политически науки във френската столица Sciences Po, имайки предвид европейската политика на Меркел.Той изрази надежда социалдемократите да спечелят изборите през септември, въпреки че партията изостава от консерваторите според социологическите проучвания.Шулц ще се срещне и с новия френски лидер Еманюел Макрон. Президентът на Франция лично се срещна с Меркел още през март по време на предизборната кампания.Според Шулц валутният съюз в ЕС е можел да се задълбочи \"далеч повече\", ако не е била \"нерешителността\" на германското правителство.С послание към Макрон социалдемократът намекна, че е по-добър партньор от Ангела Меркел.", "date": "2017.07.21", "title": "Забрави Меркел, аз съм човекът, обърна се Шулц към Макрон"}
{"url": "https://news.bg/crime/tsacheva-priznava-che-samo-s-remonti-na-zatvorite-ne-izpalnyavame-angazhimentite-si.html", "text": "Само с реновиране на съществуващите места за лишаване от свобода не бихме изпълнили ангажиментите си по отношение на европейските норми за затворите. Това заяви правосъдният министър Цецка Цачева в отговор на въпрос на народния представител Павел Шопов за строителството и изграждане на нови места за изтърпяване на наказанията.Цачева припомни, че по европейските норми всеки затворник трябва да разполага с 4 кв. м. площ, пряка светлина, санитарни възли. Тя посочи, че явно е наложително изграждане на нов такъв обект и уточни, че има предвидени средства по Норвежкия механизъм за изграждането на пилотен проект с център за обучение на персонала.Там ще бъдат настанени 400 лишени от свобода. Цачава изтъкна още един свой приоритет - подобряването условията на работа на администрацията в затворите. \"Амбицията ми е да се ускорят ремонтните дейности и да се подобрят условията в местата за лишаване от свобода\", посочи правосъдният министър.По думите й в момента се провеждат ремонти на затворите в Ловеч. Предстои изграждане на нов кухненски блок в Бургас, ремонт и обзавеждане на затворническо общежитие във Враждебна, ремонт, обзавеждане и оборудване на медицински център към затвора в Сливен.", "date": "2017.07.21", "title": "Цачева признава, че само с ремонти на затворите не изпълняваме ангажиментите си"}
{"url": "https://news.bg/crime/dvama-zaginali-pri-preobrashtane-v-kanavka-na-pat-v-smolyansko.html", "text": "Двама души загинаха при катастрофа в смолянската община Баните.Единият от тях е председателят на Общинския съвет Велин Фиданов, който е починал на място.В автомобила е имало и трети човек, който е в болница.Трагедията се е разиграла снощи около 20 часа, когато Фиданов и още двама мъже се качили в джипа му, за да се приберат от ловна вила в местността Енихан баба. От смолянската полиция уточниха, че на прав участък поради движение с несъобразена скорост водачът Фиданов губи контрол над управлявания от него автомобил, като там видимостта е добра, пътят е хубав, участъкът е прав.Най-вероятно става въпрос за много висока скорост и невнимание, при което колата се е преобърнала в канавката.Тежко ранен при катастрофата е бил Красимир Купенов, който е издъхнал в Спешния център в Смолян.Третият мъж е 70-годишен и е от Баните, който е без опасност за живота.  ", "date": "2017.07.21", "title": "Двама загинали при преобръщане в канавка на път в Смолянско"}
{"url": "https://news.bg/world/sasht-zabranyavat-na-grazhdanite-si-da-patuvat-do-severna-koreya-ot-27-yuli.html", "text": "Две туристически агенции, които организират турове в Северна Корея, обявиха, че американското правителство скоро ще забрани на гражданите си да пътуват до тоталитарната държава, информира АП.От Koryo Tours отбелязаха, че забраната ще бъде обявена на 27 юли и ще влезе в сила 30 дни по-късно. Не става ясно забраната с каква продължителност ще бъде.Другата туристическа агенция, Young Pioneer Tours, написа в \"Туитър\", че е била информирана за забраната, посочвайки същата дата.Young Pionner е агенцията, чрез която американският студент Ото Уормбиър пътува до Северна Корея. Впоследствие той беше задържан и осъден на 15 г. каторга.Тоталитарната държава го освободи през юни в кома и Уормбиър почина няколко дни по-късно след връщането му в САЩ.", "date": "2017.07.21", "title": "САЩ забраняват на гражданите си да пътуват до Северна Корея от 27 юли"}
{"url": "https://news.bg/society/golyam-protest-v-selo-novo-leski-sreshtu-kariera-za-mramor.html", "text": "Голям протест организират жителите на хаджидимовското село Ново Лески срещу кариера за добив на подземни богатства.Те очакват да бъдат подкрепени и от няколко съседни населени места.Събитието е насрочено за 14:30 ч., но още преди 8 часа се събраха десетки хора, съобщава БиТиВи.Изпратени са писма с недоволството и исканията им до областния управител на Благоевград, до депутатите от района, до министъра на енергетиката и до премиера.Надеждите на протестиращите са, че няма да се стигне до подписване на концесионния договор за добив на мрамор.Концесионерът на кариерата Димитър Чонгов обаче нямал притеснения, защото спечелил на всички съдебни инстанции. \"Бях твърде търпелив, 3 години ги чакам. Съсипаха ми бизнеса\", оплака се той и добави, че щял да отвори 20 нови работни места.От Ново Лески обаче го обвиниха, че е извършил редица нарушения, сред които - изграждане на път през нива, за която друг човек има нотариален акт.Местните хора са категорични, че кариерата ще е само на 500 метра от къщите, на 50 метра от насаждения с грозде и градински чай и съвсем близо до карстовия извор Топлицата.\"Едни се облагодетелстват за сметка на природата, а ние тук ще дишаме боклуците\", възмути се възрастен мъж.", "date": "2017.07.21", "title": "Голям протест в село Ново Лески срещу кариера за мрамор"}
{"url": "https://news.bg/world/izrael-zabrani-na-mazhete-pod-50-g-da-se-molyat-v-jerusalim.html", "text": "Израелската полиция съобщи, че днес забраняват на мъже под 50-годишна възраст да влизат в Стария град на Йерусалим за мюсюлманските молитви, съобщава АФП.Новите мерки за сигурност доведоха до напрежение в свещения за евреи, християни и мюсюлмани град.\"\", се казва в съобщение на полицията.Напрежението се увеличи, след като полицията разположи метал детектори на входа на джамията \"Харам ал Шариф\" (за евреите е Храмовият хълм) след нападение в близост, при което загинаха двама полицаи.Говорителят на полицията Мики Розенфелд, цитиран от АП, поясни, че са засилени мерките за сигурност в и около Стария град.Мюсюлманските лидери призоваха за масови протести днес следобед. Те призоваха поклонниците да се молят пред джамията вместо да минават през проверките.", "date": "2017.07.21", "title": "Израел забрани на мъжете под 50 г. да се молят в Йерусалим"}
{"url": "https://news.bg/crime/tsigani-spryaha-vlaka-mezhdu-kyustendil-i-sofiya-nyama-arestuvani.html", "text": "Цигани от столичната циганска махала \"Факултета\" снощи са блокирали за около 40 минути влака между Кюстендил и София, съобщава БНР.След намесата на полицията циганите освободили жп линията.Полицията не е арестувала никого за незаконните действия.Не е ясна причината, подари която циганите са препречили пътя на влака. ", "date": "2017.07.21", "title": "Цигани спряха влака между Кюстендил и София, няма арестувани"}
{"url": "https://news.bg/health/prevedoha-fevruarskite-zaplati-na-personala-v-loveshkata-bolnitsa.html", "text": "В края на юли преведоха февруарските заплати на медиците в ловешката болница МБАЛ \"Проф. д-р Параскев Стоянов\", съобщиха от Здравното министерство. На 21 юли са преведени възнагражденията на болничния персонал, дължими от 1 февруари до 30 април т.г.Преведени са и и консумативи към МБАЛ - Троян. По-късно през деня се очаква зареждане на болничната аптека на МБАЛ \"Проф. д-р Параскев Стоянов\" с лекарства и консумативи на стойност 15 хил. лева.От ведомството отчитат, че са  за просрочени вземания по трудови договори на служители, напуснали ловешката болница.Частично са погасени просрочени дългове към кредитори и доставчици на услуги, възлизащи на няколко хиляди лева, с което настоящото ръководство на лечебното заведение показва воля за възстановяване на добрите взаимоотношения с контрагентите.От четвъртък са  по сметките на лечебното заведение. Идната седмица предстои подписването на договора за отпускане на кредит между болницата в Ловеч и УМБАЛ \"Св. Иван Рилски\", уверяват от МЗ.Припомняме, през 80-те години на ХХ век болницата е разполагала с 1200 легла. Сега на думи определят Ловешката болница като медицинска структура със стратегическо значение за областта, населена от над 140 000 души.", "date": "2017.07.21", "title": "Преведоха февруарските заплати на персонала в Ловешката болница"}
{"url": "https://news.bg/world/chlen-na-advokatskiya-ekip-na-tramp-podade-ostavka-zaradi-ruskata-saga.html", "text": "Говорителят на личния адвокатски екип на президента на САЩ Доналд Тръмп е подал оставка, съобщават медии, цитирани от БиБиСи.Марк Корало беше говорител на Марк Касовиц, който защитава Тръмп във връзка с руската сага.Според разпространяваната информация Корало не е съгласен със стратегията на адвокатите на Тръмп за дискредитиране или подкопаване на екипа, който води разследването за евентуално сътрудничество между американския лидер и Москва.Няма коментар от страна на екипа на Тръмп.Корало е близък до специалния прокурор на правосъдното министерство Робърт Мълър, който води разследването срещу Русия, и публично го похвали, според \"Политико\".Той също е възмутен от действията на правния екип и от противоречията в него.\"Ню Йорк таймс\" писа, че екипът на Тръмп се опитва да дискредитира воденото от Мълър разследване, анализирайки миналото на адвокатите, наети от специалния прокурор в търсене на някакъв конфликт на интереси.Междувременно \"Вашингтон поуст\" съобщава, че адвокатите на президента се опитват да намерят начини да ограничат или да подкопаят разследването, също търсят възможен конфликт на интереси в екипа на специалния прокурор.", "date": "2017.07.21", "title": "Член на адвокатския екип на Тръмп подаде оставка заради руската сага"}
{"url": "https://news.bg/politics/dogovor-za-dobrosasedstvo-s-troshashti-balgarski-pametnitsi-neobmisleno.html", "text": "С признаването на Македония България е започнала да прави отстъпки още през 1992 г. Това заяви бившият ни посланик в Белград и Сараево Любчо Трохаров, цитиран от Дарик радио.Той е песимист за бъдещия добросъседски договор между двете страни заради сложните дипломатически отношения, в които винаги е липсвал диалог на високо ниво.Според Трохаров македонското правителство ще използва документа като доказателство, че проблем между двете страни няма, макар езикът на омразата и антибългаризмът да се усещат ясно в Македония.Трохаров напомни, че никой в продължение на половин век не е поддържал диалога между двете страни, което е довело до задълбочаване на националните спорове.Според него преминаването от трошенето на български паметници към договор за добросъседство било необмислен скок.\"Предполагам, че и този път без необходимата предварителна политико-дипломатическа подготовка отиваме на среща и ще бъдем отново излъгани\", споделя Трохаров.Подписването на договора между България и Македония е планирано за 1 август, като той ще влезе в сила само след ратифицирането му от парламентите на двете страни.", "date": "2017.07.21", "title": "Договор за добросъседство с трошащи български паметници - необмислено"}
{"url": "https://news.bg/world/makkeyn-razkritikuva-tramp-za-otmyanata-na-programata-za-vaorazhavane-na-siriyskata-opozitsiya.html", "text": "Американският сенатор Джон Маккейн остро разкритикува решението на президента на САЩ Доналд Тръмп да отмени секретната програма на ЦРУ за подготовка и въоръжаване на сирийската опозиция, информира ТАСС.Припомняме, по-рано тази седмица вестник \"Вашингтон поуст\" писа, че Тръмп е взел решение да спре програмата и вместо това да въоръжава Сирийските демократични сили, които предимно са кюрдски бойци.Ако тези съобщения са истина, то администрацията развързва ръцете на Владимир Путин. Всяка администрация, която прави отстъпки на Русия и се отказва от обстоятелна програма за Сирия, е безотговорна и недалновидна. Администрацията все още трябва да формулира визията си за ситуацията в Сирия след разгрома над ДАЕШ (\"Ислямска държава\"), което не се отнася до всеобхватния подход относно ситуацията в Близкия изток като цяло, поясни Маккейн в съобщение.Според него американската стратегия трябва да се основава на идеята за отстраняването от власт на сирийския президент Башар Асад, което е част от усилията за прекратяване на конфликта в страната.Сенаторът още веднъж разкритикува администрацията, че не е разработила стратегия за по-нататъшни действия в Афганистан.", "date": "2017.07.21", "title": " Маккейн разкритикува Тръмп за отмяната на програмата за въоръжаване на сирийската опозиция"}
{"url": "https://news.bg/crime/trima-prebiti-v-zavedenie-v-sofiya-dokato-gledat-levski-s-hayduk.html", "text": "Трима души са били пребити в София, докато са гледали снощния футболен мач между \"Левски\" и \"Хайдук\" в заведение.Нападението е станало в заведение, намиращо се в букмейкърски пункт в кв. \"Младост\", съобщават от МВР.Няколко привърженици на ФК \"Левски\" са гледали срещата на любимия си отбор по телевизията. След приключването на мача те били излезли пред заведението, когато са били нападнати от около 20 маскирани мъже, излезли от джип и лека кола. Нападателите са удряли хората с бухалки и метални тръби.Трима от пострадалите са в по-тежко състояние, те са откарани в болница. След инцидента извършителите са избягали.Полицията в София ги издирва. Вероятно нападението е дело на привържениците на друг футболен клуб.", "date": "2017.07.21", "title": "Трима пребити в заведение в София, докато гледат Левски с Хайдук "}
{"url": "https://news.bg/press/dve-obvineniya-za-borshosh-balgariya-shte-zagubi-70-mln-lv-ot-es-za-obrazovanie-i-nauka.html", "text": "НДК. \"Стандарт\":Две обвинения за БоршошДве обвинения повдигна вчера прокуратурата на доскорошния шеф на НДК Мирослав Боршош. Той бе привлечен към наказателна отговорност за нецелево разходване на част от отпуснатите от кабинета 17 млн. лв. за БГ председателството на Съвета на Европа догодина. Второто е за умишлена безстопанственост.\"Бях привлечен като обвиняем за нецелесъобразно изразходване на средства\", каза на излизане от следствието Боршош.Той се яви там, придружаван от топадвоката Даниела Доковска. Боршош, който е с мярка за неотклонение \"подписка\", допълни, че е поискал, но не са му били предоставени доказателства по разследването срещу него. Заяви още, че не се отказва от нищо, което е свършил през тези две години. \"Заставам зад работата си, зад всичко, което сме постигнали, и всичко, което сме правили, не само е важно и значимо, но и по закон правено\", каза Мирослав БоршошДосъдебното производство по второто обвинение срещу него е образувано на 8 юни, съобщи по-късно вчера прокуратурата. Катастрофа. \"Монитор\":Микробус с 9 българи катастрофира в Румъния Наш микробус, в който пътували девет български граждани, е претърпял пътно-транспортно произшествие тази сутрин на магистралата Тимишоара-Лугож в западната част на Румъния, а шофьорът на микробуса е откаран в болница, съобщи агенция Аджерпрес, цитирана от БТА.В катастрофата е участвал и автомобил, в който са пътували четирима румънци.\"В микробуса е имало девет български граждани, а в леката кола - четирима румънци. Общо 13 души са претърпели катастрофа, от които трима са откарани в болница, в съзнание, единият е българският шофьор\", заяви Елена Мегеря, говорител на Спешна помощ в окръг Тимиш.  Турски поток. \"Стандарт\":Борисов: Чакам решение от ЕК за \"Турски поток\"България е завидно стабилна на фона на целите Балкани. Това каза премиерът Бойко Борисов пред българските посланици в чужбина. Той участва в традиционната годишна среща на дипломатите ни зад граница, която се проведе в Централния военен клуб в София. Тя се състоя по повод Деня на дипломата.Борисов отправи посланията си за българската външна политика и заяви, че няма забележки към работата на дипломатите.България прави газов хъб, защото имаме най-добрата газопреносна система - 80% от всички компресори на Балканите, посочи Бойко Борисов. Според него всички компресори са американски и са най-добрите. По думите на премиера \"утре може да стане така, че дори за Украйна да изнасяме газ\". \"Това е пазарът. Това ще намали цената, това ще даде конкурентност на доставчиците и ще имаме успех\", коментира премиерът. Той съобщи , че чака писмо от Европейската комисия, в което да се разреши отсечка от проекта за газопровод \"Турски поток\" да идва директно към България, за да не бъдем зависими от Турция.  Загуби. \"Сега\":България ще загуби 70 млн. лв от ЕС за образование и наука Ще бъдат загубени 70 млн. лева и ще се забави с 4 месеца Оперативната програма \" Наука и образование \" в частта й за изграждане на върхови научни центрове - така образователният министър Красимир Вълчев обобщи проблемите пред програмата.Той даде отчет в парламента пред две комисии - тази по еврофондовете и тази по образование и наука, съобщи БНТ.Според Вълчев главният проблем е възникнал, след като Върховият административен съд отхвърли предложението на предишния министър проф. Николай Денков да се отмени обществената поръчка за фирма, която да оценява проектите на българските учени. Съмнявайки се в качеството на такова оценяване, Денков беше предложил то да се осъществява вместо от фирма от отделни известни чужди учени. Доходи. \"Дума\":Симеонов размисли за клас прослужено време \"Беше грешка да кажа моето лично мнение, защото то се прие едва ли не като позиция на правителството. Съжалявам за това, че съм си изразил личното мнение, ще се постарая занапред това да не се повтаря\". Това заяви вчера вицепремиерът Валери Симеонов на брифинг в Министерския съвет след срещата на синдикатите с министър-председателя Бойко Борисов по темата с добавката за прослужено време. Без някой да го е искал от мен, лично изказвам съжаление за отзвука, който предизвикаха думите ми, личното ми мнение, каза Симеонов.След около 2 часа разговори по темата за прослуженото време, стана ясно, че тази тема не е на дневен ред и не е в плановете на правителството, коментира президентът на КНСБ Пламен Димитров. По думите му темите, които ще се разискват в заседанията на Тристранката до края на годината, предстои да бъдат уточнени, очаква се в близките дни да бъде представена и управленската програма на правителството. Димитров поясни, че тема №1 за България в момента са доходите и по-точно механизмите за увеличаването им, както и кадрите и повишаването на квалификацията им, реформите в образованието, в здравеопазването. \"Затова следващата седмица ще търсим конкретни теми, по които социалните партньори и бизнесът заедно с нас, надявам се, да дадем най-добрите решения\", каза Димитров. Той припомни, че т.нар. клас прослужено време го няма в България от 2007 г., когато бе отменен и бе заменен с добавката за професионален опит и стаж, която е доста различна и не е свързана с това колко години си служил. КНСБ ще настояват правителството да представи индустриална и енергийна стратегия, ще искат и ревизия на системата за социално подпомагане.", "date": "2017.07.21", "title": "Две обвинения за Боршош: България ще загуби 70 млн. лв от ЕС за образование и наука"}
{"url": "https://news.bg/curious/salvador-dali-be-ekshumiran.html", "text": "Останките на големия художник Салвадор Дали бяха ексхумирани, предаде CBS News. Припомняме, че през юни беше съобщено, че това предстои след съдебно разрешение на съда в Мадрид. Целта е да се установи бащинство. Делото бе заведено от жителка на каталунския град Херона. Става въпрос за \"ясновидката\" Пилар Абел Мартинес, като жената твърди, че Дали е неин баща.Тя завежда делото още преди 10 години. Майка й твърди, че е имала връзка с твореца, който няма деца. Жената твърди, че не преследва наследството му. Резултатите ще се известни най-рано през септември, когато се очаква и съдебното решение. Испанският художник, режисьор и писател Салвадор Дали умира на 23 януари 1989 г. на 85-годишна възраст. Неговото завещание е било да бъде погребан по такъв начин, че по гроба му да могат да се разхождат хора, като по тази причинатялото на Дали е зазидано в пода на една от стаите на театъра-музей в град Фигерас.", "date": "2017.07.21", "title": "Салвадор Дали бе ексхумиран "}
{"url": "https://news.bg/disasters/dvama-zaginali-i-stotitsi-raneni-sled-silniya-trus-v-egeysko-more.html", "text": "Най-малко двама души са загинали след силния трус в Егейско море, разлюлял и Югоизточна Турция, предаде NBC News.Стотици са ранени в Гърция и Турция. Жертвите са се намирали на гръцкия остров Кос, е потвърдил кметът и уточнил, че загиналите са чужденци.Смята се, че чужденците са загинали след срутване на бар на туристическия курорт.По-късно гръцките власти съобщиха, че загиналите туристи са мъже от Турция и Швеция.Турското външно министерство, цитирано от АП, също потвърди, че единият от загиналите в Кос е турски гражданин.Ведомството добави, че друг турски гражданин е в сериозно състояние и е откаран в Атина за лечение.Турските власти са изпратили кораб с 250 души от турския курорт Бодрум до Кос, за да започнат евакуирането на около 200 турски туристи на гръцкия остров, поясниха от министерството.Вицепремиерът Хакан Чавушоглу съобщи, цитиран от АП, че загиналият турски гражданин се казва Синан Кърдоглу. Той обаче не разкри подробности. Чавушоглу потвърди, че има друг пострадал турски гражданин.В същото време здравният министър Ахмет Демирджан заяви, че 358 души са пострадали.Някои от пострадалите на Кос са прехвърлени на намиращия се в близост остров Родос, където получават лечение.Гръцки медии информират за петима души, които са закарани за лечение от Кос на остров Крит. Трима от тях са пострадали тежко. Тежко са пострадали двама шведи, един норвежец и двама гърци - мъж и жена. Всички се смята, че са били в бара, чиито покрив се срути.Между 02,00 и 04,00 часа около 95 души са хоспитализирани в местната болница в Кос. Първа помощ са получили други 85 души.Нанесени са щети на много сгради, сред които и такива от XIV век. Властите препоръчват на туристите да се въздържат от посещения на плажовете в следващите часове.В Турция трусът бе усетен в редица курортни градове - Айдън, Анталия, Бодрум, Мармарис и други.Съобщава се за уплаха сред хората, изкарали нощта навън. Според различните източници магнитудът е бил между 6,3 и 6,9 по Рихтер. Последвали са вторични трусове, между които и такива със сила над 4 по Рихтер. Регистрирани са над 160 вторични труса и цунами с височина 30 сантиметра.Земетресението е станало около 01,30 ч. местно време и много туристи пренощуваха навън. ", "date": "2017.07.21", "title": "Двама загинали и стотици ранени след силния трус в Егейско море "}
{"url": "https://news.bg/world/rusiya-obicha-da-se-namesva-i-da-se-konfrontira-sas-sasht-ubeden-shefat-na-tsru.html", "text": "Директорът на ЦРУ Майк Помпео заяви, че Русия няма планове да напуска Сирия и ще продължи да се намесва в американските дела, за да се \"конфронтира със САЩ\", съобщава АП.Той повтори вижданията си, че Русия се е намесила на президентските избори и описа руско-американските отношения като \"сложни\".\"\", каза Помпео по време на Форума за сигурност Аспен - ежегодно събитие в Аспен, Колорадо, на което участват представители на разузнаването и сигурността, както и експерти.Според Помпео, цитиран от ТАСС, Русия се е намесвала на американските избори през последните 8 г.По думите му има малки доказателства, че Русия има сериозна стратегия срещу джихадистите от ДАЕШ (\"Ислямска държава\") в Сирия. Според него не се доказва на място, че Русия и САЩ са съюзници в Сирия. Но той изрази надежда, че ще се намерят места в света, където САЩ и Русия могат да си сътрудничат в борбата срещу тероризма.Шефът на ЦРУ изтъкна, че трудно е да се представи стабилна Сирия с Башар Асад на власт. Той нарече Асад \"марионетка на иранците\", които сега \"значително са се укрепили в Сирия\".Русия ще остане в Сирия, според него, защото обича морското пристанище в Тартус.Майк Помпео каза още, че администрацията на Доналд Тръмп се опитва да изтласка Иран, който иска да бъде \"важна клечка\" в Близкия изток. Той разкритикува сключената с Ислямската република ядрена сделка.Директорът на ЦРУ не пропусна да коментира и Северна Корея. По думите му Тръмп го разпитва за Пхенян почти всеки път, когато проведат среща.Помпео призна, че Доналд Тръмп е заявил по време на президентската кампания, че харесва \"Уикилийкс\".\"Не харесвам \"Уикилийкс\", подчерта шефът на разузнавателната агенция.", "date": "2017.07.21", "title": "Русия обича да се намесва и да се конфронтира със САЩ, убеден шефът на ЦРУ"}
{"url": "https://news.bg/int-economics/mvf-otpuska-na-gartsiya-transh-ot-1-6-mrld-evro.html", "text": "Международният валутен фонд ще отпусне на Гърция пореден транш в размер на 1,6 млрд. евро, предаде \"Ройтерс\". Споразумението е на принципна основа. Средствата ще бъдат преведени след получени от кредиторите на страната гаранции за устойчивостта на дълга, както и от провежданите от гръцките власти реформи.След това Управитеният съвет ще реши дали договореното да влезе в сила. В началото на юли, Еврозоната отпусна транш от 8,5 милиарда евро на Гърция. Отпускането на парите идва в точния момент за Атина, тъй като трябва да направи голяма вноска по дълга, за да избегне фалит. Третата спасителна програма за Гърция е от 2015 г. и ще изтече през следващата година. Атина се надява да получи значително облекчение на дълга в края на програмата. В замяна ще трябва да прокара непопулярни реформи за съкращения, за да балансира публичните финанси.Многохилядни протести на недоволни от крайните мерки гърци съпътстваха преговорите и гласуваните спорзумения. ", "date": "2017.07.21", "title": "МВФ отпуска на Гърция транш от 1,6 мрлд. евро"}
{"url": "https://news.bg/bulgaria/nyama-postradali-balgari-pri-silniya-trus-v-gartsiya-i-turtsiya.html", "text": "Няма български граждани както сред загиналите в земетресението край гръцкия остров Кос, така и сред тежко ранените 13 души, потвърди посолството на България в Гърция, съобщават от Министерството на външните работи (МВнР).Българската дипломатическа мисия разполага с данни за 98 наши сънародници, постоянно пребиваващи на югоизточния егейски остров. Дипломатите ни звънят на всички онези българи, предоставили телефон за връзка.  Телефонните връзки на острова са силно затруднени в резултат от земетресението. Трусът с магнитуд 6,7 по скалата на Рихтер бе регистриран в 1,35 часа тази сутрин в района между остров Кос и турския курортен град Бодрум.Потвърдените жертви на труса са турски и шведски гражданин. Тежко ранените са гръцки, турски, шведски един норвежки гражданин. Те са транспортирани до болници в Крит и Атина. Летището на остров Кос функционира нормално. Властите предупреждават, че има вероятност от вторични трусове.Български граждани, които желаят да получат актуална информация за обстановката в засегнатите райони или да подадат сигнал за техни близки, могат да го направят на телефоните на посолствата на България в Анкара и Атина, както и на генералното консулство на България в Истанбул:Посолство на България в Анкара:0090 533 376 37 690090 312 467 20 710090 312 427 51 420090 312 467 20 710090 312 427 51 42Генерално консулство на България в Истанбул:0090 212 281 01 140090 212 281 01 150090 212 281 01 160090 533 383 64 14Посолство на България в Атина:0030 210 67 48 1050030 210 67 48 1060030 210 67 48 1070030 693 70 96 220", "date": "2017.07.21", "title": "Няма пострадали българи при силния трус в Гърция и Турция"}
{"url": "https://news.bg/disasters/6-7-po-rihter-udari-turtsiya.html", "text": "Земетресение с магнитуд 6,7 по Рихтер е било регистрирано край западните брегове в Турция тази сутрин. Това съобщават от Геоложкия институт на САЩ, цитирани от \"Ройтерс\".Според други източници магнитудът е бил 6,9 по Рихтер. Не се съобщава за жертви, ранени и големи материални щети. Епицентърът е бил на 6,2 км дълбочина, в югозападния курортен град Мармарис. Усетено е било в Айдън, Измир, Анталия и други градове. Последвали са няколко вторични труса, някои от тях със сила над 4 по Рихтер. ", "date": "2017.07.21", "title": "6,7 по Рихтер удари Турция "}
{"url": "https://news.bg/world/o-dzhey-simpsan-predsrochno-osvoboden.html", "text": "70-годишният О Джей Симпсън ще бъде предсрочно освободен. След 9 години в затвора, бившата футболна звезда отново излиза на свобода. Това може да стане възможно още през октомври, предаде АФП. Симпсън бе осъден за въоръжен грабеж, извършен преди 10 години. Тогава той нахлува в хотелска стая в Лас Вегас и прибира предвидени за продажба на търг футболни трофеи.  оправдава се пред съда Симпсън.През 90-те години той е съден за убийството на бившата си съпруга и настоящия й приятел. Процесът става известен като \"Делото на века\". Оправдан е, но трябва да заплати на семействата на жертвите 33 млн. долара, заради което му се налага да разпродава и въпросните трофеи. Присъдата му за грабежа е 33 години затвор с възможност за изслушване на деветата година. Пред Комисията за предсрочно освобождаване той изрази съжаление за грешките си и заяви, че би постъпил по друг начин днес. Доброто му поведение зад решетките и фактът, че няма други присъди са убедили Комисията да гласува за освобождаване. ", "date": "2017.07.21", "title": "О Джей Симпсън предсрочно освободен "}
{"url": "https://news.bg/world/svobodnoto-dvizhenie-na-hora-shte-prodalzhi-nay-malko-2-g-sled-brekzit.html", "text": "Свободното движение на граждани на ЕС до Великобритания ще продължи най-малко 2 г. след Брекзит като част от временно споразумение, съобщават британски медии, цитирани от Ройтерс.Първият пълен кръг преговори между Лондон и Брюксел завърши в четвъртък с малки компромиси и много различия относно как да се защитят правата на гражданите на ЕС на Острова и реципрочно британските на Стария континент.Високопоставени членове от кабинета на премиера Тереза Мей, включително финансовия министър Филип Хамънд, настояват за преходен период, който да защити икономиката и бизнеса.Според плановете на Хамънд гражданите на ЕС ще могат да се местят във Великобритания до две години след Брекзит, информира вестник \"Таймс\". \"Гардиън\" пише, позовавайки се на източник от кабинета, че свободното движение може да продължи до 4 г.Говорителят на Мей не коментира въпроса пред Ройтерс.", "date": "2017.07.21", "title": "Свободното движение на хора ще продължи най-малко 2 г. след Брекзит?"}
{"url": "https://news.bg/society/poreden-protest-sreshtu-prezastroyavaneto-v-stolichniya-kvartal-druzhba.html", "text": "Десетки жители на столичния квартал \"Дружба\" 1 и 2 излязоха на пореден протест срещу презастрояването.Пешеходната алея между двата квартала все още не е възстановена, а в същото време има намерения за застрояване на зелената площ около езерото в \"Дружба\" 1.Хората настояват кметът на район \"Искър\" - Ивайло Цеков, да не издава разрешителни за строеж, както и такива за поставяне на огради върху зелени площи.Кметът не е присъствал на поредния протест, защото в разгара на проблема е заминал на почивка, твърдят протестиращите.\"Целта ни е да предотвратим презастрояването и да запазим парка около езерото за свободен достъп от всички граждани от район \"Искър\", както и за хората от другите райони на столицата\", заяви общинският съветник от БСП Борис Цветков.\"Искаме да имаме нормална градска среда. Надяваме се кметът Ивайло Цеков да бъде активна страна в този проблем и да съдейства за защита на обществения интерес. Под никаква форма да не се разрешава строителство в зелените площи\", заяви д-р Николай Георгиев от Обществения съвет на \"Дружба\" 2.Вече се събират подписи за спасяването на зеления пояс около езерото. Подаден е и сигнал до омбудсмана Мая Манолова.", "date": "2017.07.21", "title": "Пореден протест срещу презастрояването в столичния квартал \"Дружба\""}
{"url": "https://news.bg/politics/obedineni-patrioti-s-merki-v-zashtita-na-malkiya-zadlazhnyal-chovek.html", "text": "\"Обединени патриоти\" с мерки срещу вечния дълг. Те внесоха законодателни промени по темата за свръхзадлъжнялостта на физическите лица.С този закон защитаваме интересите на малкия човек, обясни на брифинг лидерът на \"Атака\" Волен Сидеров.Това е поредната стъпка на \"Обединени патриоти\" за премахване на вечния длъжник, включи се и Искрен Веселинов. България е сред трите държави в ЕС, в която няма физически фалит, отчете той.Промените няма да се отнасят до недобросъвестни лица. За да се ползва от законодателна защита, длъжникът трябва да е работил през последните три години.Десет години се спират лихвите по дълга, искат патриотите.Според Веселинов няма да се защитават кредитните милионери, а средният човек с дълг до 130 000 лева, колкото струвало едно жилище.\"Обединени патриоти\" предлагат да се създаде самостоятелен регистър, в който да се вписват физическите лица, ползващи се със защитата по този нормативен акт.", "date": "2017.07.21", "title": "\"Обединени патриоти\" с мерки в защита на малкия задлъжнял човек"}
{"url": "https://news.bg/world/ot-nyu-jork-do-vashington-za-29-minuti-mask-poluchi-odobrenie-za-hiperlup.html", "text": "Илън Мъск, не толкова бързо!Милиардерът обяви, че е получил \"вербално\" одобрението на правителството фирмата му за инфраструктура The Boring Company да изгради \"хиперлуп\", свързващ Ню Йорк със столицата Вашингтон, информира NBC.Свръхскоростната транспортна система ще замени конвенционалните влакове с малки капсули, които ще се движат в малки тръби. Вакуумът ще доведе до малко аеродинамично съпротивление, позволявайки им да се движат със свръхзвукова скорост. Според Мъск дистанцията между двата града ще бъде вземана само за 29 минути.С автобус от Вашингтон до Ню Йорк е около 4-5 часа, а с влак - три часа и 20 минути средно. Със самолет е под час, около 45 минути.Мъск не уточни от коя правителствена агенция е получил одобрение за проекта. Той има тесни контакти с Белия дом. Милиардерът беше член на съвет с икономически съветници на президента Доналд Тръмп, но се оттегли след решението на американския лидер да изтегли САЩ от Парижкото споразумение.Илън Мъск поясни, че все още има много работа, за да се получи официално одобрение, но е оптимист, че това ще стане бързо.", "date": "2017.07.21", "title": "От Ню Йорк до Вашингтон за 29 минути? Мъск получи одобрение за \"хиперлуп\""}
{"url": "https://news.bg/crime/shvedskiyat-turist-ritnal-nasha-kamerierka-e-pod-domashen-arest.html", "text": "Шведският турист Ралф Сундберг вече е под домашен арест. Преди два дни тричленен състав на съда в Несебър е взел решение за промяна на мярката му на неотклонение. От там уверяват, че няма възможност той да се укрие, тъй като полицията следи местопоположението му. По време на делото защитникът на туриста представи на съда договор за наем. На този адрес шведът може да бъде регистриран и бе пуснат под гаранция. Припомняме, че същият изрита в главата камериерка в хотел в \"Слънчев бряг\" в началото на 3 юни.Случаят беше заснет и разпространен от видеоклип, освидетелстващ деянието на чужденеца.", "date": "2017.07.21", "title": "Шведският турист, ритнал наша камериерка, е под домашен арест"}
{"url": "https://news.bg/politics/sotsialistat-manol-genov-da-izhvarchi-kato-tapa-ot-parlamenta-nastoya-gerber.html", "text": "Манол Генов трябва да изхвърчи като тапа от българския парламент. За това настоя депутатът от ГЕРБ Антон Тодоров, който заедно със своите колеги поиска приложението към искането за свалянето на имунитета, направено от главния прокурор Сотир Цацаров.От документите Тодоров цитира само едно изречение: \"Парите идват от Манол Генов\". Така в приложенията към искането на главния прокурор има доказателства от СРС-та за връзки на Манол Генов с криминогенна среда, освен това се съдържали показания на ромски лидери от Асеновград, от където е и народния представител.\"Манол Генов е човекът, който по думите на главния прокурор се е обаждал в полунощ, за да притиска или да оказва влияние на градския прокурор на Асеновград. Нямаме основание да се съмняваме в думите на главния прокурор, приемаме ги едно към едно. Твърдим, че ако Манол Генов е правил и това, той наистина няма място в българския парламент. Казано най-общо и леко афористично - той трябва да изхвърчи като тапа от парламента\", заяви Тодоров.Той призова народните представители от БСП и лидера на БСП да се разграничат от действията на Генов. Тодоров попита още означава ли това, че БСП и тяхната парламентарна група, се превръща в платформа, която вкарва криминалитета в политическата власт.\"После ще си задаваме пак от сутрин до вечер въпросите - кой буни ромите, кой създава напрежение, кой ерозира демокрацията, затова е такова отношението на външни фактори към БСП. Те са в основата на ерозията на българската демокрация и част от доказателствата са в тези папки\", коментира Тодоров.Герберът депутат Тома Биков от своя страна коментира, че това, с което предстои да се запознаят, ще им позволи да преценят, дали да поискат оставката на Генов.\"Не знам дали те са се запознали с тези данни, с които ние предстои да се запознаем, преди да обявят, че стоят зад него. Това е политическият въпрос - тук не става въпрос не само за взаимодействие с криминалния контингент, става въпрос за една много сериозно и престъпно отношение по отношение на изборния процес в България. Купувани са ромски гласове. В Асеновград знаем какво се случи там и искаме да проверим доколко той е имал взаимодействие с фактори, които са предизвикали това напрежение в ромската махала в Асеновград\", посочи Биков.", "date": "2017.07.21", "title": "Социалистът Манол Генов да изхвърчи като \"тапа\" от парламента, настоя гербер"}
{"url": "https://news.bg/world/tramp-zayavi-che-sednal-do-putin-zashtoto-parvata-dama-na-yaponiya-ne-govori-angliyski-no-tya-govori.html", "text": "Американският президент Доналд Тръмп изглежда е бил пренебрегнат от първата дама на Япония на последната вечеря на Г-20 в Хамбург по-рано този месец, съобщава Independent News Service.Запитан в интервю за \"Ню Йорк таймс\" относно втората му среща с Владимир Путин на форума, Тръмп обясни, че Аки Абе (съпругата на премиера на Япония Шиндзо Абе - б.р.) \"не говори английски език\".Той добави, че е било трудно, защото вечерята \"вероятно беше час и 45 минути\". Американският лидер каза още, че Шинзо Абе е \"страхотен човек\" и добави, че е имало японски преводач, защото \"от друга страна нещата щяха да бъдат още по-тежки\".\"\", поясни той.Обаче госпожа Абе, която е от богато японско семейство, е завършила Sacred Heart School - частно международно римокатолическо училище в Токио, където се изучава засилено английски език.В социалните медии бързо бяха публикувани клипове с 55-годишната Абе, която изнася речи с акцент, но с много добър английски език.Мнозина смятат, че тя просто не е искала да разговаря с Тръмп.", "date": "2017.07.21", "title": "Тръмп заяви, че седнал до Путин, защото първата дама на Япония не говори английски...но тя говори"}
{"url": "https://news.bg/world/simens-ogranichava-deynostta-si-v-rusiya-zaradi-narusheniya-na-sanktsiite-na-es.html", "text": "Германският индустриален конгломерат \"Сименс\" обяви, че е прекъснал някои връзки с Русия, след като са нарушени наложените срещу Москва санкции заради анексирането на Крим, информира АФП.От \"Сименс\" потвърдиха, че са продали газови турбини на компании, които са доставени на Кримския полуостров в нарушение на санкциите.Базираният в Мюнхен гигант поясни, че ще замразят доставката на енергийно оборудване за руски държавни компании, също така ще се отърват от дял в руската компания Interautomatika от Санкт Петербург, която продава системи за управление на електроцентрали, както и ще прекратят споразумение за доставка на енергийно оборудване.В съобщението се подчертава, че всички четири газови турбини, доставени през лятото на 2016 г., са били приспособени на местно ниво и незаконно са преместени в Крим.Преди две седмици стана ясно, че две от турбините са доставени в Крим.От \"Сименс\" казаха, че ще предприемат правни действия срещу отговорните.Турбините са предназначени за енергиен проект в Таман, Краснодарски регион.", "date": "2017.07.21", "title": "„Сименс” ограничава дейността си в Русия заради нарушения на санкциите на ЕС"}
{"url": "https://news.bg/world/trima-zaginali-pri-sblasatsi-po-vreme-na-24-chasovata-stachka-vav-venetsuela.html", "text": "Милиони граждани на Венецуела участваха в общата 24-часова стачка, организирана от опозицията, за да окажат натиск върху президента Никола Мадуро и да отмени изборите за ново конституционно събрание, информира БиБиСи.Най-малко трима души са загинали при сблъсъци между полицията и протестиращи. Повече от 360 души са арестувани.Мадуро подчерта, че стачката е била малка и че организаторите й ще бъдат задържани.От април протестите в страната се увеличиха. Повече от 100 души са загинали в латиноамериканската държава.Протестиращи блокираха пътни артерии в столицата Каракас и други градове с боклуци и мебели. Според опозицията 85% от страната е обхваната от стачката. Но в проправителствените райони в столицата животът продължава при нормалния си ритъм. Магазините са отворени, а улиците са натоварени. Чиновниците също работят при нормални условия.В няколко града полицията използва сълзотворен газ срещу протестиращите. Според разпространяваната информация един човек е загинал в покрайнините на Каракас, а другите двама в северния град Валенсия.Колумбия, Франция, Испания, САЩ и ЕС призоваха правителството да отмени запланувания за 30 юли вот за ново конституционно събрание. Но Мадуро отхвърли искането им.В реч, излъчвана по телевизията, той обяви \"победа\", подчертавайки, че ключови сектори не са се присъединили към стачката.\"Наредих да бъдат заловени всички фашистки терористи\", добави той.Конституционното събрание ще може да промени конституцията и да заобиколи контролирания от опозицията законодателен орган.За събота е организирана масова демонстрация.Междувременно венецуелският дипломат Исаяс Медина в ООН обяви, че подава оставка, подчертавайки, че повече не може да представлява правителство, което нарушава човешките права.Посланикът на държавата в ООН Рафаел Рамирес заяви, че Медина е действал \"нечестно\" и е уволнен.", "date": "2017.07.21", "title": "Трима загинали при сблъсъци по време на 24-часовата стачка във Венецуела"}
{"url": "https://news.bg/disasters/360-000-bolni-ot-holera-v-jemen.html", "text": "Болните от холера в Йемен вече са 360 000 души, предаде \"Индипендънт\". Жертвите са почти 2000 души. Засегната е цялата страна. Епидемията се определя като най-тежката в съвременната история. Болестта се разпространява по-бързо от предварителните очаквания. Според оценки на ООН, към края на август пациентите с холера трябваше да достигнат 300 хиляди.Йемен е опустошен от глад и гражданска война, което улеснява още повече бързото разпространение на болестта. Две трети от населението няма достъп до безопасна питейна вода. Холерата е остра чревна инфекция, протичаща с повръщане и бързо обезводняване, като в най-тежката си форма води до смърт.", "date": "2017.07.21", "title": "360 000 болни от холера в Йемен "}
{"url": "https://news.bg/bulgaria/kaso-saedinenie-zatrudni-dvizhenieto-v-stolichnoto-metro.html", "text": "Късо съединение по контактната мрежа на метростанция \"Младост 1\" забави движението на метрото в столицата тази сутрин.Редовното движение на метровлаковете беше възстановено в 6:55 часа, като проблемът е бил отстранен много бързо, увериха от \"Метрополитен\", цитирани от Нова телевизия. Според изпълнителния директор на \"Метрополитен\" Стоян Братоев хората на спирката са усетили единствено закъснение от около две минути. В момента метрото вече се движи нормално и по разписание.", "date": "2017.07.21", "title": "Късо съединение затрудни движението в столичното метро"}
{"url": "https://news.bg/world/barz-rast-na-ikonomikata-na-kndr-ot-1999-g.html", "text": "Икономиката на Северна Корея е нараснала през 2016 г. с най-бързи темпове от 1999 г. насам, пише Bloomberg, предаде . Възстановяването от сушата през 2015 г. също е помогнало, както и големите военни разходи, включително за тестването на ракети.Брутният вътрешен продукт се е увеличил с 3.9% спрямо година по-рано, показват изчисленията на Банката на Корея. Разширението е било концентрирано в миньорските дейности и производството. Доходът на глава от населението е бил по около 1.46 милиона вона (1 300 долара) или около 4.5% от тези на южната й съседка.Ракетите и разработката на оръжия за масово унищожение също са били изчислени като част от инвестициите и ръста на БВП.Ръстът на икономиката идва въпреки затегнатите санкции, които международната общност наложи именно заради тестовете на ядрено оръжие.През 2016 г. 93% от търговския обмен на Северна Корея е бил с Китай. Общият обем се е увеличил с 4.7% до 6.55 милиарда долара.", "date": "2017.07.21", "title": "Бърз ръст на икономиката на КНДР от 1999 г. "}
{"url": "https://news.bg/politics/gerb-zamazvat-skandala-s-ndk-skochi-bsp.html", "text": "Иска ли се оставката на народните представители от ГЕРБ, там също има народни представители със свален имунитет. Така социалистът Драгомир Стойнев отговори на атаката на герберите срещу колегата си Манол Генов.Може би се опитват с един скандал да потушат най-големия скандал - скандала НДК, предположи червеният депутат.Това, по думите му, е корупционен скандал, в който две лобита на ГЕРБ се борят. Според него и в областните центрове имало заровено по едно НДК.Има си работещи институции, те разследват, нека да ги оставим да си свършат работата на спокойствие, призова Драгомир Стойнев.Да не влизаме в това дребно политическо боричкане, настоя още той.Социалистът е притеснен, че няма да успеем да ремонтираме НДК за председателството.", "date": "2017.07.21", "title": "ГЕРБ замазват скандала с НДК, скочи БСП"}
{"url": "https://news.bg/world/petrolat-poevtinya-3.html", "text": "Цените на петрола се понижиха в петък с около 2,5%. Това стана на фона на прогнозата за увеличаване на добиваот ОПЕК през юли, въпреки обещанието на картела да ограничи производството, предаде Ройтерс.В Европа цените на черното злато се понижиха с $ 1,24 или 2,52% до $48,06 за барел. Американският лек суров петрол паднаха с $1,15 или 2,45% до $45,77 за барел.И Брент, и суровият петрол в САЩ регистрираха седмични загуби от повече от 1,6%, след като Petro-Logistics обяви, че производството на суров петрол от ОПЕК ще нарасне със 145 000 барела на ден (bpd) този месец.По-високите доставки от Саудитска Арабия, Обединените арабски емирства (ОАЕ) и Нигерия ще се увеличат този месец.ОПЕК и някои държави, които не са в картела като Русия, се опитват да намалят производството с 1,8 милиона барела.", "date": "2017.07.21", "title": "Петролът поевтиня"}
{"url": "https://news.bg/society/vik-dobrich-globi-28-dushi-za-krazhba-na-voda.html", "text": "Водното дружество в Добрич е съставило актове, възлизащи на над 53 хиляди лева, спрямо граждани, хванати в кражба на вода. Актовете са съставени на 28 жители на областта.Най-много нарушения инспекторите открили в община Балчик, съобщава БНР.Актове са съставени и в селата Рогачево и Изгрев. Между глобените физически лица имало и чужденци, които използвали водния ресурс, но без да заплащат за услугата. 7 акта са съставени и на жители в град Добрич.Според управителя на Дружеството за водоснабдяване и канализация в Добрич инженер Димитър Радушев дружеството разполагало с техника, която позволявала да се открият всички нарушители. Данните на дружеството показвали, че кражбите на вода са денонощни.", "date": "2017.07.21", "title": "\"ВиК Добрич\" глоби 28 души за кражба на вода"}
{"url": "https://news.bg/regions/saboriha-16-nezakonni-postroyki-v-romskiya-kvartal-v-asenovgrad.html", "text": "16 незаконни къщи бяха съборени днес в ромския квартал \"Лозница\" в Асеновград. В хода на акцията по събарянето на незаконните постройки в ромския квартал е имало засилено полицейско присъствие, съобщава БНР. Имало е и екипи на Спешна помощ и пожарната.От Общината в Асеновград заявиха, че събарянето на незаконните къщи е преминало спокойно. Част от обитателите на съборените къщи заявили желание да се регистрират като нуждаещи се, а социални работници ги консултирали на място.От Общината в Асеновград посочиха, че продължава да се следи за незаконно строителство.Припомняме, на 4 юли кметът на Асеновград Емил Караиванов обясни, че в хода на проверките в циганската махала в града полицията не са открити незаконно пребиваващи хора. Всички роми имали адресна регистрация. Проверките обаче установили Припомняме и че проблемът с незаконните постройки в Асеновград стана актуален след като , цигани нападнаха първо момичета, които тренират кану-каяк в езерото \"40-те извора\", а след това инцидентът прерастна в масово сбиване. По-късно .Събитията предизвикаха бурни реакции в града.  срещу незаконно пребиваващите цигани в града. Вицепремиерът Валери Симеонов също отиде на .На 10 юли жителите на Асеновград обявиха, че протестите в града ще спрат за две седмици, до 24 юли - идния понеделник.", "date": "2017.07.21", "title": "Събориха 16 незаконни постройки в ромския квартал в Асеновград"}
{"url": "https://news.bg/politics/borisov-podmenya-rakovodstvoto-na-gerb-dobrich.html", "text": "Премиерът и председател на ГЕРБ Бойко Борисов разпореди да бъдат освободени всички членове на областното ръководство на ПП ГЕРБ - Добрич, съобщиха от ГЕРБ.Това стана часове след като главният прокурор Сотир Цацаров обяви, че депутат от ГЕРБ е изнудвал бизнесмен от Добрич за 4 т суджук с уговорката, че е за премиера Бойко Борисов. Решението на Изпълнителната комисия ще бъде гласувано и приведено в действие още в понеделник.Борисов е разпоредил на заместник-председателя на партията, който е и председател на Парламентарната група на ГЕРБ - Цветан Цветанов, да предприеме незабавни действия за информиране на членовете на Изпълнителната комисия с предложението за освобождаване на членовете на местния партиен клуб.Освен това председателят на ГЕРБ предлага на ИК да освободи общинския ръководител, общинския организационен секретар и членовете на общинското ръководство на ПП ГЕРБ - Добрич.Освен освобождаването на членовете на областното и общинското ръководство, предложението на Бойко Борисов включва още да бъдат утвърдени нови ръководства на областната и общинската структури в понеделник.", "date": "2017.07.21", "title": "Борисов подменя ръководството на ГЕРБ-Добрич"}
{"url": "https://news.bg/crime/zadarzhaha-trima-za-grabezh-vav-veliko-tarnovo.html", "text": "Полицаи задържаха трима за грабеж, извършен на територията на село Йоаким Груево, община Стамболийски, област Пловдив.В хода на специализирана полицейска операция, проведена на 19 юли от служители на група \"Противодействие на грабежи\" и разследващи полицаи при ОДМВР - Пловдив и Велико Търново, служителите на реда са задържали трима мъже - Й. С. (58 г.), М. П. (46 г.) и А. К. (35 г.), криминално проявени и осъждани, съпричастни към извършен грабеж на злато и пари.Престъплението било извършено на 28 май тази година в село Йоаким Груево. Тогава тримата нахлули в частен дом, нападнали и превели в безпомощно състояние собственичката и племенника ѝ. След това тримата насила отнели наличните им пари и златни накити и изчезнали.В рамките на операцията са извършени процесуално - следствени действия на 9 адреса, ползвани от задържаните. Там са открити и иззети множество златни накити, маски, дрехи, СИМ-карти и други вещи съотносими към престъпната дейност на тримата.Мъжете са привлечени в качеството на обвиняеми и са задържани за 72 часа.", "date": "2017.07.21", "title": "Задържаха трима за грабеж във Велико Търново"}
{"url": "https://news.bg/regions/okolo-300-hil-dka-ot-rodopskite-gori-sa-zasegnati-ot-koroyadi-i-sahnat.html", "text": "\"Родопските гори съхнат. Голяма част от територията на страната е поразена от корояд и гъбни вредители, това налага взимането на спешни мерки\". Това заяви заместник-министърът на земеделието, храните и горите Атанас Добрев по време на инспекция в горските територии на Ардино и на Женда, които са поделения на Южноцентрално лесовъдно предприятие.Размерът на засегнатите площи е много динамичен и не може да се направи точна оценка, но по .Основната причина за увеличаване на нападенията е добрата хранителна среда за развитие на короядите. Тя е в резултат на голямото количество увредена дървесина - над 2 млн. куб. метра от абиотични фактори - ветровали, ветроломи, ледоломи и снеговали, и невъзможността за бързото й извличане и усвояване в рамките на 1 година, поради високия процент недостъпни терени.\"Процесът е обезпокоителен и е наложителна спешна човешка намеса\", заяви академик Александър Александров от Института по гората към БАН.\"Короядните петна се разширяват понякога и с метър на ден и трябва да лекуваме тази гора и това става със сеч. На места се засяга и дървесината около короядните петна, където короядът се е преместил и започва да ползва хранителната среда\", каза още той.Проблемът засяга само институциите, а и всички собственици на гори. Предстои труден период на извличане и усвояване на тази дървесина и нека да оставим лесовъдите да си свършат работата, подчерта акад. Александров.От средата на 2016 г. в страната се наблюдават тревожни тенденции за увеличаване на размера на засегнатите иглолистни култури. В сравнение с 2015 г. е регистриран ръст на засегнатите площи от 66 хил. дка на 180 хил. дка или близо 3 пъти. Само до месец юли 2017 г. засегнатите площи са колкото за цялата 2016 г.Съхнещите гори са с възраст 40-50 г., която се определя като пределна за тези изкуствени насаждения , посочиха представителите на научните среди.Изпълнителният директор на Изпълнителна агенция по горите Григор Гогов информира, че в засегнатите райони са ограничени сечите на здрава дървесина и се приоритизира усвояването на увредената.Гогов посочи, че се идентифицират собствениците на засегнатите гори, на които се правят предписания за предприемане на мерки за провеждане на санитарни сечи и други мероприятия.", "date": "2017.07.21", "title": "Около 300 хил. дка от Родопските гори са засегнати от корояди и съхнат"}
{"url": "https://news.bg/finance/pozharat-v-kazichene-sazdal-shteti-za-9-mln-lv.html", "text": "Пожарът, възникнал в склад за дрехи в Казичене, е причинил щети на стойност около 9 млн. лв. Това са отчели от фирмата за продажба на дрехи втора употреба, съобщи БНР.За да може да възстанови търговската си дейност, собственикът на фирмата ще инвестира още 4 млн. лв.Припомняме, на 15 юли, събота, . От фирмата заявиха, че запалилата се сграда е била нова, а помещенията отговаряли на всички изисквания за противопожарна безопасност.", "date": "2017.07.21", "title": "Пожарът в Казичене създал щети за 9 млн. лв."}
{"url": "https://news.bg/regions/ima-veroyatnost-kamping-kavatsite-da-ostane-bez-tok-i-voda.html", "text": "Има вероятност къмпинг \"Каваците\" да остане без ток и вода.Къмпингът може да остане без ток и вода, защото дружеството, което доскоро е стопанисвало зоната и което покрива разходите за битовите консумативи, оспорва легитимността на новия наемател на зоната.Според Мирослав Стойков, който е юридически представител на дружеството, стопанисвало местността до скоро, партидите за ток и вода и издръжката на зоната продължавали да се осигуряват от въпросното дружество, а не от новия наемател къмпинга. Според Стойков по независещи от дружеството причини водата и токът може да бъдат спрени, което от своя страна може да предизвика хуманитарна криза в къмпинг \"Каваците\". Разходите за ток възлизали на 13 хиляди лева, а за вода - 8 000 лв.Според административния представител на същото дружество Валентин Расопов новият наемател на къмпинга нямал лиценз за извършването на туристическа дейност. Наемателят нямал и компетентен персонал, който да отговаря за нуждите на къмпинга.Според пълномощникът на новата фирма наемател Мария Гъркова плажът няма да остане без ток и вода. Фирмата щяла да предприеме нужните действия, за да може летуващите в зоната да къмпингуват спокойно. По думите ѝ фирмата ще осигури ток и вода, а документите били абсолютно валидни.Припомняме, в края на месец юни, преди по-малко от месец, възникнаха съмнения за фалшификации при отдаването под наем на къмпинг \"Каваците\", Созопол.", "date": "2017.07.21", "title": "Има вероятност къмпинг \"Каваците\" да остане без ток и вода"}
{"url": "https://news.bg/regions/organizatsiya-na-dvizhenieto-za-rekonstruktsiya-na-bul-praga.html", "text": "От 00.00 часа на 22 юли до 24.00 часа на 31 юли 2017 година се забранява влизането на пътни превозни средства по западната половина от пътното платно на булевард \"Ген. М. Д. Скобелев\" между улица \"Св. Иван Рилски\" и булевард \"Прага\" в посока НДК.Движението в посока НДК ще бъде пренасочено в две ленти от източната половина от булеварда, а движението в посока площад \"Руски паметник\" ще се извършва в дясната лента от източната половина на булеварда.Забранява се престоят и паркирането на пътни превозни средства на булевард \"Ген. М. Д. Скобелев\":- от източната срана на булеварда в участъка от бул. \"Христо Ботев\" и на 30 метра след ул. \"Св. Иван Рилски\";- от западната страна на булеварда в участъка от ул. \"Св. Иван Рилски\" до бул. \"Прага\".Измества се тролейбусна спирка с код 0362 \"БУЛ. ПРАГА\" с 30 метра напред в посока пл. \"Руски паметник\", след ул. \"Св. Иван Рилски\".Закриват се местата за почасово платено паркиране и изместване на местата за платено паркиране \"служебен абонамент\" за горепосочените време и място.", "date": "2017.07.21", "title": "Организация на движението за реконструкция на бул. \"Прага\""}
{"url": "https://news.bg/regions/mikrobiologichno-zamarsyavane-na-3-plazha-v-byala.html", "text": "Регионалната здравна инспекция във Варна е регистрирала влошени микробиологични показатели на три от плажовете в община Бяла.По думите на директора на Районната здравна инспекция в морската столица Дочка Михайлова пред БНР плажовете в Бяла няма да бъдат затваряни.Предвижда се проверките по плажовете да бъдат засилени, за да може да се намери източникът на замърсяването.Относно Офицерския плаж във Варна, където също бяха установени по-високи нива на замърсяване, Михайлова посочи, че стойностите там вече са по-ниски. Замърсяването било по-слабо от това в Бяла. Офицерският плаж във Варна също няма да бъде затварян.", "date": "2017.07.21", "title": "Микробиологично замърсяване на 3 плажа в Бяла"}
{"url": "https://news.bg/society/organizatsiya-na-dvizhenieto-okolo-dondukov-do-14-septemvri.html", "text": "От 00.00 часа на 22 юли до 24.00 часа на 14 септември 2017 година ще се въведе специална организация на движението в района на ремонта на столичния булевард \"Княз Ал. Дондуков\".Въвеждат се следните промени в организацията на движение:Забранява се влизането на пътни превозни средства в двете посоки по булевард \"Княз Ал. Дондуков\" между улица \"Кракра\" и булевард \"Васил Левски\". Въвежда се двупосочно движение на пътни превозни средства по улица \"Кракра\" между булевард \"Княз Ал. Дондуков\" и булевард \"Янко Сакъзов\". За целта се забранява престоят и паркирането на булевард \"Янко Сакъзов\" на 50 метра след улица \"Кракра\" в посока улица \"Сан Стефано\".За същия период (От 00.00 часа на 22 юли до 24.00 часа на 14 септември 2017 година) се запазват временните маршрути на трамвайни линии № 20, 22, 22А и 23:- № 20 Депо Искър - площад Васил Левски;- № 22 Автостанция Изток - площад Васил Левски;- № 22А ж.к. Красна поляна - Младежки театър;- № 23 ухо Гео Милев - ул. Обиколна (ж.к. Дружба 2).Възстановяват се маршрутите на тролейбусни линии № 1, 2А и 4:- № 1 - от ж.к. \"Левски Г\" в посока център маршрутът се възстановява по ул. \"Кракра\";- № 2А и 4 - от ж.к. \"Хаджи Димитър\" в посока център маршрутът се възстановява по ул. \"Кракра\";Променят се маршрутите на тролейбусни линии № 1, 2А и 4 (в посока съответно ж.к. \"Левски Г\" и ж.к. \"Хаджи Димитър\") - от бул. \"Васил Левски\", надясно по бул. \"Янко Сакъзов\", наляво по ул. \"Кракра\", надясно по бул. \"Княз Александър Дондуков\" и по маршрутите.Тролейбусите от № 1, 2А и 4 ще спират на съществуващата трамвайна спирка на бул. \"Янко Сакъзов\" след бул. \"Васил Левски\" в посока съответно ж.к. \"Левски Г\" и ж.к. \"Хаджи Димитър\".Променят се маршрутите на автобусни линии № 78, 79 и 20ТМ:-Автобуси № 78 /в посока Централна гара/: от кръстовището бул. Княз Александър Дондуков - ул. \"Злетово\" надясно по ул. \"Злетово\", по бул. \"Ген. Данаил Николаев\", пл. \"Сточна гара\", бул. \"Сливница\" и по маршрута си до Централна гара. В обратна посока маршрутът не се променя.- Автобуси № 79 /в посока Стинд 2/: от кръстовището бул. \"Княз Александър Дондуков\" - ул. \"Злетово\", наляво по бул. \"Ген. Данаил Николаев\", пл. \"Сточна гара\", ул. \"Константин Стоилов\" и по маршрута си до \"Стинд 2\". В обратна посока маршрутът не се променя.- Автобус № 20ТМ - се скъсява от пл. Централна гара до пл. \"Васил Левски\", като автобусите ще спират на установените спирки по маршрута.Временно се закриват спирки:- с код 0297 \"бул. В. Левски\" и код 0298 \"бул. В. Левски\";- тролейбусна спирка с код 2012 \"ул. Кракра\" в посока Софийски университет.", "date": "2017.07.21", "title": "Организация на движението около \"Дондуков\" до 14 септември"}
{"url": "https://news.bg/crime/sadiya-virzhiniya-petrova-e-opredelena-za-deloto-ktb.html", "text": "Защитата на банкера Цветан Василев по делото КТБ може да поиска разпит на всяко едно лице. Това заяви главният прокурор Сотир Цацаров по повод внесения обвинителен акт за мегаделото КТБ и поисканото от страна на БСП оповестяване на другите политически лица, финансирани от КТБ.От Спецсъда определиха съдия Цацаров бе запитан за делото КТБ докато охотно разказваше за поискания имунитет на .От отговора на прокурор номер 1 стана ясно, че останалите приобщени към делото досъдебни производства на други лица, вече били 23, а не 24. На един от тях вече е внесен обвинителен акт за данъчно престъпление.Главният прокурор бе лаконичен по темата. Той препоръча на лидера на БСП Корнелия Нинова да си прочете Наказателно-процесуалния кодекс. Повод за изказването му бе  кои политици са финансирани от КТБ.Цацаров уточни, че обвинителният акт вече е в съда, а разглеждането на делото ще бъде при открити врата. \"Ще видите всичко. Всички процеси се развиват в съд, там не може да бъде скрито нищо\", коментира Цацаров.На въпрос за проверката на Ангел Илиев през 2009 г. за Нова Българска медийна група, напазарувала медиите \"Телеграф\", \"Монитор\" и възможността Пеевски Пеевски да е получавал пари по кредити към КТБ, Цацаров отговори, че през 2009 г. не е бил нито в тази сграда, нито в този кабинет.Според главния прокурор няма никаква пречка депутатът от ДПС да бъде разпитан и в хода на съдебното производство. \"Списъкът на разпитваните лица не е изчерпан\", настоя Цацаров.\"По отношение на това, кой е и кой не е свидетел кръгът на свидетелите не е предопределен от прокуратурата. Защитата и тези хора са достатъчни професионалисти, за да го направят. При всички случаи има правото да иска доказателства. Какъв е проблемът защитата да поиска всяко едно от лицата, които вие посочвате\", запита Цацаров във връзка с евентуален разпит на депутата Делян Пеевски по мегаделото КТБ.Той отклони последващи въпроси за КТБ с думите: \"всички въпроси, които сте имали по темата КТБ, сте имали възможност да ги зададете вчера\".Междувременно от Специализирания наказателен съд изпратиха следното съобщение: Поради повреда в сървъра за разпределяне на делата на случаен принцип, който се намира във Висшия съдебен съвет, делото КТБ ще бъде разпределено в понеделник.Минути по-късно се получи това съобщение от Специализирания наказателeн съд: \"След оправяне на сървъра във ВСС, делото КТБ беше разпределено на случаен принцип и ще се разгледа от \".", "date": "2017.07.21", "title": "Съдия Виржиния Петрова е определена за делото КТБ"}
{"url": "https://news.bg/health/patsientite-da-znayat-meditsinskata-si-dokumentatsiya-iskat-ot-npo.html", "text": "За гарантиран достъп на  до медицинската документация, свързана с тяхното лечение, настояват от сдружение \"Диабет, предиабет и метаболитен синдром\" в декларация, изпратена до медиите.Достъпът до информация и анамнеза да бъде осигурен независимо дали пациентът е бил в болнично или в извънболнично лечебно заведение, искат от организацията. Значението на документите е за да може пациентите да чувстват сигурност, че им е оказана медицинска помощ в обем и качество, определени в Националния рамков договор (НРД) и сключения индивидуален договор. Амбулаторен лист да се издава след всеки преглед, а не след \"серия от посещения\".Настояваме за по-добрата проследяемост на процедурите и за по-добра информираност на пациентите, пишат от организацията. Те искат да има и етичните консултанти, пациентски помощници, психолози и пациентски застъпници да имат достъп до клиниките за ин-витро процедури.\"Настояваме да се въведат в етичните кодекси на болниците клаузи относно тяхната работа с цел да се подобри разбирането между лекарите и пациентите, те да говорят на един език, да се възвърне доверието на пациентите в лекарите и да се намерят ресурси за това лекарите да бъдат обучени да говорят по-разбираемо на пациентите, с уважение, с търпение\", пишат от сдружението.Клиниките за ин витро ежегодно да обявяват статистика за своята успеваемост за по-голяма прозначност и за да се реши проблемът със създалото се напрежение сред недоволните пациенти на 33-те ин-витро клиники, искат от сдружението.Комисиите за здравни технологии да допуснат пациенти на ин-витро клиниките при разискване на въпроси, свързани с ин-витро манипулации. При определяне на пациенти, които да участват в тези комисии и при определяне на позицията на пациентите да се вземе мнението и на недоволните пациенти, искат от неправителствената организация.Мотивът им е, че след подаване на сигнали, някои от пациентите, които не са доволни от предоставените им медицински услуги, може да бъдат лишени от лечение в България или до други негативи.\"Бихме искали истерията и кампанията, която тече в пациентския сектор в момента срещу сдружението ни да бъде спряна и пациентските организации да бъдат разглеждани равностойно, за да имат право да защитават пациентите, които са се обърнали към тях. Според организацията, редица ин витро центрове в България не издават амбулаторни листове с детайлно описание на манипулациите и процедурите, свързани с ин-витро процедурите. Това засяга гинекологични прегледи, разпечатки от извършените ехографии, манипулации като брой антрални фоликули, разположение, размери на яйчниците, размер на матката и лигавицата на матката.Липсата на медицински документи или непълната документация затруднява лечението на пациентите, ако те преминат в друга болница или клиника, алармират от сдружение \"Диабет, предиабет и метаболитен синдром\".", "date": "2017.07.21", "title": "Пациентите да знаят медицинската си документация, искат от НПО"}
{"url": "https://news.bg/int-politics/govoritelyat-na-beliya-dom-shon-spaysar-podade-ostavka.html", "text": "Шон Спайсър подаде оставка от поста прессекретар на Белия дом, съобщи ТАСС, позовавайки се на The New York Times.Според американското издание причината за решението на Спайсер е несъгласието му с решението на президента на САЩ Доналд Тръмп да назначи финансиста Антъни Скарамучи за директор на комуникацията в апарата на Белия дом.", "date": "2017.07.21", "title": "Говорителят на Белия дом Шон Спайсър подаде оставка"}
{"url": "https://news.bg/bulgaria/oblasten-upravitel-hvana-piyan-shofyor.html", "text": "Областният управител Никола Чанев предотврати тежко ПТП на пътя Ардино-Кърджали, задържайки мъртво пиян шофьор зад волана на \"Опел\" с кърджалийска регистрация в района на село Кьосево. Около 13,30 часа в петък, на връщане от обиколка със заместник-министъра на земеделието, храните и горите Атанас Добрев в горски масиви, заразени с корояд, служебният автомобил на областна администрация засече водач във видимо неадекватно състояние, извършващ некоординирани маневри на платното и застрашаващ сигурността на движението, съобщава в. \"Стандарт\"По настояване на Чанев шофьорът бе изведен от колата, а ключовете му отнети до идването на контролните органи. Областният управител сигнализира \"КАТ - Пътна полиция\" и поиска спешната им намеса за неутрализиране на водача и проверка на правоспособността му, заради явна заплаха за останалите участници в движението.Пристигналият на място пътен патрул установи, че нарушителят е 29-годишен мъж от с. Кобиляне, който призна, че е злоупотребил с алкохол и че не му се случва за първи път да кара в нетрезво състояние. Взетата му с дрегер проба обаче надхвърли и най-смелите очаквания - апаратът отчете 3,35 промила.Пътните полицаи поеха случая и благодариха на Чанев за бързата и адекватна реакция и на шофьора му Лъчезар Господинов, който прояви изключителна съобразителност и висок професионализъм по време на инцидента и с действията си предотврати потенциално тежко произшествие.", "date": "2017.07.21", "title": "Областен управител хвана пиян шофьор"}
{"url": "https://news.bg/world/naprezhenie-v-izrael-mezhdu-palestintsi-i-evrei.html", "text": "Най-малко трима палестинци бяха убити и 400 - ранени при сблъсъци с израелската полиция в Ерусалим и на Западния бряг, предаде АП.Наложените от евреите допълнителни мерки за сигурност разгневиха палестинците.Те протестираха срещу загражденията и детекторите за метал, които бяха разположени на входните пунктове на входовете към Храмовия хълм.Освен това беше наложена възрастова бариера от 50 г. за молитва в джамията Ал Акса.Повод за строгите мерки за сигурност е смъртта на двама израелски полицаи миналия петък на Храмовия хълм, напомня Би Би Си.Извършителите бяха убити, след което в комплекса бяха въведени сериозни мерки за сигурност.Районът е под властта на Израел от 1967 г. насам. Оттогава насам се поддържа деликатно статукво, припомня Би Би Си. Всякакви промени по комплекса предизвикват гнева на палестинците, според които Източен Йерусалим е столица на желаната от тях държава.", "date": "2017.07.21", "title": "Напрежение в Израел между палестинци и евреи"}
{"url": "https://news.bg/bulgaria/sara-sandars-e-glasat-na-beliya-dom.html", "text": "Сара Хакаби Сандърс е новият говорител на Белия дом, съобщава Фокс нюз.Тя заменя на поста Шон Спайсър, който подаде оставка.Освен това новият директор на департамента по комуникациите на Белия дом е Антъни Скарамучи.Самата Сара Сандърс беше заместник на Шон Спайсър.\"Изказвам благодарност за работата на Шон от името на моето правителство и на американския народ. Пожелавам му по-нататъшни успехи в бъдеще, когато той ще има нови възможности за изява. Вижте само високия му телевизионен рейтинг\", гласи декларацията на президента Доналд Тръмо, прочетена от новата говорителка на Белия дом Сара Сандърс.Тръмп съобщи, че неговият говорител Шон Спайсър подава оставка от август, а финансистът Антъни Скарамучи става директор на комуникациите на Белия дом Вашингтон.", "date": "2017.07.21", "title": "Сара Сандърс е гласът на Белия дом"}
{"url": "https://news.bg/int-politics/sasht-sledyat-izkaso-voenni-ucheniya-mezhdu-rusiya-i-kitay-v-baltiysko-more.html", "text": "Китайски военни кораби се присъединиха към руските военноморски сили в Балтийско море преди провеждането на военни игри, които са наблюдавани \"изкъсо\" от западните сили, съобщава британското издание \"Дейли телеграф\".Ученията, които са знак както за нарастващия обхват на китайските военни, така и за по-близките стратегически отношения между Москва и Пекин, дават началото на горещо лято на военни учения на Русия в Източна Европа, които предизвикаха тревога във Вашингтон.Най-модерните ракетни разрушители на Китай пристигнаха в руския анклав Калининград преди да започнат военноморските учения с руска флотилия в понеделник, които ще продължат до 31 юли.Най-модерният китайски ракетен разрушител, една от най-способните ракетни фрегати в арсенала на ВМС на Китай и снабдителен кораб взимат участие в ученията.\"Изпращайки своите най-модерни ракетни разрушители, Китай изразява своята искреност към Русия и също така изпраща силен сигнал към други страни, които планират да ни провокират\", изтъква китайски военноморски експерт.Докато Китай изпраща някои от най-модерните си военни плавателни съдове, руснаците хвърлят в ученията само два бойни кораба - нови корвети, които ще бъдат съпътствани от подвижен влекач, военноморски вертолети Ка-27 и бомбардировачи Су-24 като въздушна подкрепа.Ученията ще продължат в продължение на една седмица и ще включват учения за борба с подводници, авиация и кораби.Наблюдатели също така твърдят, че ученията са насочени към НАТО и подчертават стремежите на Китай да бъде голяма морска сила и конкурент на американската военноморска мощ.В изявление на командването на САЩ в Европа се подчертава: \"Ние следим внимателно руските учения с други участници като Китай. Въпреки че подкрепяме техните права да тренират в международни обединения, ние очакваме всички страни да се придържат към международните норми и правила.\"", "date": "2017.07.21", "title": "САЩ следят изкъсо военни учения между Русия и Китай в Балтийско море"}
{"url": "https://news.bg/world/palestina-prizova-oon-da-prekrati-malchanieto-i-da-pritisne-izrael.html", "text": "Външното министерство на Палестина поиска спешна намеса на Съвета за сигурност на ООН в защита на палестинското присъствие в Йерусалим, съобщиха от палестинското посолство у нас.Ведомството най-остро осъжда утвърдения вчера от т.нар. Областна комисия в окупирания Йерусалим проект за строителство на 900 нови колонизационни единици в колониите \"Гило\", \"Ремот\", \"Неби Яков\" и \"Песгат Зеев\", впили се в палестинската земя в окупирания Йерусалим.Освен това министерството осъжда изявленията на израелския премиер Бенямин Нетаняху в Париж, които израелският вестник \"Хаарец\" предаде частично и в които Нетаняху потвърждава, че е против мира и че държи на заселническата колонизация и я подкрепя.Според палестинците заселническите действия в Йерусалим са продължение на политиката на управляващата в Израел дясна коалиция, основаваща се на утвърждаване на окупацията и задълбочаване на колонизацията на окупираната палестинска територия.Министерството е убедено, че Израел издига пречки и прегради на пътя на американските усилия, целящи възобновяване на преговорите между палестинската и израелската страна, а също и практическо претворяване на решението на управляващата в Израел десница да разруши всеки шанс за осъществяване на уреждането чрез две държави и създаване на жизнеспособна и суверенна палестинска държава.Министерството на външните работи на Палестина настоява пред Съвета за сигурност на ООН да излезе от своето мълчание и да поеме отговорностите си за прилагане на собствените си резолюции относно колонизацията и преди всичко резолюция №2334. Също така настоява държавите, които претендират, че се придържат към постигането на мир въз основа на принципа за две държави, да се активизират спешно и практически, за да спрат методичното сриване от страна на Израел на принципа на уреждане чрез две държави.", "date": "2017.07.21", "title": "Палестина призова ООН да прекрати мълчанието и да притисне Израел"}
{"url": "https://news.bg/politics/deputatat-martinov-iskal-4-t-sudzhuk-za-premiera-borisov.html", "text": "Герберът Живко Мартинов искал от местен търговец 4 тона суджук с еленско месо на стойност 45 хиляди лева. Суджукът той поискал лично за министър-председателя Бойко Борисов.Тези данни  главният прокурор Сотир Цацаров във връзка с поискания имунитет на народния представител Живко Мартинов от ПГ на ГЕРБ. Главният прокурор обясни, че в четири случая Живко Мартинов е поискал от въпросния търговец, който е собственик на магазин, на месопреработвателен цех и на други търговски дейности, да му бъде предаден по един тон суджук.\"Общо 4 000 килограма суджук, 60 килограма телешка пастърма и филе \"Елена\". Колкото и смехотворно да звучи това, въпросният суджук предоставян на четири пъти по един тон е на обща стойност 45 хиляди лева. Доколкото е видно от материалите по проверката е изготвен по специална рецепта, която включва и еленско месо и по думите на народния представител, е предназначен лично за министър-председателя\", посочи Цацаров.Всички четири тона са били извозени с бус на народния представител до помещение, където самия народен представител е организирал сушенето на суджука. \"Проверката е показала, че дори един суджук не е достигнал до министър-председателя\", посочи Цацаров.Това е десето поред искане за снемане на имунитета на депутата Живко Мартинов. Цацаров посочи, че на 18-ти април 2017 г. е постъпил сигнал от гражданин с описание на факти за престъпна дейност, осъществена на територията на град Добрич от въпросното лице.Освен това до министър-председателя е изпратена справка от ДАНС с данни за вероятни злоупотреби. Въпросната справка е изпратена от министър-председателя и до главния прокурор.Вероятната причина е, че в няколко от случаите народният представител е ползвал изключително активно името на премиера. Мартинов е народен представител в 44-то, бил е народен представител и в 43-то народно събрание.Цацаров заяви, че ако Народното събрание даде разрешение - или народният представител се откаже доброволно от имунитета си, тогава ще бъде образувано досъдебно производство за пет групи престъпления: изнудване, принуда, опит за лично укривателство, принуда спрямо орган на властта да извърши престъпление по служба.\"Всички тези обвинения ще бъдат предявени, ако Народното събрание даде разрешение да бъде снет имунитета\", коментира Цацаров. Относно личния натиск за придобиване на облаги, упражняван от Мартинов от 2012 г. до настоящия момент, върху бизнесмен от Добрич, собственик на месопреработвателен цех, Цацаров обясни, че натискът е бил упражняван като търговецът е бил включен в списък с лица, които трябвало да подпомагат политическата дейност.В противен случай щяло да има проверки от данъчни служби, агенцията по храните и конкретният израз, използван от депутата бил - \"ще ти бъде смачкан бизнеса\".Върху същия търговец бил упражнен натиск, за да мебелира с мека мебел офиса на политическата партия в града. Мебелите, обаче се оказали в търговския офис на Мартинов вместо в офиса на ГЕРБ.Освен това върху същия търговец бил упражнен натиск да предостави климатична стена, която също била предназначена за офиса на ГЕРБ, но мебелите се оказват в търговския офис на депутата. Към всички тези екстри депутатът поискал и два сглобяеми гаража и инсталиране на охранително видеонаблюдение, заплатено от въпросния търговец.Депутатът Мартинов упражнил натиск и върху служител на МВР - принуда, както по отношение на съвсем \"дребни\" случаи за народния представител - анулиране на фиш, издаден на шофьора на народния представител, незабавно освобождаване на товарни автомобили, задържани от полицията - натоварени с пясък, незаконно добит от село Кранево за частен хотел, както и да бъде упражняван натиск за закупена от народния представител пшеница. Полицията трябвало да започне натиск към въпросните лица, за да си платят закупената пшеница от Мартинов.Освен това Мартинов оказвал натиск и върху окръжния прокурор на Добрич да бъде оневинен бивш заместник-министър, предизвикал катастрофа с двама загинали. Натиск е бил оказван и върху експертния състав на полицията за оневиняване на извършителя. Опитът не е успял, лицето е с влязла сила 4-годишна присъда, уточни Цацаров.Мартинов оказвал натиск и върху ръководители на държавни учреждения да бъде уволнено определено лице, да бъде назначено конкретно лице, да не се ползват услугите на определен и на друг адвокат.", "date": "2017.07.21", "title": "Депутатът Мартинов искал 4 т суджук за премиера Борисов"}
{"url": "https://news.bg/world/evakuiraha-britanskiya-muzey.html", "text": "Евакуираха Британския музей. Мярката е предприета заради съмнителен автомобил, съобщава АП.Площадът през музея също бил евакуиран докато полицаите проверяват сигнала. На място веднага били изпратени екипи на полицията и пожарната.Сапьори извършили контролирана експлозия на съмнителния автомобил. След проверката, музеят отново отворил врати за посетители.", "date": "2017.07.21", "title": "Евакуираха Британския музей"}
{"url": "https://news.bg/regions/organizatsiya-na-dvizhenieto-na-bulevard-ovcha-kupel.html", "text": "От 00.00 часа на 22 юли до 24.00 часа на 27 август 2017 година се забранява влизането на пътни превозни средства по южното пътно платно и трамвайното платно на булевард \"Овча купел\" между улица \"Коломан\" и .Временната организация на движението се въвежда във връзка с извършване на реконструкция на трамвайния релсов път.Движението на превозни средства ще се извършва еднопосочно в една лента по северното пътно платно на булеварда с посока на движение от бул. \"Цар Борис ІІІ\" към ул. \"Коломан\".За същия период от (от 00.00 часа на 22 юли до 24.00 часа на 27 август 2017 година) се скъсяват маршрутите на Трамвайна линия № 11 от квартал \"Илиянци\" до квартал \"Княжево\", в посока кв.Княжево. Отсечката се скъсява до трамвайно ухо \"Овча купел\".Променят се и маршрутите на автобусни линии № 73, 103 и 107:- Автобус №73 - ж.к. \"Овча купел\" - ж.к. \"Гоце Делчев\" - в посока ж.к. \"Гоце Делчев\" - от кръстовището ул. \"Боряна\" - ул. \"Любляна\" надясно по ул. \"Любляна\", наляво по бул. \"Никола Петков\", наляво по бул. \"Цар Борис III\" и оттам по маршрута си в посока ж.к. \"Гоце Делчев\". В обратна посока маршрутът не се променя.В променения участък от маршрута, водачите да спират на спирки с код 0900 \"ул. Любляна\", код 0041 \"66-то СОУ\", код 0773 \"ул. Калояново\", код 0350 \"бул. Никола Петков\", код 0391 \"бул. Цар Борис III\", код 0889 \"кв.Павлово\".- Автобус № 103 - в посока автостанция \"Овча купел\" - от кръстовището бул. \"Никола Петков\" - ул. \"Любляна\" направо по бул. \"Никола Петков\", наляво по бул. \"Цар Борис III\", наляво по бул. \"Овча купел\" до обръщателното ухо автостанция \"Овча купел\". В обратна посока маршрутът не се променя.В променения участък от маршрута, водачите да спират на спирки с код 0350 \"бул. Никола Петков\", код 0391 \"бул. Цар Борис III\", код 0889 \"кв.Павлово\".- Автобус № 107 - кв. Карпузица - Боянска църква в посока Боянска църква: от кръстовището ул. \"Любляна\" - бул. \"Никола Петков\" надясно по бул. \"Никола Петков\", наляво по бул. \"Цар Борис III\", надясно по ул. \"Ал. Сергеевич Пушкин\" и по маршрута си в посока Боянска църква. В обратна посока маршрутът не се променя.В променения участък от маршрута водачите да спират на спирки с код 0350 \"бул. Н. Петков\" и код 0391 \"бул. Цар Борис III\".", "date": "2017.07.21", "title": "Организация на движението на булевард \"Овча купел\""}
{"url": "https://news.bg/world/tvardeniyata-na-vanshnoto-ministerstvo-na-germaniya-sa-zli-skochi-erdogan.html", "text": "Президентът на Турция Реджеп Ердоган осъди думите на външния министър на Германия Зигмар Габриел, който вчера, 20 юли, предупреди пътуващите до Турция германски граждани, че има риск да бъдат арестувани в страната, информира Ройтерс.Припомняме, Габриел заяви и че има риск и за компаниите, които възнамеряват да инвестират южната си съседка. Зигмар Габриел посочи и че Турция трябва да се \"събере\", особено след като в НАТО се наблюдава ескалация на напрежението по някои въпроси.В реч Ердоган отговори, че предупреждението на външния министър на Германия немците да не пътуват и инвестират в Турция е безпочвено и зло. По думите на президента на Турция е време  да си даде сметка, че е приютявало терористи, както самият Ердоган каза по-рано през месеца.", "date": "2017.07.21", "title": "Твърденията на външното министерство на Германия са зли, скочи Ердоган "}
{"url": "https://news.bg/politics/modelat-ktb-e-ogledalo-na-prehoda-ubedena-ninova.html", "text": "\"Моделът КТБ\" е огледало на прехода - задкулисни договори зад гърба на хората. Това обяви в предаването \"Лице в лице\" на bTVлидерът на БСП Корнелия Нинова. Тя припомни, че именно прокуратурата определи аферата като \"модела КТБ\".Именно затова поисках да бъдат обявени всички политици, които са били финансирани от банката, уточни Нинова.Относно препоръката на главния прокурор Сотир Цацаров към Нинова да прочете НПК, тя отвърна: Корупция с четене на закони не се бори, а с прилагане на закони\".Лидерът на левицата смята, че ако се разкрие цялата истина около аферата \"КТБ\" обществото ни може да започне постпреходния си период.За споразумението между парламентарните групи да се отложи пълната либерализация на продажбата на земеделска земя на чужденци Нинова коментира, че земеделската земя е национално богатство. Има опасност да я изкупят, да не се използва за производство, да има спекулативно препродаване, уточни лидерът на БСП.Относно скандала с НДК тя смята, че лобита в ГЕРБ се бият помежду си за едни пари. Това била причината да не разреши на Деница Златева да остане в кабинета \"Борисов 3\". Сега щяха да си измият ръцете с нея и с БСП, допълни Корнелия Нинова.", "date": "2017.07.21", "title": "\"Моделът КТБ\" е огледало на прехода убедена Нинова"}
{"url": "https://news.bg/world/germanskiyat-prezident-podpisa-zakona-za-gey-brakovete.html", "text": "Германският президент подписа закона за узаконяване на гей браковете, съобщава АП.Законът официално влиза в сила тази есен.Депутатите одобриха законопроекта на последната сесия преди парламентарните избори през септември, която се проведе на 30 юни. Това стана възможно, след като канцлерът Ангела Меркел, чиято консервативна партия дълго време отхвърля гей браковете, обяви, че позволява на депутатите от Християндемократическия съюз да гласуват по избор.От прессекретарята на държавния глава съобщиха, че в четвъртък президентът Франк-Валтер Щайнмайер се е подписал под закона. Най-рано влиза в сила от 1 октомври.Германия позволява на гей двойките да сключват граждански брак от 2001 г., но досега нямаха пълни права, включително и възможност да осиновяват деца. Промяната е в съответствие с политиката в други западноевропейски държави.", "date": "2017.07.21", "title": "Германският президент подписа закона за гей браковете"}
{"url": "https://news.bg/crime/rakovoditel-na-ohranata-v-aets-kozloduy-zaplashval-i-psuval-politsay.html", "text": "Видеоматериал, съдържащ запис на изключително грубо отношение и заплахи от ръководител на охраната в АЕЦ \"Козлодуй\" към полицай, се разпространява из социалните мрежи.По случая е ясно, че действието се развива през месец февруари тази година. Приятел на служителя на ръководна позиция в АЕЦ \"Белене\" е бил хванат да шофира след употребата на сериозно количество алкохол. Полицаят започнал да пише акт на шофьора в полицейското управление в Козлодуй, а ръководителят на охраната на електроцентралата от своя страна започнал да ругае и заплашва служителя на реда. Той бил също видимо почерпен.Видеото се разпространява в социалните мрежи от потребител с име Цецо Благоев. Самият Благоев отрича да е бил свидетел на деянието. Той получил видеото от трето лице и го публикувал.От полицията в Козлодуй са потвърдили случая, но не посочват дали всички налични материали са били предадени на прокуратурата. По случая е било образувано и обвинение, но било преценено, че нямало данни за извършено престъпление. От АЕЦ \"Козлодуй\" отказаха коментар по въпроса.Според информация на bTV мъжът, отправял заплахите, е бил уволнен от поста на ръководител на охраната в ядрената централа. След този случай обаче съпругата и синът на ръководителя на Областната дирекция на МВР поучили работа в системата на централата.", "date": "2017.07.21", "title": "Ръководител на охраната в АЕЦ \"Козлодуй\" заплашвал и псувал полицай"}
{"url": "https://news.bg/economics/zapochna-vtoriyat-etap-ot-stroezha-na-tretiya-lach-na-stolichnoto-metro.html", "text": "Започна вторият етап от строителството на  Линия 3 на метрото в столицата - от улица \"Житница\", през ж.к \"Овча купел\", до булевард \"Околовръстен път\".На церемонията в столичния квартал \"Овча Купел\" присъстваха зам.-председателят на ЕК Юрки Катайнен, еврокомисарят Мария Габриел, кметът на столицата Йорданка Фандъкова, министърът на транспорта Ивайло Московски и други.На символичната първа копка Фандъкова заяви, че в квартал \"Овча Купел\" ще бъдат изградени 3.8 километра метролинии и 4 нови метростанции, които ще свържат квартал \"Овча купел\" 1 и 2 и Горна баня с централната градска част. По думите й, след по-малко от две години и половина жителите на тези квартали ще могат да стигат до центъра на града за 12-14 минути.Фандъкова допълни и че това е най-видимият ефект от метрото, но това, което е изключително важно, са спестените вредни емисии. Очакванията са, че след построяването на третата линия, спестените количества вредни емисии да бъдат около 90 хиляди тона годишно.В последните години метрото се финансира със средства от Европейската комисия, подчерта кметът на София. \"Общо стойността на този участък е близо 102 млн. евро. От тях 68,5 млн. са безвъзмездно европейско и национално финансиране\", сподели още Фандъкова.Столична община е инвестирала в този участък 33,4 млн. лв за строителството.Йорданка Фандъкова подчерта, че най-трудната част е била отчуждителните процедури - около 2,5 млн. са изплатили за отчуждение и право на преминаване.", "date": "2017.07.21", "title": "Започна вторият етап от строежа на третия лъч на столичното метро"}
{"url": "https://news.bg/curious/mladite-hora-se-doveryavat-vse-po-malko-no-ostavat-shtastlivi.html", "text": "Доверието на младите хора в ключови фигури като политици и религиозни лидери е спаднало рязко през последните 5 години, но те остават до голяма степен щастливи. Това показва ново глобално проучване, цитирано от \"Франс прес\".Американската медийна компания Viacom, която притежава телевизионни канали като MTV и Nickelodeon, както и холивудското студио \"Парамаунт\", е направила проучването сред 28 600 души онлайн в 30 големи страни.Във време на бурни политически и религиозни конфликти, само 9 процента от анкетираните са определили себе си като верни на религиозни лидери, а едва два процента са посочили същото за политиците от страните си.От последното проучване, проведено през 2012 г., насам доверието към религиозните лидери е спаднало с 33 процента, докато към политиците е спаднало с 25 на сто сред хората на 30-годишна и по-ниска възраст в 27 страни, които са били изследвани и през двете години.Възгледите обаче варират отчетливо сред страните, като доверието към религиозните лидери е най-високо в Нигерия с 32 процента.Спаднало е доверието към лекари, учители и дори приятели, като хората във всяка страна идентифицират майките си като хората, на които имат най-голямо доверие.Ала проучването, озаглавено \"Следващото нормално: Възходът на гъвкавостта\", е установило, че процентът на хората, които са заявили, че са щастливи като цяло, е практически непроменен - 76 на сто.", "date": "2017.07.21", "title": "Младите хора се доверяват все по-малко, но остават щастливи"}
{"url": "https://news.bg/health/oshte-edin-deputat-si-dade-imuniteta.html", "text": "Депутатът от ГЕРБ Живко Мартинов се отказа от имунитета си. \"Има група хора, които от няколко месеца пишат жалби срещу мен\", заяви той пред представителите на медиите в кулоарите на парламента.Припомняме, по-рано днес главният прокурор поиска имунитета на Мартинов. Според депутата, сигналите идвали от хора от левия спектър от Добрич, които имали неприязън към него.С част от тези хора, Мартинов се съдел. Друга част пък му дължали пари, защото той давал имоти под наем. Жалба срещу него била пусната в ДАНС. Депутатът е дал обяснение пред родното ФБР.Агентите не знаели за взаимоотношенията му с червените в Добрич. Той дори им предоставил документи, според които привърженици на левите идеи му дължат големи суми.Припомняме, от началото на 44-то народно събрание беше поискани имунитета на депутата от БСП  - за купуване на гласове, на лидера и двама народни представители от партия \"Воля\" - , Пламен Христов и Кръстина Таскова - за разследване за рекет.Освен на тях, от прокуратурата бе поискан имунитета на депутата от ДПС  за търговия с влияние, на колегата му от ГЕРБ  - за блъснат и убит човек.По-рано бе поискан имунитета на депутата от ГЕРБ  във връзка с делото за АЕЦ \"Белене\" и той се отказа сам от възможността си за недосегаемост. Депутатът от БСП  също се отказа от имунитета си за разследване във връзка с дело за сделка на Селскостопанската академия по времето, когато тя беше неин председател.", "date": "2017.07.21", "title": "Още един депутат си даде имунитета"}
{"url": "https://news.bg/politics/nashi-boytsi-i-vertolet-mi-17-pomagat-za-gaseneto-na-pozhara-v-krumovo.html", "text": "11 български военни и вертолет Ми-17 от Крумово участват в гасенето на големите горски пожари в Република Черна гора. Нашият хеликоптер е с окачен съд тип \"бомбибак\".Още в деня на пристигането в Подгорица - 19 юли 2017 г., бе извършен разузнавателен полет, след което започна гасене на огъня в района на селата Пипери и Копили, община Подгорица.За 3 часа машината направи 10 захода за гасене на пожара от въздуха. Във вчерашния ден хеликоптерът извърши 22 захода над район, северно от Подгорица. Българските военнослужещи и хеликоптерът остават в Подгорица в помощ на черногорските власти за погасяването на пожарите.", "date": "2017.07.21", "title": "Наши бойци и вертолет Ми-17 помагат за гасенето на пожара в Крумово"}
{"url": "https://news.bg/world/zaginal-i-desetki-raneni-pri-sblasatsi-mezhdu-politsiyata-i-palestintsi-v-jerusalim.html", "text": "Израелската полиция влезе в сблъсъци с палестинци в Йерусалим, съобщава АП.Пред джамията \"Ал Акса\" се проведе протест, след като израелската полиция съобщи, че забраняват на мъже под 50-годишна възраст да влизат в Стария град на Йерусалим за мюсюлманските молитви. Президентът на Палестина Махмуд Абас е поискал САЩ \"незабавно да се намесят\" и да принудят Израел да премахне разположените в Стария град на Йерусалим метал детектори.Кадри на АП показват полицията да хвърля зашеметяващи гранати, за да разпръсне протестиращи в квартала \"Рас ал Амуд\" в източната част на града. Също се вижда полицай да рита мъж, който е коленичил на постелка.Полицията поясни, че палестинците са хвърляли камъни по силите на реда.Според медии най-малко един палестинец е убит, а десетки са пострадали. Сблъсъци са възникнали и до Храмовия хълм в Стария град. Полицията спряла група млади мъже, която се опитала да влезе през портата \"Херод\", използвайки гумени патрони и зашеметяващи гранати като предупреждение.", "date": "2017.07.21", "title": "Загинал и десетки ранени при сблъсъци между полицията и палестинци в Йерусалим"}
{"url": "https://news.bg/finance/indiyski-kafe-magnati-obmislyat-investitsii-v-balgariya.html", "text": "Делегация на една от най-големите индийски компании в производството на разтворимо кафе е на посещение в страната ни за проучване на възможностите за инвестиции, съобщи министерството на икономиката.След проведената работна среща делегацията ще продължи визитата си с осъществяването на огледи на конкретни терени в Югозападна България.Срещата с индийските инвеститори се проведе по инициативата на заместник-министъра на икономиката Александър Манолев. В хода на разговорите той заяви, че в страната ни има много предимства за развиването на бизнес - \"най-ниските данъци в Европа, много ниски оперативни разходи и редица облекчения при инвестиция от над 10 млн. евро\". Манолев допълни, че държавата ни е политически и икономически стабилна.Към момента индийската компания има производства само в 3 държави по света, но изнася продукция за повече от 80 страни. Инвеститорите желаят силно развитие на европейския пазар, а в България имало всички предпоставки страната ни да се превърне в разпределителен център и производствена база за всички страни членки и редица държави от региона.", "date": "2017.07.21", "title": "Индийски кафе магнати обмислят инвестиции в България"}
{"url": "https://news.bg/crime/shumenskata-prokuratura-poe-intsidenta-s-deteto-postradalo-pri-sanirane.html", "text": "Районната прокуратура в Шумен ръководи досъдебно производство за причиняване на средна телесна повреда на 14-годишно момче. То пострада докато минава покрай блок, който се санира.Средната телесна повреда - фрактура на черепа, е причинена поради незнание или поради немарливо изпълнение на занятие или на друга правно регламентирана дейност, представляваща източник на повишена опасност. Това е престъпление от Наказателния кодекс, уточняват от държавното обвинение.От прокуратурата припомнят, че на 19 юли 2017 г. на спешния телефон 112 е подаден сигнал за пострадало момче на бул. \"Велики Преслав\" в Шумен, където строителна фирма санирала жилищен блок. Детето било отведено в болницата, където лекарите установили фрактура на черепа. Извършен бил оглед на мястото на инцидента.По досъдебното производство под ръководството на Районната прокуратура в Шумен предстои да бъдат назначени експертизи, които да установят причината за причинената телесна повреда на момчето, както и състоянието на пострадалото дете. То е било оперирано и се възстановява в момента.", "date": "2017.07.21", "title": "Шуменската прокуратура пое инцидента с детето, пострадало при саниране "}
{"url": "https://news.bg/crime/sadat-na-es-zabrani-novo-stroitelstvo-na-vyatarni-generatori-v-kaliakra.html", "text": "Съдът на ЕС забрани ново строителство на вятърни генератори в защитената местност \"Калиакра\" по делото на Европейската комисия срещу България.След договорености с Европейската комисия по делото на Съда на ЕС срещу България за изградените вятърни генератори в защитена зона \"Калиакра\", Съдът реши да не бъдат премахвани изградените до момента вятърни генератори, голф игрище, къщи, хотели, вилни селища и инфраструктура в защитената зона. Същевременно се изисква налагането на забрана за издаването на нови разрешения за всякакво строителство на територията.Припомняме, Европейската комисия заведе дело срещу България за строежа в забранената зона. С , защото не е оценила правилно кумулативния ефект на четири проекта на територията на орнитологично важното място в района на Калиакра, която не е била, а е трябвало да бъде класифицирана като специална защитена зона. Тогава в решението на Съда на ЕС беше посочено, че районът на Калиакра е важна зона за опазването на множество видове птици и техните местообитания.Първоначално ЕК поиска България да бъде осъдена за одобрението на около 600 проекта в зоната. Става въпрос за 2 900 ветрогенератора и проекти за къщи, вилни селища, инфраструктура, проекти за разораване на спетен хабитат и други. В резултат на проведената съдебна защита обхватът на проектите беше намален, а ветрогенераторите от 2 900 останаха 300.След преговорите с ЕК се стигна до решение тези 7 проекта да продължат да съществуват и да не се премахват ветрогенераторите и цялостно възстановяване на терена на голф игрището.С решението България трябва да изпълни няколко условия. Страната ни трябва да гарантира, че вече съществуващата част от системата за ранно предупреждение за прелитащи птици действа. България трябва и да предложи график за нейното доизграждане, така че да обхване всички оператори на генератори. До пълното изграждане на системата трябва да бъдат предвидени временни мерки за тези, които все още не са обхванати от нея. Това означава спиране на работата на вятърните турбини по време на миграционните периоди на птиците.Със заповед на Министерството на околната среда и водите трябва зона \"Комплекс Калиакра\" да се обяви за зона, забранена за извършване на строителство, с цел опазване на степния хабитат. Трябва да бъдат изменени и заповедите за защита на птиците в зони \"Калиакра\", \"Белите скали\" и \"Било\", които да включат мерките, свързани със системата за ранно предупреждение, и такива за опазване на видовете и местообитанията. Важно условие е и финализирането и приемането на интегриран план за управление на района на Калиакра. Той следва да включва мерки, съгласно Плана за действие за защита на червеногушата гъска.Новата защитена зона \"Комплекс Калиакра\" се намира в землищата на село Тюленово, община Шабла, село Камен бряг, село Свети Никола, село Българево, Каварна, село Божурец, село Топола, община Каварна и Балчик, община Балчик.\"Комплекс Калиакра\" ще бъде с обща площ 483 362, 770 дка, от които 437, 272 кв. км морски пространства. Предмет на опазване ще бъдат природни местообитания, видовете растения и животни. В границите на защитената зона се забранява използването на дънни тралиращи и драгиращи средства, изграждане на изкуствени подводни рифове и острови. Няма да може да се осъществява търсене и проучване на полезни изкопаеми. Забранява се и увреждане и унищожаване на естествената растителност в крайбрежната плажна ивица и в дюни извън активната плажна площ, освен в случаите на почистване от инвазивни и неместни видове.По отношение на земеделието, в защитена зона \"Комплекс Калиакра\" няма да се допуска употребата на минерални торове в ливади, пасища, мери, изоставени орни земи и горски територии, както и на продукти за растителна защита и биоциди, освен разрешените за биологично производство. Забранява се разораване, залесяване и създаване на трайни насаждения, плодови и зеленчукови култури, зърнено-бобови култури, листностъблени зеленчукови култури, кореноплодни зеленчукови култури, луковично зеленчукови култури, маслодайни култури, влакнодайни култури, етерично-маслени култури, едногодишни или многогодишни фуражни култури.", "date": "2017.07.21", "title": "Съдът на ЕС забрани ново строителство на вятърни генератори в Калиакра"}
{"url": "https://news.bg/world/mashtabna-operatsiya-po-prochistvane-na-ekstremistite-na-siriysko-livanskata-granitsa.html", "text": "Сирийската армия и членове на ливанската групировка \"Хизбула\" предприеха мащабна офанзива за прекратяване на дългогодишното присъствие на стотици екстремисти по сирийско-ливанската граница, съобщава АП.Офанзивата е очаквана, тъй като през последните дни преговорите с екстремистите да напуснат района завършиха с провал. В битката участват сирийски войници и членове на ливанското движение от сирийската страна на границата, докато ливанската армия се бие с екстремисти от страната на Ливан.Във вторник ливанският премиер Саад Харири заяви, че армията е готова за военна операция да подсигури границата със Сирия, докато лидерът на \"Хизбула\" шейх Хасан Насрала намекна в реч миналата седмица, че ще се проведе съвместна операция на ливанците и сирийците за прочистването на граничния район.Военната операция започна рано тази сутрин на два фронта в околностите на ливанския град Арсал и сирийското село Флета. Сирийските войници и бойците от \"Хизбула\" превзеха територии и убиха няколко екстремисти.На територията на сраженията има няколко екстремистки групировки - \"Джабхат ан Нусра\", ДАЕШ (\"Ислямска държава\") и Фронтът \"Леванта\".", "date": "2017.07.21", "title": "Мащабна операция по прочистване на екстремистите на сирийско-ливанската граница"}
{"url": "https://news.bg/regions/vavezhdat-reversivno-dvizhenie-v-pochivnite-dni-na-am-hemus.html", "text": "От 21 юли в празнични и почивни дни въвеждат реверсивно движение при 24-ти км на АМ \"Хемус\" в платното за Варна и при 25-ти км в платното за София, съобщиха от АПИ.Там трафикът е двупосочен извършване на ремонт в срещуположните платна на подлез в района на Чурек и свлачище в местността \"Боруна\".До завършване на ремонтите, в деня преди празнични или почивни дни, от 10.00 ч. се обособяват две ленти в посока Варна и една лента в посока София.В последния от празничните или почивни дни, от 09.00 ч., ще се обособяват две ленти в посока София и една лента в посока Варна, до 11.00 ч. в първия работен ден. Мярката се налага за да се улесни интензивният трафик от и към Северното Черноморие по АМ \"Хемус\".Агенция \"Пътна инфраструктура\" апелира шофьорите на леки автомобили, пътуващи към или от Северна България да ползват и алтернативни маршрути.Пътуващите от Враца, Монтана и Видин могат да преминават по пътя през Искърското дефиле - път II-16, и прохода Петрохан - път II-81. Шофьорите, на които им предстои пътуване от или към Варна, Шумен, Разград, Търговище, Ловеч, Габрово, Плевен, Велико Търново могат да ползват АМ \"Тракия\", по която няма ремонтни дейности, или Подбалканския път I-6, и през някои от старопланинските проходи - Троянски, Шипка, Републиката, Котленски, Ришки и Айтоски, да направят връзка с пътищата в Централна и Североизточна България.По време на ремонтните дейности на АМ \"Хемус\" тежкотоварните превозни средства над 12 т преминават по следните маршрути:В посока Варна движението се отклонява от пътен възел \"Витинска река\" при 30-ти километър на автомагистралата по път I-1 София - Ботевград и път II-17 и трафикът за Варна се връща обратно на АМ \"Хемус\" при пътен възел \"Ботевград\" при 47-ми километър, както и в посока Враца;За пътуващите към София движението се отклонява при 35-ти километър чрез временна връзка по път I-1 Ботевград - София. Трафикът се включва отново в автомагистралата при пътен възел \"Витинска река\" при 30-ти километър.Задължителният маршрут за МПС над 12 т, пътуващи по направлението Видин - София от областите Видин, Монтана и Враца до София е: път I-1 - път II-16 при с. Ребърково - Своге - София, а от Видин и Монтана за София - път II-81 прохода Петрохан;Алтернативен маршрут за МПС над 12 т, пътуващи от областите Габрово, Велико Търново и Русе до София е: път I-5 Бяла - Велико Търново - II-55 Проход на Републиката - АМ \"Тракия\" - София;Алтернативен маршрут за МПС над 12 т, пътуващи от областите Ловеч и Плевен до София е: път II-35 Ловеч - Плевен, II-13 Плевен - Кнежа - Борован, II-15 Борован - Враца, I-1 Враца - село Ребърково, II-16 село Ребърково - Своге - София.Необходимо е шофьорите да спазват правилата за движение и да не използват аварийните ленти по автомагистралните участъци за по-бързо придвижване при натоварен трафик. По този начин се възпрепятства преминаването на превозните средства със специален режим на движение, които трябва да окажат съдействие на пътуващите.", "date": "2017.07.21", "title": "Въвеждат реверсивно движение в почивните дни на АМ „Хемус“ "}
{"url": "https://news.bg/politics/odobriha-godishniya-doklad-za-sigurnostta-na-zasedanie-na-saveta-po-sigurnost-v-ms.html", "text": "Участниците в първото заседание на Съвета по сигурността към Министерския съвет в кабинета \"Борисов-3\" одобриха годишен доклад за състоянието на  през 2016 г.Документът ще бъде разгледан на заседание на Министерския съвет и след това от Народното събрание, съобщиха от Министерския съвет.На заседанието, председателствано от премиера Борисов, бе приет проект на План за изпълнение на Стратегията за противодействие на радикализацията и тероризма през 2017 г.Приети бяха вътрешните правила за провеждане на заседанията. На премиера беше представен отчет за работата на Съвета през 2016 г., както и План за дейността му за настоящата година.Секретарят на Съвета по сигурността представи доклад за постъпила информация, свързана с възможностите за интегрирано управление на ресурсите в сферата на сигурността и отбраната. Това е етап от работата в съответствие със становищата и предложенията, направени по време на последното заседание на КСНС.", "date": "2017.07.21", "title": "Одобриха годишния доклад за сигурността на заседание на Съвета по сигурност в МС"}
{"url": "https://news.bg/int-politics/sinat-i-zetyat-na-tramp-ne-e-tryabvalo-da-se-sreshtat-s-ruskata-advokatka-spored-povecheto-amerikantsi.html", "text": "Почти шестима от всеки десетима американци смятат, че най-големият син на американския президент Доналд Тръмп, Доналд Тръмп-младши, неговият зет Джаред Къшнър и тогавашният шеф на предизборния му щаб Пол Манафорт не е трябвало да се съгласяват да присъстват на среща през миналото лято с руска адвокатка, която им предложила компрометираща информация за Хилари Клинтън. Това показва ново проучване на СиЕнЕн.Повечето от американците, които не одобряват срещата, са свързани с Демократическата партия, докато републиканците са по-разделени по този въпрос, ала повечето от тях приемат срещата като напълно законна.Скандалната среща се е състояла в \"Тръмп тауър\" в Ню Йорк през юни 2016 г. след размяна на имейли между Тръмп-младши и музикалния продуцент Роб Голдстоун, който предложил на предизборния щаб на Тръмп инкриминираща информация за кандидата за президент на демократите Хилари Клинтън, за която се твърди, че е дошла от руски източници.Къшнър и Манафорт също са присъствали по време на разговорите, заедно с руската адвокатка Наталия Веселницкая, за която се твърди, че е свързана с Кремъл.", "date": "2017.07.21", "title": "Синът и зетят на Тръмп не е трябвало да се срещат с руската адвокатка според повечето американци"}
{"url": "https://news.bg/int-politics/spada-podkrepata-za-nezavisimostta-na-kataluniya.html", "text": "Подкрепата за независимостта на Каталуния от останалата част на Испания е спаднала до най-ниското си ниво, откакто кампанията на сепаратистите набра скорост през 2012 г., но все още има някакви шансове преди референдума през октомври за отцепването. Това показва ново социологическо проучване, цитирано от \"Ройтерс\".Около 41,1 процента от хората в Каталуния са се обявили в подкрепа на създаването на независима държава, според проучването на Центъра за изследване на общественото мнение на регионалното правителство, проведено през юни, което е спад от около 44 процента, регистрирани през март и декември.Броят на хората, които са активно срещу отцепването от Испания, също е нараснал леко до 49,4 процента през юни от 48,5 на сто през март.Регионалният лидер Карлес Пучдемон организира референдума за развода на североизточния регион Каталуния от останалите 16 испански региона на 1 октомври, въпреки че централното правителство в Мадрид обяви, че плебисцитът ще бъде незаконен и се зарече да го блокира.Стремежът към независимост в Каталуния, най-гъсто населеният регион в Испания със собствен език и процъфтяващ индустриален център, набра сила, след като дълбоката икономическа криза на национално равнище накара местните лидери да твърдят, че Каталуния ще бъде по-добре сама.Съгласно член 155 от испанската конституция, Мадрид може пряко да се намеси в управлението на региона и да го принуди да отхвърли гласуването, което потенциално би довело до изпращане на полицията или суспендиране на правомощията на регионалното правителство да управлява. Това обаче се смята за последна мярка и е по-вероятно спорът да се сведе до месеци на правни спорове и потенциални регионални избори.", "date": "2017.07.21", "title": "Спада подкрепата за независимостта на Каталуния "}
{"url": "https://news.bg/politics/kak-dopusnahme-evropa-da-stane-skuchna-nedoumyava-tomislav-donchev.html", "text": "Как допуснахме Европа да стане скучна, недоумява ДончевЕС е различен отпреди една година. Това заяви заместник-председателят на ЕК Юрки Катайнен, който е на посещение в България. Много от нас очакват голяма трансформация, която да се случи тази есен, предположи той. Катайнен изтъкна, че трябва да се направи много за сигурността.ЕС трябва да се развива на основа на ценностите, убеден е той. Заместник-председателят на ЕК призна, че след излизането на Великобритания ще се получи дупка в бюджета на общността.Трябва да финансираме повече иновациите, убеден е Юрки Катайнен. Бюджетът на ЕС трябва да стане по-гъвкав и гражданите да участват във вземането на решения по някакъв начин.Много хора гледат на ЕС като машина за пари, която финансира националните политики, посочи заместник-председателят на ЕК. Всички ние имаме едни и същи ценности, анализира още той.Продължава ли ЕС да е все още съюз на ценности, попита Катайнен. Трябва да мислим за нашите ценности, подчерта той.Да не говорим за Европа като за нещо различно от нас, настоя вицепремиерът Томислав Дончев. Не разбирам каква е тази фиксация върху сценариите от Бялата книга, недоумява той. Как допуснахме Европа да стане скучна, попита вицепремиерът. Общността, по думите му, се превърнала в удобно хранилище, в което се съдържат отговорите на всички неудобни въпроси.Дончев пита защо след като ЕС е от полза за всички, част от гражданите се съмняват в това. Европа е трудно обяснима, заяви Дончев.Гражданите искат да участват. Те не искат само да знаят, коментира Томислав Дончев. Когато пазарувам рядко ме питат за бъдещето на Европа, сподели той. Липсва надеждна информация. Гражданите не страдат от липса на информация, а дори са затрупани с информация, част от нея - недостоверна, смята Томислав Дончев.", "date": "2017.07.21", "title": "Как допуснахме Европа да стане скучна, недоумява Томислав Дончев "}
{"url": "https://news.bg/int-politics/prezidentat-na-filipinite-nikoga-nyama-da-poseti-vashlivite-sasht.html", "text": "Президентът на Филипините Родриго Дутерте отвърна на удара на американски конгресмени, които се противопоставиха на възможността за негово посещение в Белия дом, посочвайки, че никога няма да отиде в САЩ, които той нарече \"въшлива\" страна, съобщава \"Ройтерс\".Дутерте реагира на коментари на конгресмена от Масачузетс Джеймс Макгавърн, който изтъкна по време на изслушване на Комисията по правата на човека към Конгреса, че той ще протестира срещу подобно посещение, ако американският президент Доналд Тръмп реализира на практика поканата си към държавния глава на Филипините.Комисията, съставена от членове на Камарата на представителите (долната камара на Конгреса на САЩ), се събра в четвъртък във Вашингтон за изслушване относно кървавата, продължаваща вече повече от година война на Дутерте срещу наркотиците, при която загинаха хиляди граждани на Филипините.Правозащитни организации твърдят, че много от смъртните случаи са всъщност екзекуции от страна на полицията, твърдение, което властите отхвърлят.\"Никога няма да отида в Америка по време на своя управленски мандат или дори след това\", подчерта Дутерте, който отдавна не крие злобата си срещу САЩ, които са най-старият съюзник на страната му.\"Така че какво кара този човек да смята, че ще отида в Америка\", коментирал филипинският президент пред журналисти, имайки предвид Макгавърн.\"Виждал съм Америка и тя е въшлива... би било добре за американския конгрес да започне с разследване на своите собствени нарушения и толкова много избити цивилни в практикуването на войните в Близкия изток\", добави Дутерте.\"В противен случай ще бъда принуден аз също да ви разследвам. Ще започна с миналите ви грехове\", предупреди той.Тръмп беше подложен на тежки критики във Вашингтон, след като покани Дутерте в Белия дом по време телефонен разговор през април. Той не каза обаче кога.", "date": "2017.07.21", "title": "Президентът на Филипините никога няма да посети \"въшливите\" САЩ "}
{"url": "https://news.bg/economics/absolyuten-rekord-za-balgarskiya-iznos-prez-2016-a.html", "text": "Българският износ през 2016 г., измерен в евро, бележи абсолютен рекорд от 23,6 млрд. евро, съобщават от Българската стопанска камара.Спрямо базовата 2001 г. увеличението е 4 пъти. България се издига до 62 място сред износителите.Групите стоки с най-голям износ са електротехника и електроника, горива и електроенергия, машини и апарати.За периода 2012-2016 г. българският износ, измерен в щатски долари, намалява с 2%, докато световният внос намалява с 4%. Тези тенденции са различни по групи стоки.Най-добре се представя износът на електроника и електротехника със средногодишен ръст 7%, при ръст на световния внос с 1%. Износът на машини и апарати също бележи ръст от 2%, докато световният внос намалява с 2%. При тези две важни стокови групи, донякъде и при зърнените култури, българските износители печелят пазарен дял и изместват свои конкуренти на глобалните пазари.Губещи са горива и мед, където губим пазарен дял, а международните цени растат.На шесто и седмо място в експортната ни листа са конфекцията и фармацията, но там губим пазарни позиции, следвани от части и възли за превозни средства и пластмасови изделия, печелещи пазарни позиции. По експертни оценки на осмо място е износът на специална продукция (около 808 мил. щ.д.), което е ръст с около 57% спрямо 2015. Губещи са и доскоро успешните маслодайни семена.Стоката с най-голям стойностен обем в експортната ни листа е катодната мед, въпреки спадащия износ и загубата на пазарни позиции. Следват леки горива, средно тежки горива, пшеница и медикаменти. Тази 5 стоки формират 15,1% от износа ни.С над 1% от износа са електрическа енергия, анодна мед, маслодаен слънчоглед, кабелни комплекти за автомобили, части за ел. табла, руди и концентрати от благородни метали, биодизел.Сред водещите стоки, много голямо увеличение в пазарния дял (положителна разлика между нашия износ и вноса на партньорите ни) имат части за ел. табла - 36%, и биодизел - 205% (ръст на биодизел 2016/2015 г. - 495%).Бързо растящи са нефтени масла, електронни елементи, електронни игри, седалки за автомобили, агрегати за машини. Всички те изпреварват световния внос с над 20%.Губещи, освен мед и горива, сред по-значимите стоки са: маслодаен слънчоглед, медни руди, и цигари.Потенциалът за растеж, според ITC, e най-голям при фармацията, катодната мед, слънчогледовите семена, пшеницата, анодната мед, царевицата, рапицата и други продукти с ниска добавена стойност (с изключение на фармацията).Стоките ни, подредени според мястото в световния износ, показват известна устойчивост. Има нов лидер: на първо място в света сме по износ на облекла и обувки с азбестови нишки. Единствен купувач е Полша, според българската статистика, но Полша не отчита внос от България на тази стока. Набира скорост износът на подсилени каучукови тръбопроводи и патешко месо. Кориандърът, в износа на който доста години бяхме на първо или второ място в света, бележи постепенен спад, основно за сметка на увеличен износ от Русия.Диверсификацията на пазарите е един от проблемите пред износа ни. ", "date": "2017.07.21", "title": "Абсолютен рекорд за българския износ през 2016-а "}
{"url": "https://news.bg/crime/prekratiha-izdirvaneto-na-16-godishniya-kristiyan.html", "text": "Прекратиха издирването на 16-годишния Кристиян, който блъсна туристи в Триград и избяга. Това стана на 13-ия ден от изчезването на младежа. Акциите по издирването в планината на младежа са прекратени, това съобщи кметът на родопското село Цветан Славков, цитиран от Дарик.11 дни  всяко едно място в района на Триград и близките населени места. Другите два дни, от почти двуседмичното издирване, са били дъждовни.Единствено , че са забелязали Кристиян, но той не се отзовал на техните викове и изчезнал. Водолази и пещерняци, също се включиха преди дни в акциите, но и те не откриха следа от ученика.\", защото няма място, на което да не сме били. Хората от селото са ангажирани с много работа и набирането на групи става много трудно вече. Има много версии, но всичко е на думи\", заяви кметът на родопското село.От полицията разчитат на камерите в селото. Една от версиите е, че той е жив и здрав и се крие и някой му помага.\"Напълно е възможно да оцелее в гората толкова дни, още повече, че чувам че има помагачи. Температурите на са толкова ниски, за да има някакви проблеми от този род. Може да се храни и с плодовете, които намира в гората. Има шанс да е оцелял\", коментира дългогодишният планинар и спелеолог доц. Тодор Тодоров. Той познава района много добре. От МВР продължават работата по случая.Припомняме, на 10 юли непълнолетният Кристиян шофирайки автомобил без книжка  в района на родопското село Триград и избяга.", "date": "2017.07.21", "title": "Прекратиха издирването на 16-годишния Кристиян"}
{"url": "https://news.bg/crime/dvama-zaginali-pri-preobrashtane-v-kanavka-na-pat-v-smolyansko.html", "text": "Двама души загинаха при катастрофа в смолянската община Баните.Единият от тях е председателят на Общинския съвет Велин Фиданов, който е починал на място.В автомобила е имало и трети човек, който е в болница.Трагедията се е разиграла снощи около 20 часа, когато Фиданов и още двама мъже се качили в джипа му, за да се приберат от ловна вила в местността Енихан баба. От смолянската полиция уточниха, че на прав участък поради движение с несъобразена скорост водачът Фиданов губи контрол над управлявания от него автомобил, като там видимостта е добра, пътят е хубав, участъкът е прав.Най-вероятно става въпрос за много висока скорост и невнимание, при което колата се е преобърнала в канавката.Тежко ранен при катастрофата е бил Красимир Купенов, който е издъхнал в Спешния център в Смолян.Третият мъж е 70-годишен и е от Баните, който е без опасност за живота.  ", "date": "2017.07.21", "title": "Двама загинали при преобръщане в канавка на път в Смолянско"}
{"url": "https://news.bg/crime/sadat-v-strasburg-balgariya-raboti-po-problema-s-loshite-usloviya-v-zatvorite.html", "text": "България е въвела ефективно превантивно и компенсаторно средство за защита срещу лоши условия на задържане с приетите от Народното събрание на 25 януари 2017 г. промени в Закона за изпълнение на наказанията и задържането под стража (ЗИНЗС).Това посочва Европейският съд за правата на човека (ЕСПЧ) в решението си от вчера, 20 юли, по делата Атанасов срещу България и Апостолов срещу България, известни като делата срещу лошите условия и пренаселеността в българските затвори. С това решение ЕСПЧ обяви за недопустими жалбите срещу България, подадени от двама лишени от свобода.Според решението на ЕСПЧ в последните години са били предприети редица мерки за справяне с пренаселеността и лошите материални условия в българските затвори. Като примери се посочват новите правила за разпределение и трансфер на лишените от свобода, ремонтите в местата за лишаване от свобода, изграждането на две нови затворнически общежития в Дебелт и Разделна и други.Припомняме, жалбите срещу България бяха подадени на 21 февруари и 16 март 2017 година.Първият жалбоподател е настанен в затвора в град Стара Загора през декември 2016 г. и понастоящем пребивава там. Оплаква се от пренаселеност и ограничен достъп до топла вода.Вторият жалбоподател е бил настанен в затвора в град Пловдив в периода ноември 2015 - септември 2016 година. Оплаква се от пренаселеност и лоши условия на задържане.Двамата жалбоподатели повдигат оплаквания за лошите условия на задържане в нарушение на забраната за нечовешко или унизително отношение, която фигурира в чл. 3 от Европейската конвенция за правата на човека (ЕКПЧ) - \"Никой не може да бъде подложен на изтезания или нечовешко или унизително отношение или наказание\".След подробен обзор на предприетите законодателните промени в България и конкретните нови разпоредби на чл. 276-283 от Закона за изпълнение на наказанията и задържането под стража (ЗИНЗС), ЕСПЧ посочва, че двете нови производства трябва да бъдат използвани от лишени от свобода, които повдигат оплаквания за лоши условия на задържане, преди да подадат жалби до Съда в Страсбург.На базата на гореизложеното, жалбите са отхвърлени като недопустими, а жалбоподателите ще трябва на първо време да потърсят правата си пред родното правосъдие.", "date": "2017.07.21", "title": "Съдът в Страсбург: България работи по проблема с лошите условия в затворите"}
{"url": "https://news.bg/world/natsionalniyat-front-na-marin-lyo-pen-bistri-transformiraneto-si.html", "text": "Топ представителите на френския \"Национален фронт\" организират среща за трансформиране на партията след поредните загуби на президентските и парламентарни избори, съобщава Ройтерс.Високопоставени членове на политическата партия заявиха, че ще бъде направен преглед на абсолютно всичко - от името на партията до възможност за връщане на франка.Лидерът Марин льо Пен обеща \"дълбоко обновяване\" на партията, след като загуби президентските избори срещу центриста Еманюел Макрон. Месец по-късно партията на Льо Пен спечели едва 8 места на парламентарните избори - не успя да събере минимума от 15 места за формиране на група, която би имала по-голямо влияние в законодателния орган.На срещата ще присъстват около 40 души от ръководството на партията. Тя ще се проведе край Париж в петък и събота, но не се очакват окончателни решения.Разговорите ще бъдат последвани от въпросник, който ще бъде раздаден на членовете на партията през септември, а в началото на следващата година ще бъде организиран и партиен конгрес.Най-големите разногласия са около икономическата политика на партията, особено искането за отхвърляне на еврото. Идеята е изключително непопулярна сред мнозинството от електората на партията, но не и във висшето ръководство.Заместник-председателят на \"Националния фронт\" Флориан Филипо предупреди, че ще напусне, ако бъде изоставена партийната политика за възстановяване на франка.В същото време Льо Пен не изключва възможността за отхвърляне на това обещание.Някои ще призоват на семинара партията да се фокусира върху \"жизнено\" важното предизвикателство пред Франция: борбата с имиграцията.Политически анализатори смятат, че загубата на партията на изборите е заради липсата на съюзници, недоверието сред избирателите относно някои крайни политики на \"Националния фронт\" и неблагоприятното представяне на Льо Пен на телевизионен дебат.Въпреки напрежението има един въпрос, който обединява партийното ръководство, според представители на \"Националния фронт\". Всички подкрепят промяна на името на партията, тъй като във Франция и чужбина е свързвана с основателя й Жан-Мари льо Пен - бащата на Марин льо Пен, който е известен с расовата си омраза.", "date": "2017.07.21", "title": "„Националният фронт” на Марин льо Пен бистри трансформирането си"}
{"url": "https://news.bg/crime/psihichno-bolen-mazh-napadna-dete-i-vazrastna-zhena.html", "text": "33-годишен мъж от Несебър безпричинно е удрял 13-годишно момиче от София, съобщиха от Бургаската полиция. Нападателят е регистриран в Центъра за психично здраве. Малко по-късно същият мъж е нападнал и пребил 69-годишна жена от Сливен.Установено е, че последно той е бил на лечение през пролетта. След нападението, той е задържан за 24 часа, като с прокурорска преписка и е отведен в специализираното болнично заведение.", "date": "2017.07.21", "title": "Психично болен мъж нападна дете и възрастна жена"}
{"url": "https://news.bg/crime/shvedat-izrital-kamerierka-v-glavata-izlagal-za-dogovora-za-naem.html", "text": "Информация, че шведският турист Ралф Сундберг се укрива и е в неизвестност, се оказа невярна, съобщи БНР. Туристът обаче не се намирал и на адреса, посочен от неговия защитник.Впоследствие се оказа, че шведът никога не е имал сключен договор за наем с посочената от адвоката му Никола Атанасов хотелска верига в Слънчев бряг. Припомняме, по време на делото защитникът на шеведския турист, който изрита камериерка в главата в хотел в Слънчев бряг, беше представил на съда договор за наем. На посочения адрес шведът можел да бъде регистриран и да изтърпява мярката \"Домашен арест\".Установено е, че към момента Ралф Сундберг е настанен в жилищна сграда в квартал \"Стадиона\" в Слънчев бряг.По думите на наблюдаващия делото прокурор Радост Бошнакова съществува реална възможност туристът да се укрие или да извърши друго престъпление. Според нея самото му преместване на друг от посочения адрес създава огромни затруднения за прокуратурата.Припомняме и че по-рано днес имаше информация, че шведският турист Ралф Сундберг се е укрил и е в неизвестност. Информацяита дойде след като Окръжният съд в Бургас определи мярка за неотклонение \"Домашен арест\" спрямо него, с което отмени определената от съда в Несебър мярка \"\". Сундберг обаче не обитавал посочения адрес, а бил на друго място. На 3 юни  в хотел в курорта Слънчев бряг. Деянието на Сундберг бързо придоби общественост от видеоматериал, разпространил се в социалните мрежи.С решението си Окръжният съд в Бургас увери, че няма възможност туристът да се укрие, тъй като полицията следи местопоположението му. По време на делото защитникът на туриста беше представил на съда и договор за наем. На този адрес шведът можел да бъде регистриран и да изтърпява мярката \"Домашен арест\".", "date": "2017.07.21", "title": "Шведът, изритал камериерка в главата, излъгал за договора за наем"}
{"url": "https://news.bg/politics/koi-polititsi-sa-finansirani-ot-ktb-pita-ninova.html", "text": "Лидерът на БСП Корнелия Нинова пита спецпрокуратурата кои политици са финансирани от КТБ.Причината за инициативата ѝ е вчерашният брифинг за внесения обвинителен акт по кражбата на века - фалита на КТБ. Соцлидерът изпрати писмо до шефа на спецпрокуратурата Иван Гешев.КТБ е огледало на целия преход, подчерта тя. Нинова вижда в случая много бизнес, икономически и политически интереси. Имало и много задкулисни обвързаности. Всичко това на гърба на народа, недоволна е социалистката.С връщането на чувството за справедливост можем да сложим край не само на модела КТБ, а и на модела и политиката на прехода, коментира лидерът на социалистите.И ние, и обществото имаме нужда от пълна прозрачност, изтъкна Корнелия Нинова. Нека този списък на политиците бъде оповестен, поиска тя.Лидерът на БСП не се притеснява в списъка да се появят имената на соцполитици. Ако такива излязат в списъка, тогава партията ще реши какво да прави с тях.", "date": "2017.07.21", "title": "Кои политици са финансирани от КТБ, пита Нинова"}
{"url": "https://news.bg/world/turtsiya-se-darzhi-kato-bivsheto-gdr-smyata-shoyble.html", "text": "Финансовият министър на Германия Волфганг Шойбле сравни Турция с бившата комунистическа държава Германска демократична република (ГДР) и поясни, че Берлин може да каже на пътуващите до турската държава германци, че го правят на собствен риск, информира Ройтерс.Вчера външният министър Зигмар Габриел се обърна към германците да бъдат изключително внимателни, ако пътуват до Турция. Той също заплаши Анкара със спиране на германските инвестиции, след като Турция задържа правозащитници.\"\", каза Шойбле пред вестник \"Билд\".Той сравни Турция с бившето ГДР, Източна Германия: \"\".Финансовият министър каза още, че тези, които са пътували до бившата комунистическа държава преди разпадането й през 1990 г., са били наясно, че \"ако нещо ти се случи, никой не може да ти помогне\".Социологическо проучване на списание \"Фокус\" показва, че 77% от германците подкрепят ЕС да прекрати преговорите за членство с Турция. Само 16 на сто са за продължаване на разговорите.", "date": "2017.07.21", "title": "Турция се държи като бившето ГДР, смята Шойбле"}
{"url": "https://news.bg/crime/tsatsarov-iska-imuniteta-na-deputat-ot-gerb.html", "text": "Главният прокурор Сотир Цацаров внесе в Народното събрание искане за снемане имунитета на народния представител от ГЕРБ Живко Мартинов, съобщиха от прокуратурата.Искането се основава на данни, събрани лично от прокурор от Специализирано звено \"Антикорупция\" - СГП и потвърдени от проверка, извършена от Държавна агенция \"Национална сигурност\", пишат лаконично в съобщението от държавното обвинение.Припомняме, от началото на 44-то народно събрание беше поискани имунитета на депутата от БСП  - за купуване на гласове, на лидера и двама народни представители от партия \"Воля\" - , Пламен Христов и Кръстина Таскова - за разследване за рекет.Освен на тях, от прокуратурата бе поискан имунитета на депутата от ДПС  за търговия с влияние, на колегата му от ГЕРБ  - за блъснат и убит човек.По-рано бе поискан имунитета на депутата от ГЕРБ  във връзка с делото за АЕЦ \"Белене\" и той се отказа сам от възможността си за недосегаемост. Депутатът от БСП  също се отказа от имунитета си за разследване във връзка с дело за сделка на Селскостопанската академия по времето, когато тя беше неин председател.", "date": "2017.07.21", "title": "Цацаров иска имунитета на депутат от ГЕРБ"}
{"url": "https://news.bg/world/abas-zove-sasht-da-prinudyat-izrael-da-mahne-metal-detektorite-v-jerusalim.html", "text": "Високопоставен палестински представител заяви, че президентът Махмуд Абас е поискал САЩ \"незабавно да се намесят\" и да принудят Израел да премахне разположените в Стария град на Йерусалим метал детектори, информира АП.Припомняме, по-рано днес израелската полиция съобщи, че забраняват на мъже под 50-годишна възраст да влизат в Стария град на Йерусалим за мюсюлманските молитви.Набил Абу Рдене заяви, че Абас е обсъдил надигащото се напрежение в Йерусалим по време на телефонен разговор с Джаред Къшнър, топ съветник и зет на Тръмп.Той добави, че Абас е казал пред Къшнър, че ситуацията е \"изключително опасна и може да излезе извън контрол\", ако Израел не премахне детекторите.", "date": "2017.07.21", "title": "Абас зове САЩ да принудят Израел да махне метал детекторите в Йерусалим"}
{"url": "https://news.bg/crime/obviniha-mayka-za-ubiystvoto-na-deteto-si.html", "text": "Окръжната прокуратура в Пловдив наблюдава дело за убийството на дете на възраст от 1 година и 10 месеца. Деянието се е случило на във вторник или сряда, съответно 18 или 19 юли, в град Стамболийски, област Пловдив.В хора на разследването разследващите полицаи при отдел \"Криминална полиция\" към МВР - Пловдив са осъществили множество незабавни действия, сочещи, че извършителят на престъплението не майката на детенцето. Жената е задържана.Предстои срещу нея да бъде повдигнато обвинение и тя да бъде задържана за срок до 72 часа.", "date": "2017.07.21", "title": "Обвиниха майка за убийството на детето си"}
{"url": "https://news.bg/entertainment/paris-i-barsa-sa-novite-leshoyadi-shampioni-v-kresnenskoto-defile.html", "text": "Пет белоглави лешояда са пристигнали от зоопарковете в Париж и Барселона за програмата в Кресненския пролом, съобщават от Фонда за дивата флора и фауна.Те са млади птици, излюпени и отгледани на затворено, които ще изпълнят много важна мисия за превенция на нелегалното залагане на отрови.След отравянето на колонията в Кресна през март 2017, от фонда са започнали поставянето на GPS/GPRS предаватели и \"вербуване\" на белоглави лешояди, с които да се следи къде ходят и да се установят опасните за тях места и ситуации.Мястото на локация пристига през 10 минути. При съмнения за тровене или бракониерство, то се посещава веднага, а институциите се сезират мигновенно.Две от птиците бяха освободени от волиерата на Фонд за дивата флора и фауна край село Ракитна. Лешоядите са кръстени на зоопарковете, които ги дариха, а именно - Парис и Барса.Изненадващо техните данни разкриха нова гнездяща колония на белоглав лешояд в Македония. Тя е позната на орнитолозите от началото на 80 години на XX век, но по-късно изчезва.", "date": "2017.07.21", "title": "Парис и Барса са новите лешояди-шампиони в Кресненското дефиле"}
{"url": "https://news.bg/world/seul-prizova-kndr-da-prieme-predlozhenieto-za-voenni-pregovori.html", "text": "Южна Корея призова Северна Корея да приеме предложение за разговори, тъй като Пхенян продължава да пренебрегва искането на Сеул за военни разговори за намаляване на напрежението на Корейския полуостров, съобщава АП.Военното министерство на Южна Корея обяви, че е трудно да се проведе предложената от Сеул среща за днес и призова Севера \"бързо да приеме\" искането за разговори.\"\", се казва в съобщение на ведомството.КНДР все още не е отговорила на предложението на Южна Корея за провеждане на военна среща и на отделна среща следващия месец за възобновяване временното обединение на семейства, разделени по време на Корейската война (1950-1953).Ако се осъществят, това ще са първите разговори между двете държави от декември 2015 г.Междувременно британският външен министър Борис Джонсън заяви, че страната му стои до Япония в опитите да се спре ядрената и ракетна програма на Северна Корея, информира Ройтерс.", "date": "2017.07.21", "title": "Сеул призова КНДР да приеме предложението за военни преговори"}
{"url": "https://news.bg/politics/poveche-vnimanie-kam-kiberprestapnostta-poiska-ot-ek-borisov.html", "text": "По-голям акцент върху борбата срещу киберзаплахите и киберпрестъпността да има от Еврокомисията. Това поиска премиерът Бойко Борисов по време на срещата му в Министерския съвет със заместник-председателя на ЕК и комисар по работни места, растеж, инвестиции и конкурентоспособност Юрки Катайнен.Според Борисов това ще бъде в интерес на сигурността всички държави-членки на ЕС, предвид бързото развитие на технологиите.Катайен и Борисов се обединиха около значението на европейските средства и тяхното ефективно и разумно използване. Целта е да се постигне максимален ефект за гражданите на ЕС.Според премиера, благодарение на европейската солидарност, в страна ни се реализират редица проекти от голяма обществена полза. Като пример той даде метрото в София и други обекти в сферата инфраструктурата и екологията.По време на разговора беше обсъдена темата за предстоящото българско председателство на Съвета на ЕС през 2018 година.Борисов изтъкна, че едно от трите ключови послания на страната ни ще бъде конкурентоспособността на европейската икономика.Акцент ще бъде поставен върху подкрепата на предприемачеството, растежа и работните места, задълбочаването на Икономическия и паричен съюз, устойчивата околна среда и ефективен Енергиен съюз, заяви Борисов по време на срещата.", "date": "2017.07.21", "title": "Повече внимание към киберпрестъпността поиска от ЕК Борисов "}
{"url": "https://news.bg/world/sasht-zabranyavat-na-grazhdanite-si-da-patuvat-do-severna-koreya-ot-27-yuli.html", "text": "Две туристически агенции, които организират турове в Северна Корея, обявиха, че американското правителство скоро ще забрани на гражданите си да пътуват до тоталитарната държава, информира АП.От Koryo Tours отбелязаха, че забраната ще бъде обявена на 27 юли и ще влезе в сила 30 дни по-късно. Не става ясно забраната с каква продължителност ще бъде.Другата туристическа агенция, Young Pioneer Tours, написа в \"Туитър\", че е била информирана за забраната, посочвайки същата дата.Young Pionner е агенцията, чрез която американският студент Ото Уормбиър пътува до Северна Корея. Впоследствие той беше задържан и осъден на 15 г. каторга.Тоталитарната държава го освободи през юни в кома и Уормбиър почина няколко дни по-късно след връщането му в САЩ.", "date": "2017.07.21", "title": "САЩ забраняват на гражданите си да пътуват до Северна Корея от 27 юли"}
{"url": "https://news.bg/crime/tsacheva-priznava-che-samo-s-remonti-na-zatvorite-ne-izpalnyavame-angazhimentite-si.html", "text": "Само с реновиране на съществуващите места за лишаване от свобода не бихме изпълнили ангажиментите си по отношение на европейските норми за затворите. Това заяви правосъдният министър Цецка Цачева в отговор на въпрос на народния представител Павел Шопов за строителството и изграждане на нови места за изтърпяване на наказанията.Цачева припомни, че по европейските норми всеки затворник трябва да разполага с 4 кв. м. площ, пряка светлина, санитарни възли. Тя посочи, че явно е наложително изграждане на нов такъв обект и уточни, че има предвидени средства по Норвежкия механизъм за изграждането на пилотен проект с център за обучение на персонала.Там ще бъдат настанени 400 лишени от свобода. Цачава изтъкна още един свой приоритет - подобряването условията на работа на администрацията в затворите. \"Амбицията ми е да се ускорят ремонтните дейности и да се подобрят условията в местата за лишаване от свобода\", посочи правосъдният министър.По думите й в момента се провеждат ремонти на затворите в Ловеч. Предстои изграждане на нов кухненски блок в Бургас, ремонт и обзавеждане на затворническо общежитие във Враждебна, ремонт, обзавеждане и оборудване на медицински център към затвора в Сливен.", "date": "2017.07.21", "title": "Цачева признава, че само с ремонти на затворите не изпълняваме ангажиментите си"}
{"url": "https://news.bg/politics/partizanshtina-i-lobizam-zastrashavat-energiynata-ni-sigurnost-predupredi-dsb.html", "text": "От ДСБ предупреждават - партизанщина и лобизъм застрашават енергийната сигурност на България.На брифинг в централата на ДСБ лидерът на партията ген. Атанас Атанасов заяви, че НЕК води към умишлена разруха предприятието си ВЕЦ, за да бъде разграбено на парче.Йордан Иванов, който е председателят на ДСБ в Пловдив, коментира, че предприятието \"Водноелектрически централи\" е водено към умишлена разруха - от една страна е спряна всякаква модернизация и това застрашава сигурността на системата, а от друга - дружеството е превърнато в партийна хранилка - назначавали се близки на управляващите и се гонели експертите.От партията подчертаха, че случаят ВЕЦ напомня за класическа схема за обезкървяване на държавно предприятие, за да бъде разграбено на безценица.Още по-обезпокоителни били информациите за изразен икономически интерес на един от коалиционните партньори в управлението.Иванов заяви, че от ДСБ настояват министър-председателят Бойко Борисов и министърът на енергетиката Теменужка Петкова да поемат лично отговорност за спасяването на \"ВЕЦ\" и да не допуснат пореден случай на ощетяване на българската енергетика за сметка на сигурността и джобовете на българските граждани.Иванов определи случая като обезпокоителен, защото водноелектрическите централи изпълняват балансираща функция в енергийната система на България. Той обясни, че при свръхпотребление или излишък на електроенергия, именно стопанисваните от предприятието ВЕЦ-ове и ПАВЕЦ обезпечават работата на АЕЦ \"Козлодуй\".Йордан Иванов допълни, че надеждната и безаварийна работа на водните централи се гарантира от ежегодните планови ремонти, а за 2016 г. са извършени само оглед, почистване и ревизия, но без подмяна на съществени части, които са залегнали в плановите ремонти. За 2017 г. дори нямало заявени материали за планови ремонти.По думите на Иванов, в момента съораженията работят с изтекъл експлоатационен ресурс и след изчерпването му ще започнат каскадни нарушения в работата на ВЕЦ. Това от своя страна води до реален риск да бъдат изведени от експлоатация огромни балансиращи мощности.От ДСБ коментираха, че вместо да се използва средства от Фонд \"Козлодуй\" за рехабилитация на каскадата \"Белмекен-Сестримо-Момина клисура\" и \"Чаира\", в продължение на 2 години НЕК води преговори с ясно изразен лобистски характер.През последните 3 години във ВЕЦ се реализирали основно партийни назначения на ГЕРБ и Патриотичния фронт, смятат от партията. От предприятието пък са били принудени да напуснат ценни специалисти.ДСБ поискаха оставката на изпълнителния директор на НЕК ЕАД и партиите в парламента да поемат ангажумент, че активите на ВЕЦ няма да бъдат изкарани от забранителните списъци за продажба.", "date": "2017.07.21", "title": "Партизанщина и лобизъм застрашават енергийната ни сигурност, предупреди ДСБ"}
{"url": "https://news.bg/society/golyam-protest-v-selo-novo-leski-sreshtu-kariera-za-mramor.html", "text": "Голям протест организират жителите на хаджидимовското село Ново Лески срещу кариера за добив на подземни богатства.Те очакват да бъдат подкрепени и от няколко съседни населени места.Събитието е насрочено за 14:30 ч., но още преди 8 часа се събраха десетки хора, съобщава БиТиВи.Изпратени са писма с недоволството и исканията им до областния управител на Благоевград, до депутатите от района, до министъра на енергетиката и до премиера.Надеждите на протестиращите са, че няма да се стигне до подписване на концесионния договор за добив на мрамор.Концесионерът на кариерата Димитър Чонгов обаче нямал притеснения, защото спечелил на всички съдебни инстанции. \"Бях твърде търпелив, 3 години ги чакам. Съсипаха ми бизнеса\", оплака се той и добави, че щял да отвори 20 нови работни места.От Ново Лески обаче го обвиниха, че е извършил редица нарушения, сред които - изграждане на път през нива, за която друг човек има нотариален акт.Местните хора са категорични, че кариерата ще е само на 500 метра от къщите, на 50 метра от насаждения с грозде и градински чай и съвсем близо до карстовия извор Топлицата.\"Едни се облагодетелстват за сметка на природата, а ние тук ще дишаме боклуците\", възмути се възрастен мъж.", "date": "2017.07.21", "title": "Голям протест в село Ново Лески срещу кариера за мрамор"}
{"url": "https://news.bg/politics/dogovor-za-dobrosasedstvo-s-troshashti-balgarski-pametnitsi-neobmisleno.html", "text": "С признаването на Македония България е започнала да прави отстъпки още през 1992 г. Това заяви бившият ни посланик в Белград и Сараево Любчо Трохаров, цитиран от Дарик радио.Той е песимист за бъдещия добросъседски договор между двете страни заради сложните дипломатически отношения, в които винаги е липсвал диалог на високо ниво.Според Трохаров македонското правителство ще използва документа като доказателство, че проблем между двете страни няма, макар езикът на омразата и антибългаризмът да се усещат ясно в Македония.Трохаров напомни, че никой в продължение на половин век не е поддържал диалога между двете страни, което е довело до задълбочаване на националните спорове.Според него преминаването от трошенето на български паметници към договор за добросъседство било необмислен скок.\"Предполагам, че и този път без необходимата предварителна политико-дипломатическа подготовка отиваме на среща и ще бъдем отново излъгани\", споделя Трохаров.Подписването на договора между България и Македония е планирано за 1 август, като той ще влезе в сила само след ратифицирането му от парламентите на двете страни.", "date": "2017.07.21", "title": "Договор за добросъседство с трошащи български паметници - необмислено"}
{"url": "https://news.bg/world/zabravi-merkel-az-sam-chovekat-obarna-se-shults-kam-makron.html", "text": "Лидерът на германските социалдемократи Мартин Шулц атакува европейската политика на Ангела Меркел по време на визита в Париж, информират ДПА и \"Политико\".Вместо да сочим с пръст, ние трябва да си сътрудничим, каза Шулц пред студенти в елитния университет за политически науки във френската столица Sciences Po, имайки предвид европейската политика на Меркел.Той изрази надежда социалдемократите да спечелят изборите през септември, въпреки че партията изостава от консерваторите според социологическите проучвания.Шулц ще се срещне и с новия френски лидер Еманюел Макрон. Президентът на Франция лично се срещна с Меркел още през март по време на предизборната кампания.Според Шулц валутният съюз в ЕС е можел да се задълбочи \"далеч повече\", ако не е била \"нерешителността\" на германското правителство.С послание към Макрон социалдемократът намекна, че е по-добър партньор от Ангела Меркел.", "date": "2017.07.21", "title": "Забрави Меркел, аз съм човекът, обърна се Шулц към Макрон"}
{"url": "https://news.bg/world/makkeyn-razkritikuva-tramp-za-otmyanata-na-programata-za-vaorazhavane-na-siriyskata-opozitsiya.html", "text": "Американският сенатор Джон Маккейн остро разкритикува решението на президента на САЩ Доналд Тръмп да отмени секретната програма на ЦРУ за подготовка и въоръжаване на сирийската опозиция, информира ТАСС.Припомняме, по-рано тази седмица вестник \"Вашингтон поуст\" писа, че Тръмп е взел решение да спре програмата и вместо това да въоръжава Сирийските демократични сили, които предимно са кюрдски бойци.Ако тези съобщения са истина, то администрацията развързва ръцете на Владимир Путин. Всяка администрация, която прави отстъпки на Русия и се отказва от обстоятелна програма за Сирия, е безотговорна и недалновидна. Администрацията все още трябва да формулира визията си за ситуацията в Сирия след разгрома над ДАЕШ (\"Ислямска държава\"), което не се отнася до всеобхватния подход относно ситуацията в Близкия изток като цяло, поясни Маккейн в съобщение.Според него американската стратегия трябва да се основава на идеята за отстраняването от власт на сирийския президент Башар Асад, което е част от усилията за прекратяване на конфликта в страната.Сенаторът още веднъж разкритикува администрацията, че не е разработила стратегия за по-нататъшни действия в Афганистан.", "date": "2017.07.21", "title": " Маккейн разкритикува Тръмп за отмяната на програмата за въоръжаване на сирийската опозиция"}
{"url": "https://news.bg/society/poklonnitsi-tragvat-ot-tarnovo-za-rilskiya-manastir-v-pochit-kam-sv-ivan-rilski.html", "text": "От старопрестолната столица Велико Търново започва поклоннически поход по местата, свързани със св. Иван Рилски, като крайната точка е Рилския манастир, съобщава БНР. Преходът на поклонниците ще продължи 17 дни.Походът тръгва от Търново за трета поредна година. Негов организатор е математикът от Българската академия на науките Паскал Пиперков.\"Да се помолим на св. Иван Рилски, минавайки пътя, по който приблизително са минали неговите мощи през 1469 година. По пътя вървим с молитва\", изтъкна Пиперков.Три столетия мощите на св. Иван Рилски са пазени в Търново, преди да бъдат пренесени от монасите в Рилския манастир. Поклонниците ще минат през Никопол, Враца и София, за да стигнат до светата обител.", "date": "2017.07.21", "title": "Поклонници тръгват от Търново за Рилския манастир в почит към св. Иван Рилски"}
{"url": "https://news.bg/world/rusiya-obicha-da-se-namesva-i-da-se-konfrontira-sas-sasht-ubeden-shefat-na-tsru.html", "text": "Директорът на ЦРУ Майк Помпео заяви, че Русия няма планове да напуска Сирия и ще продължи да се намесва в американските дела, за да се \"конфронтира със САЩ\", съобщава АП.Той повтори вижданията си, че Русия се е намесила на президентските избори и описа руско-американските отношения като \"сложни\".\"\", каза Помпео по време на Форума за сигурност Аспен - ежегодно събитие в Аспен, Колорадо, на което участват представители на разузнаването и сигурността, както и експерти.Според Помпео, цитиран от ТАСС, Русия се е намесвала на американските избори през последните 8 г.По думите му има малки доказателства, че Русия има сериозна стратегия срещу джихадистите от ДАЕШ (\"Ислямска държава\") в Сирия. Според него не се доказва на място, че Русия и САЩ са съюзници в Сирия. Но той изрази надежда, че ще се намерят места в света, където САЩ и Русия могат да си сътрудничат в борбата срещу тероризма.Шефът на ЦРУ изтъкна, че трудно е да се представи стабилна Сирия с Башар Асад на власт. Той нарече Асад \"марионетка на иранците\", които сега \"значително са се укрепили в Сирия\".Русия ще остане в Сирия, според него, защото обича морското пристанище в Тартус.Майк Помпео каза още, че администрацията на Доналд Тръмп се опитва да изтласка Иран, който иска да бъде \"важна клечка\" в Близкия изток. Той разкритикува сключената с Ислямската република ядрена сделка.Директорът на ЦРУ не пропусна да коментира и Северна Корея. По думите му Тръмп го разпитва за Пхенян почти всеки път, когато проведат среща.Помпео призна, че Доналд Тръмп е заявил по време на президентската кампания, че харесва \"Уикилийкс\".\"Не харесвам \"Уикилийкс\", подчерта шефът на разузнавателната агенция.", "date": "2017.07.21", "title": "Русия обича да се намесва и да се конфронтира със САЩ, убеден шефът на ЦРУ"}
{"url": "https://news.bg/crime/tsigani-spryaha-vlaka-mezhdu-kyustendil-i-sofiya-nyama-arestuvani.html", "text": "Цигани от столичната циганска махала \"Факултета\" снощи са блокирали за около 40 минути влака между Кюстендил и София, съобщава БНР.След намесата на полицията циганите освободили жп линията.Полицията не е арестувала никого за незаконните действия.Не е ясна причината, подари която циганите са препречили пътя на влака. ", "date": "2017.07.21", "title": "Цигани спряха влака между Кюстендил и София, няма арестувани"}
{"url": "https://news.bg/world/svobodnoto-dvizhenie-na-hora-shte-prodalzhi-nay-malko-2-g-sled-brekzit.html", "text": "Свободното движение на граждани на ЕС до Великобритания ще продължи най-малко 2 г. след Брекзит като част от временно споразумение, съобщават британски медии, цитирани от Ройтерс.Първият пълен кръг преговори между Лондон и Брюксел завърши в четвъртък с малки компромиси и много различия относно как да се защитят правата на гражданите на ЕС на Острова и реципрочно британските на Стария континент.Високопоставени членове от кабинета на премиера Тереза Мей, включително финансовия министър Филип Хамънд, настояват за преходен период, който да защити икономиката и бизнеса.Според плановете на Хамънд гражданите на ЕС ще могат да се местят във Великобритания до две години след Брекзит, информира вестник \"Таймс\". \"Гардиън\" пише, позовавайки се на източник от кабинета, че свободното движение може да продължи до 4 г.Говорителят на Мей не коментира въпроса пред Ройтерс.", "date": "2017.07.21", "title": "Свободното движение на хора ще продължи най-малко 2 г. след Брекзит?"}
{"url": "https://news.bg/world/barz-rast-na-ikonomikata-na-kndr-ot-1999-g.html", "text": "Икономиката на Северна Корея е нараснала през 2016 г. с най-бързи темпове от 1999 г. насам, пише Bloomberg, предаде . Възстановяването от сушата през 2015 г. също е помогнало, както и големите военни разходи, включително за тестването на ракети.Брутният вътрешен продукт се е увеличил с 3.9% спрямо година по-рано, показват изчисленията на Банката на Корея. Разширението е било концентрирано в миньорските дейности и производството. Доходът на глава от населението е бил по около 1.46 милиона вона (1 300 долара) или около 4.5% от тези на южната й съседка.Ракетите и разработката на оръжия за масово унищожение също са били изчислени като част от инвестициите и ръста на БВП.Ръстът на икономиката идва въпреки затегнатите санкции, които международната общност наложи именно заради тестовете на ядрено оръжие.През 2016 г. 93% от търговския обмен на Северна Корея е бил с Китай. Общият обем се е увеличил с 4.7% до 6.55 милиарда долара.", "date": "2017.07.21", "title": "Бърз ръст на икономиката на КНДР от 1999 г. "}
{"url": "https://news.bg/politics/obedineni-patrioti-s-merki-v-zashtita-na-malkiya-zadlazhnyal-chovek.html", "text": "\"Обединени патриоти\" с мерки срещу вечния дълг. Те внесоха законодателни промени по темата за свръхзадлъжнялостта на физическите лица.С този закон защитаваме интересите на малкия човек, обясни на брифинг лидерът на \"Атака\" Волен Сидеров.Това е поредната стъпка на \"Обединени патриоти\" за премахване на вечния длъжник, включи се и Искрен Веселинов. България е сред трите държави в ЕС, в която няма физически фалит, отчете той.Промените няма да се отнасят до недобросъвестни лица. За да се ползва от законодателна защита, длъжникът трябва да е работил през последните три години.Десет години се спират лихвите по дълга, искат патриотите.Според Веселинов няма да се защитават кредитните милионери, а средният човек с дълг до 130 000 лева, колкото струвало едно жилище.\"Обединени патриоти\" предлагат да се създаде самостоятелен регистър, в който да се вписват физическите лица, ползващи се със защитата по този нормативен акт.", "date": "2017.07.21", "title": "\"Обединени патриоти\" с мерки в защита на малкия задлъжнял човек"}
{"url": "https://news.bg/politics/sotsialistat-manol-genov-da-izhvarchi-kato-tapa-ot-parlamenta-nastoya-gerber.html", "text": "Манол Генов трябва да изхвърчи като тапа от българския парламент. За това настоя депутатът от ГЕРБ Антон Тодоров, който заедно със своите колеги поиска приложението към искането за свалянето на имунитета, направено от главния прокурор Сотир Цацаров.От документите Тодоров цитира само едно изречение: \"Парите идват от Манол Генов\". Така в приложенията към искането на главния прокурор има доказателства от СРС-та за връзки на Манол Генов с криминогенна среда, освен това се съдържали показания на ромски лидери от Асеновград, от където е и народния представител.\"Манол Генов е човекът, който по думите на главния прокурор се е обаждал в полунощ, за да притиска или да оказва влияние на градския прокурор на Асеновград. Нямаме основание да се съмняваме в думите на главния прокурор, приемаме ги едно към едно. Твърдим, че ако Манол Генов е правил и това, той наистина няма място в българския парламент. Казано най-общо и леко афористично - той трябва да изхвърчи като тапа от парламента\", заяви Тодоров.Той призова народните представители от БСП и лидера на БСП да се разграничат от действията на Генов. Тодоров попита още означава ли това, че БСП и тяхната парламентарна група, се превръща в платформа, която вкарва криминалитета в политическата власт.\"После ще си задаваме пак от сутрин до вечер въпросите - кой буни ромите, кой създава напрежение, кой ерозира демокрацията, затова е такова отношението на външни фактори към БСП. Те са в основата на ерозията на българската демокрация и част от доказателствата са в тези папки\", коментира Тодоров.Герберът депутат Тома Биков от своя страна коментира, че това, с което предстои да се запознаят, ще им позволи да преценят, дали да поискат оставката на Генов.\"Не знам дали те са се запознали с тези данни, с които ние предстои да се запознаем, преди да обявят, че стоят зад него. Това е политическият въпрос - тук не става въпрос не само за взаимодействие с криминалния контингент, става въпрос за една много сериозно и престъпно отношение по отношение на изборния процес в България. Купувани са ромски гласове. В Асеновград знаем какво се случи там и искаме да проверим доколко той е имал взаимодействие с фактори, които са предизвикали това напрежение в ромската махала в Асеновград\", посочи Биков.", "date": "2017.07.21", "title": "Социалистът Манол Генов да изхвърчи като \"тапа\" от парламента, настоя гербер"}
{"url": "https://news.bg/crime/shvedskiyat-turist-ritnal-nasha-kamerierka-e-pod-domashen-arest.html", "text": "Шведският турист Ралф Сундберг вече е под домашен арест. Преди два дни тричленен състав на съда в Несебър е взел решение за промяна на мярката му на неотклонение. От там уверяват, че няма възможност той да се укрие, тъй като полицията следи местопоположението му. По време на делото защитникът на туриста представи на съда договор за наем. На този адрес шведът може да бъде регистриран и бе пуснат под гаранция. Припомняме, че същият изрита в главата камериерка в хотел в \"Слънчев бряг\" в началото на 3 юни.Случаят беше заснет и разпространен от видеоклип, освидетелстващ деянието на чужденеца.", "date": "2017.07.21", "title": "Шведският турист, ритнал наша камериерка, е под домашен арест"}
{"url": "https://news.bg/world/chlen-na-advokatskiya-ekip-na-tramp-podade-ostavka-zaradi-ruskata-saga.html", "text": "Говорителят на личния адвокатски екип на президента на САЩ Доналд Тръмп е подал оставка, съобщават медии, цитирани от БиБиСи.Марк Корало беше говорител на Марк Касовиц, който защитава Тръмп във връзка с руската сага.Според разпространяваната информация Корало не е съгласен със стратегията на адвокатите на Тръмп за дискредитиране или подкопаване на екипа, който води разследването за евентуално сътрудничество между американския лидер и Москва.Няма коментар от страна на екипа на Тръмп.Корало е близък до специалния прокурор на правосъдното министерство Робърт Мълър, който води разследването срещу Русия, и публично го похвали, според \"Политико\".Той също е възмутен от действията на правния екип и от противоречията в него.\"Ню Йорк таймс\" писа, че екипът на Тръмп се опитва да дискредитира воденото от Мълър разследване, анализирайки миналото на адвокатите, наети от специалния прокурор в търсене на някакъв конфликт на интереси.Междувременно \"Вашингтон поуст\" съобщава, че адвокатите на президента се опитват да намерят начини да ограничат или да подкопаят разследването, също търсят възможен конфликт на интереси в екипа на специалния прокурор.", "date": "2017.07.21", "title": "Член на адвокатския екип на Тръмп подаде оставка заради руската сага"}
{"url": "https://news.bg/world/izrael-zabrani-na-mazhete-pod-50-g-da-se-molyat-v-jerusalim.html", "text": "Израелската полиция съобщи, че днес забраняват на мъже под 50-годишна възраст да влизат в Стария град на Йерусалим за мюсюлманските молитви, съобщава АФП.Новите мерки за сигурност доведоха до напрежение в свещения за евреи, християни и мюсюлмани град.\"\", се казва в съобщение на полицията.Напрежението се увеличи, след като полицията разположи метал детектори на входа на джамията \"Харам ал Шариф\" (за евреите е Храмовият хълм) след нападение в близост, при което загинаха двама полицаи.Говорителят на полицията Мики Розенфелд, цитиран от АП, поясни, че са засилени мерките за сигурност в и около Стария град.Мюсюлманските лидери призоваха за масови протести днес следобед. Те призоваха поклонниците да се молят пред джамията вместо да минават през проверките.", "date": "2017.07.21", "title": "Израел забрани на мъжете под 50 г. да се молят в Йерусалим"}
{"url": "https://news.bg/curious/salvador-dali-be-ekshumiran.html", "text": "Останките на големия художник Салвадор Дали бяха ексхумирани, предаде CBS News. Припомняме, че през юни беше съобщено, че това предстои след съдебно разрешение на съда в Мадрид. Целта е да се установи бащинство. Делото бе заведено от жителка на каталунския град Херона. Става въпрос за \"ясновидката\" Пилар Абел Мартинес, като жената твърди, че Дали е неин баща.Тя завежда делото още преди 10 години. Майка й твърди, че е имала връзка с твореца, който няма деца. Жената твърди, че не преследва наследството му. Резултатите ще се известни най-рано през септември, когато се очаква и съдебното решение. Испанският художник, режисьор и писател Салвадор Дали умира на 23 януари 1989 г. на 85-годишна възраст. Неговото завещание е било да бъде погребан по такъв начин, че по гроба му да могат да се разхождат хора, като по тази причинатялото на Дали е зазидано в пода на една от стаите на театъра-музей в град Фигерас.", "date": "2017.07.21", "title": "Салвадор Дали бе ексхумиран "}
{"url": "https://news.bg/disasters/dvama-zaginali-i-stotitsi-raneni-sled-silniya-trus-v-egeysko-more.html", "text": "Най-малко двама души са загинали след силния трус в Егейско море, разлюлял и Югоизточна Турция, предаде NBC News.Стотици са ранени в Гърция и Турция. Жертвите са се намирали на гръцкия остров Кос, е потвърдил кметът и уточнил, че загиналите са чужденци.Смята се, че чужденците са загинали след срутване на бар на туристическия курорт.По-късно гръцките власти съобщиха, че загиналите туристи са мъже от Турция и Швеция.Турското външно министерство, цитирано от АП, също потвърди, че единият от загиналите в Кос е турски гражданин.Ведомството добави, че друг турски гражданин е в сериозно състояние и е откаран в Атина за лечение.Турските власти са изпратили кораб с 250 души от турския курорт Бодрум до Кос, за да започнат евакуирането на около 200 турски туристи на гръцкия остров, поясниха от министерството.Вицепремиерът Хакан Чавушоглу съобщи, цитиран от АП, че загиналият турски гражданин се казва Синан Кърдоглу. Той обаче не разкри подробности. Чавушоглу потвърди, че има друг пострадал турски гражданин.В същото време здравният министър Ахмет Демирджан заяви, че 358 души са пострадали.Някои от пострадалите на Кос са прехвърлени на намиращия се в близост остров Родос, където получават лечение.Гръцки медии информират за петима души, които са закарани за лечение от Кос на остров Крит. Трима от тях са пострадали тежко. Тежко са пострадали двама шведи, един норвежец и двама гърци - мъж и жена. Всички се смята, че са били в бара, чиито покрив се срути.Между 02,00 и 04,00 часа около 95 души са хоспитализирани в местната болница в Кос. Първа помощ са получили други 85 души.Нанесени са щети на много сгради, сред които и такива от XIV век. Властите препоръчват на туристите да се въздържат от посещения на плажовете в следващите часове.В Турция трусът бе усетен в редица курортни градове - Айдън, Анталия, Бодрум, Мармарис и други.Съобщава се за уплаха сред хората, изкарали нощта навън. Според различните източници магнитудът е бил между 6,3 и 6,9 по Рихтер. Последвали са вторични трусове, между които и такива със сила над 4 по Рихтер. Регистрирани са над 160 вторични труса и цунами с височина 30 сантиметра.Земетресението е станало около 01,30 ч. местно време и много туристи пренощуваха навън. ", "date": "2017.07.21", "title": "Двама загинали и стотици ранени след силния трус в Егейско море "}
{"url": "https://news.bg/crime/trima-prebiti-v-zavedenie-v-sofiya-dokato-gledat-levski-s-hayduk.html", "text": "Трима души са били пребити в София, докато са гледали снощния футболен мач между \"Левски\" и \"Хайдук\" в заведение.Нападението е станало в заведение, намиращо се в букмейкърски пункт в кв. \"Младост\", съобщават от МВР.Няколко привърженици на ФК \"Левски\" са гледали срещата на любимия си отбор по телевизията. След приключването на мача те били излезли пред заведението, когато са били нападнати от около 20 маскирани мъже, излезли от джип и лека кола. Нападателите са удряли хората с бухалки и метални тръби.Трима от пострадалите са в по-тежко състояние, те са откарани в болница. След инцидента извършителите са избягали.Полицията в София ги издирва. Вероятно нападението е дело на привържениците на друг футболен клуб.", "date": "2017.07.21", "title": "Трима пребити в заведение в София, докато гледат Левски с Хайдук "}
{"url": "https://news.bg/society/poreden-protest-sreshtu-prezastroyavaneto-v-stolichniya-kvartal-druzhba.html", "text": "Десетки жители на столичния квартал \"Дружба\" 1 и 2 излязоха на пореден протест срещу презастрояването.Пешеходната алея между двата квартала все още не е възстановена, а в същото време има намерения за застрояване на зелената площ около езерото в \"Дружба\" 1.Хората настояват кметът на район \"Искър\" - Ивайло Цеков, да не издава разрешителни за строеж, както и такива за поставяне на огради върху зелени площи.Кметът не е присъствал на поредния протест, защото в разгара на проблема е заминал на почивка, твърдят протестиращите.\"Целта ни е да предотвратим презастрояването и да запазим парка около езерото за свободен достъп от всички граждани от район \"Искър\", както и за хората от другите райони на столицата\", заяви общинският съветник от БСП Борис Цветков.\"Искаме да имаме нормална градска среда. Надяваме се кметът Ивайло Цеков да бъде активна страна в този проблем и да съдейства за защита на обществения интерес. Под никаква форма да не се разрешава строителство в зелените площи\", заяви д-р Николай Георгиев от Обществения съвет на \"Дружба\" 2.Вече се събират подписи за спасяването на зеления пояс около езерото. Подаден е и сигнал до омбудсмана Мая Манолова.", "date": "2017.07.21", "title": "Пореден протест срещу презастрояването в столичния квартал \"Дружба\""}
{"url": "https://news.bg/bulgaria/nyama-postradali-balgari-pri-silniya-trus-v-gartsiya-i-turtsiya.html", "text": "Няма български граждани както сред загиналите в земетресението край гръцкия остров Кос, така и сред тежко ранените 13 души, потвърди посолството на България в Гърция, съобщават от Министерството на външните работи (МВнР).Българската дипломатическа мисия разполага с данни за 98 наши сънародници, постоянно пребиваващи на югоизточния егейски остров. Дипломатите ни звънят на всички онези българи, предоставили телефон за връзка.  Телефонните връзки на острова са силно затруднени в резултат от земетресението. Трусът с магнитуд 6,7 по скалата на Рихтер бе регистриран в 1,35 часа тази сутрин в района между остров Кос и турския курортен град Бодрум.Потвърдените жертви на труса са турски и шведски гражданин. Тежко ранените са гръцки, турски, шведски един норвежки гражданин. Те са транспортирани до болници в Крит и Атина. Летището на остров Кос функционира нормално. Властите предупреждават, че има вероятност от вторични трусове.Български граждани, които желаят да получат актуална информация за обстановката в засегнатите райони или да подадат сигнал за техни близки, могат да го направят на телефоните на посолствата на България в Анкара и Атина, както и на генералното консулство на България в Истанбул:Посолство на България в Анкара:0090 533 376 37 690090 312 467 20 710090 312 427 51 420090 312 467 20 710090 312 427 51 42Генерално консулство на България в Истанбул:0090 212 281 01 140090 212 281 01 150090 212 281 01 160090 533 383 64 14Посолство на България в Атина:0030 210 67 48 1050030 210 67 48 1060030 210 67 48 1070030 693 70 96 220", "date": "2017.07.21", "title": "Няма пострадали българи при силния трус в Гърция и Турция"}
{"url": "https://news.bg/press/dve-obvineniya-za-borshosh-balgariya-shte-zagubi-70-mln-lv-ot-es-za-obrazovanie-i-nauka.html", "text": "НДК. \"Стандарт\":Две обвинения за БоршошДве обвинения повдигна вчера прокуратурата на доскорошния шеф на НДК Мирослав Боршош. Той бе привлечен към наказателна отговорност за нецелево разходване на част от отпуснатите от кабинета 17 млн. лв. за БГ председателството на Съвета на Европа догодина. Второто е за умишлена безстопанственост.\"Бях привлечен като обвиняем за нецелесъобразно изразходване на средства\", каза на излизане от следствието Боршош.Той се яви там, придружаван от топадвоката Даниела Доковска. Боршош, който е с мярка за неотклонение \"подписка\", допълни, че е поискал, но не са му били предоставени доказателства по разследването срещу него. Заяви още, че не се отказва от нищо, което е свършил през тези две години. \"Заставам зад работата си, зад всичко, което сме постигнали, и всичко, което сме правили, не само е важно и значимо, но и по закон правено\", каза Мирослав БоршошДосъдебното производство по второто обвинение срещу него е образувано на 8 юни, съобщи по-късно вчера прокуратурата. Катастрофа. \"Монитор\":Микробус с 9 българи катастрофира в Румъния Наш микробус, в който пътували девет български граждани, е претърпял пътно-транспортно произшествие тази сутрин на магистралата Тимишоара-Лугож в западната част на Румъния, а шофьорът на микробуса е откаран в болница, съобщи агенция Аджерпрес, цитирана от БТА.В катастрофата е участвал и автомобил, в който са пътували четирима румънци.\"В микробуса е имало девет български граждани, а в леката кола - четирима румънци. Общо 13 души са претърпели катастрофа, от които трима са откарани в болница, в съзнание, единият е българският шофьор\", заяви Елена Мегеря, говорител на Спешна помощ в окръг Тимиш.  Турски поток. \"Стандарт\":Борисов: Чакам решение от ЕК за \"Турски поток\"България е завидно стабилна на фона на целите Балкани. Това каза премиерът Бойко Борисов пред българските посланици в чужбина. Той участва в традиционната годишна среща на дипломатите ни зад граница, която се проведе в Централния военен клуб в София. Тя се състоя по повод Деня на дипломата.Борисов отправи посланията си за българската външна политика и заяви, че няма забележки към работата на дипломатите.България прави газов хъб, защото имаме най-добрата газопреносна система - 80% от всички компресори на Балканите, посочи Бойко Борисов. Според него всички компресори са американски и са най-добрите. По думите на премиера \"утре може да стане така, че дори за Украйна да изнасяме газ\". \"Това е пазарът. Това ще намали цената, това ще даде конкурентност на доставчиците и ще имаме успех\", коментира премиерът. Той съобщи , че чака писмо от Европейската комисия, в което да се разреши отсечка от проекта за газопровод \"Турски поток\" да идва директно към България, за да не бъдем зависими от Турция.  Загуби. \"Сега\":България ще загуби 70 млн. лв от ЕС за образование и наука Ще бъдат загубени 70 млн. лева и ще се забави с 4 месеца Оперативната програма \" Наука и образование \" в частта й за изграждане на върхови научни центрове - така образователният министър Красимир Вълчев обобщи проблемите пред програмата.Той даде отчет в парламента пред две комисии - тази по еврофондовете и тази по образование и наука, съобщи БНТ.Според Вълчев главният проблем е възникнал, след като Върховият административен съд отхвърли предложението на предишния министър проф. Николай Денков да се отмени обществената поръчка за фирма, която да оценява проектите на българските учени. Съмнявайки се в качеството на такова оценяване, Денков беше предложил то да се осъществява вместо от фирма от отделни известни чужди учени. Доходи. \"Дума\":Симеонов размисли за клас прослужено време \"Беше грешка да кажа моето лично мнение, защото то се прие едва ли не като позиция на правителството. Съжалявам за това, че съм си изразил личното мнение, ще се постарая занапред това да не се повтаря\". Това заяви вчера вицепремиерът Валери Симеонов на брифинг в Министерския съвет след срещата на синдикатите с министър-председателя Бойко Борисов по темата с добавката за прослужено време. Без някой да го е искал от мен, лично изказвам съжаление за отзвука, който предизвикаха думите ми, личното ми мнение, каза Симеонов.След около 2 часа разговори по темата за прослуженото време, стана ясно, че тази тема не е на дневен ред и не е в плановете на правителството, коментира президентът на КНСБ Пламен Димитров. По думите му темите, които ще се разискват в заседанията на Тристранката до края на годината, предстои да бъдат уточнени, очаква се в близките дни да бъде представена и управленската програма на правителството. Димитров поясни, че тема №1 за България в момента са доходите и по-точно механизмите за увеличаването им, както и кадрите и повишаването на квалификацията им, реформите в образованието, в здравеопазването. \"Затова следващата седмица ще търсим конкретни теми, по които социалните партньори и бизнесът заедно с нас, надявам се, да дадем най-добрите решения\", каза Димитров. Той припомни, че т.нар. клас прослужено време го няма в България от 2007 г., когато бе отменен и бе заменен с добавката за професионален опит и стаж, която е доста различна и не е свързана с това колко години си служил. КНСБ ще настояват правителството да представи индустриална и енергийна стратегия, ще искат и ревизия на системата за социално подпомагане.", "date": "2017.07.21", "title": "Две обвинения за Боршош: България ще загуби 70 млн. лв от ЕС за образование и наука"}
{"url": "https://news.bg/world/o-dzhey-simpsan-predsrochno-osvoboden.html", "text": "70-годишният О Джей Симпсън ще бъде предсрочно освободен. След 9 години в затвора, бившата футболна звезда отново излиза на свобода. Това може да стане възможно още през октомври, предаде АФП. Симпсън бе осъден за въоръжен грабеж, извършен преди 10 години. Тогава той нахлува в хотелска стая в Лас Вегас и прибира предвидени за продажба на търг футболни трофеи.  оправдава се пред съда Симпсън.През 90-те години той е съден за убийството на бившата си съпруга и настоящия й приятел. Процесът става известен като \"Делото на века\". Оправдан е, но трябва да заплати на семействата на жертвите 33 млн. долара, заради което му се налага да разпродава и въпросните трофеи. Присъдата му за грабежа е 33 години затвор с възможност за изслушване на деветата година. Пред Комисията за предсрочно освобождаване той изрази съжаление за грешките си и заяви, че би постъпил по друг начин днес. Доброто му поведение зад решетките и фактът, че няма други присъди са убедили Комисията да гласува за освобождаване. ", "date": "2017.07.21", "title": "О Джей Симпсън предсрочно освободен "}
{"url": "https://news.bg/world/trima-zaginali-pri-sblasatsi-po-vreme-na-24-chasovata-stachka-vav-venetsuela.html", "text": "Милиони граждани на Венецуела участваха в общата 24-часова стачка, организирана от опозицията, за да окажат натиск върху президента Никола Мадуро и да отмени изборите за ново конституционно събрание, информира БиБиСи.Най-малко трима души са загинали при сблъсъци между полицията и протестиращи. Повече от 360 души са арестувани.Мадуро подчерта, че стачката е била малка и че организаторите й ще бъдат задържани.От април протестите в страната се увеличиха. Повече от 100 души са загинали в латиноамериканската държава.Протестиращи блокираха пътни артерии в столицата Каракас и други градове с боклуци и мебели. Според опозицията 85% от страната е обхваната от стачката. Но в проправителствените райони в столицата животът продължава при нормалния си ритъм. Магазините са отворени, а улиците са натоварени. Чиновниците също работят при нормални условия.В няколко града полицията използва сълзотворен газ срещу протестиращите. Според разпространяваната информация един човек е загинал в покрайнините на Каракас, а другите двама в северния град Валенсия.Колумбия, Франция, Испания, САЩ и ЕС призоваха правителството да отмени запланувания за 30 юли вот за ново конституционно събрание. Но Мадуро отхвърли искането им.В реч, излъчвана по телевизията, той обяви \"победа\", подчертавайки, че ключови сектори не са се присъединили към стачката.\"Наредих да бъдат заловени всички фашистки терористи\", добави той.Конституционното събрание ще може да промени конституцията и да заобиколи контролирания от опозицията законодателен орган.За събота е организирана масова демонстрация.Междувременно венецуелският дипломат Исаяс Медина в ООН обяви, че подава оставка, подчертавайки, че повече не може да представлява правителство, което нарушава човешките права.Посланикът на държавата в ООН Рафаел Рамирес заяви, че Медина е действал \"нечестно\" и е уволнен.", "date": "2017.07.21", "title": "Трима загинали при сблъсъци по време на 24-часовата стачка във Венецуела"}
{"url": "https://news.bg/bulgaria/kaso-saedinenie-zatrudni-dvizhenieto-v-stolichnoto-metro.html", "text": "Късо съединение по контактната мрежа на метростанция \"Младост 1\" забави движението на метрото в столицата тази сутрин.Редовното движение на метровлаковете беше възстановено в 6:55 часа, като проблемът е бил отстранен много бързо, увериха от \"Метрополитен\", цитирани от Нова телевизия. Според изпълнителния директор на \"Метрополитен\" Стоян Братоев хората на спирката са усетили единствено закъснение от около две минути. В момента метрото вече се движи нормално и по разписание.", "date": "2017.07.21", "title": "Късо съединение затрудни движението в столичното метро"}
{"url": "https://news.bg/int-economics/mvf-otpuska-na-gartsiya-transh-ot-1-6-mrld-evro.html", "text": "Международният валутен фонд ще отпусне на Гърция пореден транш в размер на 1,6 млрд. евро, предаде \"Ройтерс\". Споразумението е на принципна основа. Средствата ще бъдат преведени след получени от кредиторите на страната гаранции за устойчивостта на дълга, както и от провежданите от гръцките власти реформи.След това Управитеният съвет ще реши дали договореното да влезе в сила. В началото на юли, Еврозоната отпусна транш от 8,5 милиарда евро на Гърция. Отпускането на парите идва в точния момент за Атина, тъй като трябва да направи голяма вноска по дълга, за да избегне фалит. Третата спасителна програма за Гърция е от 2015 г. и ще изтече през следващата година. Атина се надява да получи значително облекчение на дълга в края на програмата. В замяна ще трябва да прокара непопулярни реформи за съкращения, за да балансира публичните финанси.Многохилядни протести на недоволни от крайните мерки гърци съпътстваха преговорите и гласуваните спорзумения. ", "date": "2017.07.21", "title": "МВФ отпуска на Гърция транш от 1,6 мрлд. евро"}
{"url": "https://news.bg/disasters/360-000-bolni-ot-holera-v-jemen.html", "text": "Болните от холера в Йемен вече са 360 000 души, предаде \"Индипендънт\". Жертвите са почти 2000 души. Засегната е цялата страна. Епидемията се определя като най-тежката в съвременната история. Болестта се разпространява по-бързо от предварителните очаквания. Според оценки на ООН, към края на август пациентите с холера трябваше да достигнат 300 хиляди.Йемен е опустошен от глад и гражданска война, което улеснява още повече бързото разпространение на болестта. Две трети от населението няма достъп до безопасна питейна вода. Холерата е остра чревна инфекция, протичаща с повръщане и бързо обезводняване, като в най-тежката си форма води до смърт.", "date": "2017.07.21", "title": "360 000 болни от холера в Йемен "}
{"url": "https://news.bg/disasters/6-7-po-rihter-udari-turtsiya.html", "text": "Земетресение с магнитуд 6,7 по Рихтер е било регистрирано край западните брегове в Турция тази сутрин. Това съобщават от Геоложкия институт на САЩ, цитирани от \"Ройтерс\".Според други източници магнитудът е бил 6,9 по Рихтер. Не се съобщава за жертви, ранени и големи материални щети. Епицентърът е бил на 6,2 км дълбочина, в югозападния курортен град Мармарис. Усетено е било в Айдън, Измир, Анталия и други градове. Последвали са няколко вторични труса, някои от тях със сила над 4 по Рихтер. ", "date": "2017.07.21", "title": "6,7 по Рихтер удари Турция "}
{"url": "https://news.bg/world/germaniya-zamrazi-orazheynite-dostavki-za-turtsiya.html", "text": "Германия е замразила всички оръжейни доставки за Турция. Това пише местният вестник \"Билд\", цитиран от АФП.Отношенията между страните рязко се влошиха през последните дни след задържането на няколко правозащитници в Турция.Вчера Берлин посъветва германците да внимават, ако пътуват до Турция, и предупреди, че ще прегледа гаранциите на държавата относно чуждестранните инвестиции в турската държава - мерки, които Анкара нарече \"изнудване и заплахи\".Като част от преосмислянето на двустранните отношения Берлин също е \"замразил всички запланувани и настоящи оръжейни доставки за Турция\", пише изданието, но не се позовава на източник.Петер Алмайер, \"дясната ръка\" на Ангела Меркел, нито потвърди, нито отрече информацията в интервю за ZDF, но предупреди, че ще решат дали да предприемат допълнителни мерки.В месеците след неуспешния опит за преврат в Турция през юли 2016 г. Германия блокира 11 отделни оръжейни доставки за Турция, включително пистолети, муниции и оръжейни компоненти.Алмайер също потвърди, че Берлин ще призове Брюксел да замрази 4,45 милиарда евросредства за Турция.По-рано днес финансовият министър на Германия Волфганг Шойбле сравни Турция с ГДР.", "date": "2017.07.21", "title": "Германия замрази оръжейните доставки за Турция"}
{"url": "https://news.bg/society/rozov-kemper-obikalya-stranata-v-podkrepa-na-zhenite-bolni-ot-rak-na-gardata.html", "text": "Фондацията на Нана Гладуиш \"Една от 8\" представи своя \"Розов кемпер\" в столицата. В следващите 6 месеца кемперът ще обиколи 25 града на страната.Чрез кемпера фондацията ще тръгне по градове в страната и ще оказва помощ, подкрепа,съдействие на жени, болни от рак на гърдата. Пред журналисти Нана Гладуиш изрази щастието си и представи проекта \"Сърдечни приятелки\".\"\", заяви Гладуиш.В бъдеще тя се надява да могат да правят и безплатни профилактични прегледи в страната. За целта в момента се надява да могат да съберат средства, за да закупят мобилен ехограф, който да се сложи в кемпера.\"\", допълни тя.", "date": "2017.07.21", "title": "Розов кемпер обикаля страната в подкрепа на жените, болни от рак на гърдата"}
{"url": "https://news.bg/politics/nyama-nito-edno-svidetelstvo-za-makedonski-narod-tam-zhiveyat-balgari.html", "text": "Сред милионите копия на чужди документи в Държавния архив няма едно свидетелство от последните столетия за македонски народ, като следователно по тези земи живеят предимно етнически българи. Това обяви историкът доц. Веселин Методиев пред БиТиВи.По думите му, в архива на македонската комунистическа партия има свидетелства за хора, минали от Пиринска във Вардарска Македония, но \"тези хора минавали границата, защото мислели, че минават от комунизма в капитализма. Когато Югославия беше някаква граница на свободната зона, ти ще пресечеш и ще кажеш, че си всякакъв, за да живееш свободно\".\"Историческата идентичност минава през друго - минава не през Александър Македонски, което е страшна щуротия, минава през това кой ти е дядо, кой ти е прадядо\", подчерта Методиев, чиито корени са в Тетово. \"Какви са тези хора, след като аз съм българин - ами, те са българи! Така се чувстват и хората там. Официалните власти ги пресират, официалните власти могат да ги смачкат. Страхът е още фактор. Там комунизмът не си е отишъл, УДБА (югославската Държавна сигурност) не си е отишла. Там Белград със същите тия глупости си мисли, че нещо ще спечели. Нищо няма да спечели\", подчерта историкът.Според него ще има \"мъчителен период\", преди да стигнем до общ прочит на историята, като той може да отнеме десетилетия. По думите му към момента пропагандата в Скопие е толкова силна, че всякакъв договор с България ще е голям успех.", "date": "2017.07.21", "title": "Няма нито едно свидетелство за македонски народ, там живеят българи  "}
{"url": "https://news.bg/world/simens-ogranichava-deynostta-si-v-rusiya-zaradi-narusheniya-na-sanktsiite-na-es.html", "text": "Германският индустриален конгломерат \"Сименс\" обяви, че е прекъснал някои връзки с Русия, след като са нарушени наложените срещу Москва санкции заради анексирането на Крим, информира АФП.От \"Сименс\" потвърдиха, че са продали газови турбини на компании, които са доставени на Кримския полуостров в нарушение на санкциите.Базираният в Мюнхен гигант поясни, че ще замразят доставката на енергийно оборудване за руски държавни компании, също така ще се отърват от дял в руската компания Interautomatika от Санкт Петербург, която продава системи за управление на електроцентрали, както и ще прекратят споразумение за доставка на енергийно оборудване.В съобщението се подчертава, че всички четири газови турбини, доставени през лятото на 2016 г., са били приспособени на местно ниво и незаконно са преместени в Крим.Преди две седмици стана ясно, че две от турбините са доставени в Крим.От \"Сименс\" казаха, че ще предприемат правни действия срещу отговорните.Турбините са предназначени за енергиен проект в Таман, Краснодарски регион.", "date": "2017.07.21", "title": "„Сименс” ограничава дейността си в Русия заради нарушения на санкциите на ЕС"}
{"url": "https://news.bg/bulgaria/balgariya-znachitelno-e-namalila-bitovite-otpadatsi-hvali-ni-oon.html", "text": "България значително е намалила генерираните битови отпадъци през последните години. Това се казва в доклад на Икономическата комисия за Европа на ООН, която е извършила преглед на постигнатото от страната ни в областта на околната среда, съобщавато от екоминистерството.Това е третият преглед на резултатите, който обхваща периода 2007-2015 г. Целта е била да се провери напредъкът и изпълнението на препоръките от втория преглед през 1999-2000 г.В доклада се отбелязва \"значителен напредък\" по проследените показатели в сферата на околната среда. Според оценката по отношение на битовите отпадъци е постигнат много добър резултат и по процент обхванато население в организираното управление на отпадъците - вече 99.6% от българите (отразени са последните данни към 2016 г.).Отбелязва се и напредъкът в изграждането и модернизирането на съоръженията за пречистване на отпадъчни води.Друг критерий в прегледа, по който България е оценена високо, е постигнатото в биоразнообразието. Според анализа за 10 години броят на защитените територии е увеличен с 43% - резултатът е отчетен през 2014 г. спрямо 2004 г. За същия период площта на защитените територии е нараснала с 25,56%.Положително е оценен напредъкът в развитието на политическата рамка за околна среда. Постижение в тази насока е присъединяването и участието във важните многостранни екологични споразумения. България е сред страните, които успешно изпълняват изискванията на рамковата конвенция на ООН по измененията на климата.По важни за страната ни показатели - като качеството на въздуха, е регистрирано модернизиране на системата за мониторинг. Наблюдава се значително намаляване на вредните емисии в атмосферата. Изградена е и система за мониторинг на шума. Забележителен напредък има при използването на енергия от ВЕИ, като делът й достига 16,3% през 2012 г. - с това е изпълнена целта от поне 16% през 2020 г.Заедно с положителните оценки в доклада за набелязани и редица препоръки по отношение на подобряване на политическата рамка за управление на околната среда, по-широко прилагане на финансовите инструменти, подобряване на мониторинга, управлението на водите, управлението на отпадъците, качеството на въздуха и биоразнообразието. ", "date": "2017.07.21", "title": "България значително е намалила битовите отпадъци, хвали ни ООН"}
{"url": "https://news.bg/politics/gerb-zamazvat-skandala-s-ndk-skochi-bsp.html", "text": "Иска ли се оставката на народните представители от ГЕРБ, там също има народни представители със свален имунитет. Така социалистът Драгомир Стойнев отговори на атаката на герберите срещу колегата си Манол Генов.Може би се опитват с един скандал да потушат най-големия скандал - скандала НДК, предположи червеният депутат.Това, по думите му, е корупционен скандал, в който две лобита на ГЕРБ се борят. Според него и в областните центрове имало заровено по едно НДК.Има си работещи институции, те разследват, нека да ги оставим да си свършат работата на спокойствие, призова Драгомир Стойнев.Да не влизаме в това дребно политическо боричкане, настоя още той.Социалистът е притеснен, че няма да успеем да ремонтираме НДК за председателството.", "date": "2017.07.21", "title": "ГЕРБ замазват скандала с НДК, скочи БСП"}
{"url": "https://news.bg/world/tramp-zayavi-che-sednal-do-putin-zashtoto-parvata-dama-na-yaponiya-ne-govori-angliyski-no-tya-govori.html", "text": "Американският президент Доналд Тръмп изглежда е бил пренебрегнат от първата дама на Япония на последната вечеря на Г-20 в Хамбург по-рано този месец, съобщава Independent News Service.Запитан в интервю за \"Ню Йорк таймс\" относно втората му среща с Владимир Путин на форума, Тръмп обясни, че Аки Абе (съпругата на премиера на Япония Шиндзо Абе - б.р.) \"не говори английски език\".Той добави, че е било трудно, защото вечерята \"вероятно беше час и 45 минути\". Американският лидер каза още, че Шинзо Абе е \"страхотен човек\" и добави, че е имало японски преводач, защото \"от друга страна нещата щяха да бъдат още по-тежки\".\"\", поясни той.Обаче госпожа Абе, която е от богато японско семейство, е завършила Sacred Heart School - частно международно римокатолическо училище в Токио, където се изучава засилено английски език.В социалните медии бързо бяха публикувани клипове с 55-годишната Абе, която изнася речи с акцент, но с много добър английски език.Мнозина смятат, че тя просто не е искала да разговаря с Тръмп.", "date": "2017.07.21", "title": "Тръмп заяви, че седнал до Путин, защото първата дама на Япония не говори английски...но тя говори"}
{"url": "https://news.bg/world/ot-nyu-jork-do-vashington-za-29-minuti-mask-poluchi-odobrenie-za-hiperlup.html", "text": "Илън Мъск, не толкова бързо!Милиардерът обяви, че е получил \"вербално\" одобрението на правителството фирмата му за инфраструктура The Boring Company да изгради \"хиперлуп\", свързващ Ню Йорк със столицата Вашингтон, информира NBC.Свръхскоростната транспортна система ще замени конвенционалните влакове с малки капсули, които ще се движат в малки тръби. Вакуумът ще доведе до малко аеродинамично съпротивление, позволявайки им да се движат със свръхзвукова скорост. Според Мъск дистанцията между двата града ще бъде вземана само за 29 минути.С автобус от Вашингтон до Ню Йорк е около 4-5 часа, а с влак - три часа и 20 минути средно. Със самолет е под час, около 45 минути.Мъск не уточни от коя правителствена агенция е получил одобрение за проекта. Той има тесни контакти с Белия дом. Милиардерът беше член на съвет с икономически съветници на президента Доналд Тръмп, но се оттегли след решението на американския лидер да изтегли САЩ от Парижкото споразумение.Илън Мъск поясни, че все още има много работа, за да се получи официално одобрение, но е оптимист, че това ще стане бързо.", "date": "2017.07.21", "title": "От Ню Йорк до Вашингтон за 29 минути? Мъск получи одобрение за \"хиперлуп\""}
{"url": "https://news.bg/health/prevedoha-fevruarskite-zaplati-na-personala-v-loveshkata-bolnitsa.html", "text": "В края на юли преведоха февруарските заплати на медиците в ловешката болница МБАЛ \"Проф. д-р Параскев Стоянов\", съобщиха от Здравното министерство. На 21 юли са преведени възнагражденията на болничния персонал, дължими от 1 февруари до 30 април т.г.Преведени са и и консумативи към МБАЛ - Троян. По-късно през деня се очаква зареждане на болничната аптека на МБАЛ \"Проф. д-р Параскев Стоянов\" с лекарства и консумативи на стойност 15 хил. лева.От ведомството отчитат, че са  за просрочени вземания по трудови договори на служители, напуснали ловешката болница.Частично са погасени просрочени дългове към кредитори и доставчици на услуги, възлизащи на няколко хиляди лева, с което настоящото ръководство на лечебното заведение показва воля за възстановяване на добрите взаимоотношения с контрагентите.От четвъртък са  по сметките на лечебното заведение. Идната седмица предстои подписването на договора за отпускане на кредит между болницата в Ловеч и УМБАЛ \"Св. Иван Рилски\", уверяват от МЗ.Припомняме, през 80-те години на ХХ век болницата е разполагала с 1200 легла. Сега на думи определят Ловешката болница като медицинска структура със стратегическо значение за областта, населена от над 140 000 души.", "date": "2017.07.21", "title": "Преведоха февруарските заплати на персонала в Ловешката болница"}
