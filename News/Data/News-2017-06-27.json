{"url": "https://news.bg/world/poslednata-svetovna-kiberataka-e-izvarshena-s-nevizhdan-dosega-virus-obyaviha-ot-kasperski.html", "text": "Последната световна кибератака не е извършена с вируса \"Петя\", а с невиждан досега вирус. Това обяви \"Лаборатория Касперски\" след анализ, публикуван в профила на компанията в \"Туитър\".Припомняме, по-рано през деня стана ясно, че редица компании и държави са били подложени на кибератака. Най-засегната е Украйна.Нашите предварителни открития показват, че не е версия на зловредния софтуер \"Петя\", както публично се съобщава, а на нов невиждан до момента зловреден софтуер, пояснява антивирусната софтуерна компания. Тя допълва, че има някои прилики с вируса \"Петя\", но притежава напълно различна функционалност.Ние го кръстихме ExPetr, допълват от компанията.Данни на компанията показват, че около 2000 потребители са атакувани. Най-засегнати са организации в Русия и Украйна, но също има регистрирани кибератаки в Полша, Италия, Великобритания, Германия, Франция, САЩ и още няколко други държави, уточняват от компанията.От \"Лаборатория Касперски\" призовават компаниите да обновят софтуерите си.", "date": "2017.06.27", "title": "Последната световна кибератака е извършена с невиждан досега вирус, обявиха от „Касперски”"}
{"url": "https://news.bg/world/makron-i-tramp-se-saglasiha-zaedno-da-udaryat-ako-v-siriya-bade-izvarshena-himicheska-ataka.html", "text": "Президентът на Франция Еманюел Макрон и американският лидер Доналд Тръмп си обещаха \"заедно да отговорят в случай на химическа атака\" в Сирия, съобщават от Елисейския дворец, цитиран от Ройтерс и АФП.По време на телефонен разговор двамата са се съгласили да намерят общ отговор в случай на нова химическа атака в Сирия.Макрон също така е поканил Тръмп да присъства на празненствата на 14 юли, Денят на бастилията, в Париж. Тази година във френската столица ще бъдат отбелязани 100 г. от включването на САЩ в Първата световна война.Преди френският лидер предупреди, че Париж може едностранно да атакува цели на сирийските правителствени сили, ако проведат химическа атака.", "date": "2017.06.27", "title": "Макрон и Тръмп се съгласиха заедно да ударят, ако в Сирия бъде извършена химическа атака"}
{"url": "https://news.bg/bulgaria/inovativna-sistema-za-pchelni-kosheri-na-balgarska-kompaniya-vpechatli-pchelari-v-evropa.html", "text": "Иновативна система за пчелни кошери на българската компания Bee Smart Technologies впечатли пчелари от цяла Европа.Революционното устройство за мониторинг на пчелни кошери на българската старт-ъп компания Bee Smart Technologies беше представено от Радостин Димитров, отговорник Бизнес и развитие в компанията, по време на Форума на пчеларите и земеделските производители по покана на българския евродепутат и кандидат за еврокомисар Мария Габриел, която организира Европейската седмица на пчелите в Брюксел за трета поредна година.При презентирането на устройството Димитров обясни, че то е създадено първоначално да следи околната среда и нейните изменения, като използва пчелите като сензори. Впоследствие е подобрено да отчита влажността в кошера, акустиката, килограмите, температурата и други важни за пчеларите показатели. В момента компанията разработва допълнителни подобрения, за да може устройството да засича кога пчелата вкарва пестициди в пчелния кошер.\"\", коментира Мария Габриел.Представителят на компанията предостави на пчелари 10 устройства за 3-месечно безплатно използване.", "date": "2017.06.27", "title": "Иновативна система за пчелни кошери на българска компания впечатли пчелари в Европа"}
{"url": "https://news.bg/politics/radev-skastri-skechove-ot-tipa-dobro-losho-chenge.html", "text": "Политическата сцена не е място за разиграване на скечове от типа на \"доброто и лошото ченге\".Това коментира президентът Румен Радев по повод изявленията на заместник-председателя на ГЕРБ Цветан Цветанов и обвиненията му в корупция. Държавният глава Радев заяви, че очаква Бойко Борисов да каже подкрепя ли декларациите на Цветанов.\"Вие на това диалог ли му казвате? Аз чух други неща. Доживяхме Цветанов да обвинява държавата Швеция в корупция. Защото за корупцията трябват две страни\", добави още президентът.Румен Радев посочи, че няма нищо против всичко да бъде проверено, всички подписи, решения и документи относно придобиването на нов боен самолет за ВВС.Припомняме, в неделя заместникът на Борисов Цветанов на извънредна пресконфереция в централата на партията обяви, че , която да проучи обстоятелствата около придобиването на нов боен самолет.В отговор на въпрос за възникналото напрежение в системата на МВР, държавният глава заяви, че полицаите имат съвсем основателни искания, тъй като от дълги години техните проблеми са пренебрегвани. Държавният глава добави, че очаква ефективни решения в тази сфера.Президентът припомни също така, че на Консултативния съвет за национална сигурност е било взето решение до 20 юни т.г. да бъде извършен детайлен анализ и доклад, който да покаже възможностите за разпределение на ресурсите, така че да се гарантират средствата за всички видове Въоръжени сили и за останалите сектори. \"Очаквам този доклад и имам уверението, че правителството работи усилено\", заяви президентът и добави, че на негова основа трябва да бъде приет подробен график какво ще бъде свършено и с какви средства.Малко преди това лидерът на БСП  именно с питане за изпълненото от премиера Бойко Борисов по взетите решения на КСНС на 30 май 2017 г. ", "date": "2017.06.27", "title": "Радев скастри скечове от типа \"добро - лошо ченге\""}
{"url": "https://news.bg/world/sasht-obezpokoeni-che-rusiya-mozhe-da-zameni-kitay-v-podkrepata-si-za-severna-koreya.html", "text": "Докато САЩ оказват натиск на Китай за налагане на санкции на КНДР, Вашингтон се тревожи, че Русия може да предостави помощ на Пхенян и да запълни вакуума, ако Пекин се оттегли. Това предупреди американският посланик в ООН Ники Хейли, цитирана от Ройтерс.\"\", каза Хейли пред американски законодатели във Вашингтон. \"Нямаме доказателства, но внимателно следим\", добави тя.Докато Вашингтон призовава държавите да ограничат отношенията си с Пхенян заради ядрената и ракетна програма на КНДР, през май Русия и Северна Корея откриха фериботна връзка. Руският лидер Владимир Путин многократно заявява, че светът трябва да търси диалог с Пхенян, а не да го заплашва.\"\", добави Хейли.По думите й натискът върху Китай не може да спре.", "date": "2017.06.27", "title": "САЩ обезпокоени, че Русия може да замени Китай в подкрепата си за Северна Корея"}
{"url": "https://news.bg/world/nov-udar-za-republikantsite-v-senata-otlozhiha-glasuvaneto-na-zdravnata-reforma.html", "text": "Изправени пред поражение, лидерите на Републиканската партия в Сената отложиха гласуването на здравната реформа, съобщиха двама източници пред АП.Източниците поясниха, че противоречия в редиците на партията водят дори до липса на достатъчно гласове за дебатиране на здравната реформа. Така лидерите на Републиканската партия в Сената отлагат гласуването на законопроекта за здравеопазването след 4 юли.Лидерът на мнозинството в Сената Мич Макконъл е съобщил решението пред сенатори от Републиканската партия на частен обяд, на който са присъствали също вицепрезидентът Майк Пенс и шефът на канцеларията на Белия дом Рейнс Прийбъс.Всички сенатори от Републиканската партия планираха да посетят Белия дом по-късно днес за среща с президента Доналд Тръмп, каза източник.Макконъл се надяваше здравната реформа да бъде прокарана през камарата до края на тази седмица, тъй като законодателите излизат във ваканция заради Деня на независимостта на 4 юли, а има опасения сред лидерите на партията, че времето ще бъде използвано за узурпиране на законодателството.Законопроектът отменя голяма част от здравната реформа на Барак Обама от 2010 г. Отмяната на \"Обамакеър\" е едно от основните обещания на републиканците и на Доналд Тръмп.Най-малко петима сенатори от Републиканската партия - консерватори и умерени, са заявили, че ще гласуват против започване на дебата.", "date": "2017.06.27", "title": "Нов удар за републиканците в Сената – отложиха гласуването на здравната реформа"}
{"url": "https://news.bg/world/fark-ofitsialno-se-razorazhi.html", "text": "Лидерът на ФАРК официално обяви, че историческото разоръжаване на организацията е завършено. С това се слага край на надзорния процес на ООН по разоръжаване на организацията, съобщава АФП.\"\", каза командир Родриго Лондоно, един от прякорите на марксисткия бунтовнически лидер Тимолеон Хименес, с прякор Тимошенко, по време на реч в централния град Месетас.\", добави той.Разоръжаването е част от сключения през 2016 г. мирен договор с колумбийското правителство. Предаването на оръжията е ключова част от усилията за прекратяване на дългогодишния териториален и идеологически конфликт.ФАРК е създадена през 1964 година като военно крило на местната комунистическа партия. Идеологията й е да се борят за \"Нова Колумбия\" - общество на социална справедливост и равенство. Към момента в състава й влизат около 20 000 бойци, разделени на групи.Организацията е призната от САЩ и европейските страни за терористична. Има сериозни подозрения, че организацията поддържа една част от дейността си с трафик на наркотици.Жертви на ФАРК за половин век въоръжен конфликт в Колумбия са най-малко 220 хиляди души.", "date": "2017.06.27", "title": "ФАРК официално се разоръжи"}
{"url": "https://news.bg/world/feysbuk-privleche-2-mlrd-potrebiteli.html", "text": "От световната социална мрежа \"Фейсбук\" обявиха, че вече имат 2 милиарда потребители, съобщава USA Today.Основателят на платформата Марк Зукърбърг написа във \"Фейсбук\", че официално 2 милиарда души имат профил в социалната мрежа.Той отбеляза, че е постигнат напредък в свързването и обединяването на света. Зукърбърг завършва съобщението си, че е чест за него да бъде част от това пътешествие с всички потребители.Близо ¼ от населението използва \"Фейсбук\" най-малко веднъж в месеца.Няма друга интернет компания, която да е с подобно постижение.Около 2/3 от населението на планетата няма достъп до интернет. Около 15% от хората живеят в откъснати региони, където няма достъп. На други места хората имат достъп до интернет, но не могат да си позволят или имат евтини мобилни телефони.От 3 милиарда души в интернет около 700 милиона са в Китай.", "date": "2017.06.27", "title": "„Фейсбук” привлече 2 млрд. потребители"}
{"url": "https://news.bg/world/amerikanski-sadiya-sprya-deportiraneto-na-poveche-ot-1000-irakchani.html", "text": "Повече от 1400 иракчани в САЩ са защитени от депортация през следващите седмици след заповед на федерален съдия, пише \"Гардиън\".Съдия Марк Голдсмит временно блокира депортирането им, докато разгледа съдебна жалба на 114 иракчани, които бяха задържани по-рано този месец.Адвокати обявиха, че иракчани, повечето, от които са членове на халдейското малцинство, могат да бъдат изправени пред преследване и дори смърт, ако бъдат върнати в родната им държава. ДАЕШ (\"Ислямска държава\") и други джихадистки групи нападат християни, членове на малцинствата и шиитски мюсюлмани в Ирак.Голдсмит поясни, че вземайки под внимание доказателствата, че задържаните могат да бъдат изправени пред \"изключително големи последици\", ако бъдат върнати в Ирак, той ще удължи заповедта за блокиране депортирането на всички 1 444 иракчани, които са изправени пред прехвърлянето им в Ирак.Имиграционните власти в САЩ проведоха серия от акции в иракски общности след преговори между САЩ и Ирак. За първи път от няколко години Багдад се съгласи да предостави документи за пътуване на хора, които САЩ се опитват да депортират.Членове на халдейската общност съобщиха, че за повечето от 114-те задържани е издадена заповед за депортирането им заради изтекла виза или за извършени престъпления преди няколко години или десетилетия. Сред арестуваните има хора, които са докарани в САЩ като деца през 70-те години на ХХ век и нямат почти нищо свързано с родната им страна.", "date": "2017.06.27", "title": "Американски съдия спря депортирането на повече от 1000 иракчани"}
{"url": "https://news.bg/world/asad-se-kachi-v-ruski-su-35-v-hmeymim.html", "text": "Медията на сирийската армия публикува видео, на което президентът на Сирия Башар Асад инспектира руската военновъздушна база \"Хмеймим\" в Западна Сирия, съобщава АП.Асад дори се качи в кокпита на руски боен самолет Су-35.Сирийският лидер е бил придружаван от шефа на руския генщаб генерал Валери Герасимов по време на инспектирането на базата, която се намира до крайбрежния град Латакия.Президентът беше облечен в костюм. Той беше придружаван от руски военнослужещи.По молба на Асад Русия започна да бомбардира джихадисти и бунтовници в Сирия през септември 2015 г.", "date": "2017.06.27", "title": "Асад се качи в руски Су-35 в „Хмеймим”"}
{"url": "https://news.bg/world/34-dushi-postradaha-pri-intsident-v-metroto-na-nyu-jork.html", "text": "Повече от 30 души са пострадали след дерайлиране на влак в Ню Йорк, съобщиха от пожарната служба в американския град.На този етап има 34 пострадали, те не са с опасност за живота, поясниха от пожарната служба в \"Туитър\".От местния метрополитен потвърдиха, че влак е дерайлирал на 125-та улица. Три мотриси са евакуирани и пътниците са изведени на безопасно място, допълват транспортните власти.", "date": "2017.06.27", "title": "34 души пострадаха при инцидент в метрото на Ню Йорк"}
{"url": "https://news.bg/crime/sasht-ni-razkritikuvaha-za-nespravyaneto-s-trafika-na-hora.html", "text": "Правителството на България не отговаря напълно на минималните стандарти за ликвидиране на трафика на хора, обаче прави значителни усилия в тази посока. Това се посочва за нашата страна в новия годишен доклад на Държавния департамент на САЩ за трафика на хора по света.Според американските власти българското правителство демонстрирало значителни усилия в разглеждания период с разследването на повече случаи на трафик на хора, предоставяйки подслон на възрастни жертви на трафик, подобрявайки националния механизъм за предоставяне на подкрепа на такива хора.Отбелязва се като положителна стъпка приемането на национална стратегия за борба с трафика на хора за периода между 2017 и 2021 г.Според американските власти правоприлагащите институции продължили да предприемат действия срещу държавни служители и полицаи, които са извършвали подобни престъпления.Правителството обаче не е показало по-сериозни усилия в сравнение с предходния разглеждан период. Въпреки че общият брой на разследванията и наказателните преследвания на трафиканти са се увеличили леко, съдилищата са осъдили по-малко трафиканти и са постановили условни присъди за повечето от осъдените.Капацитетът на правителството да подслонява жертви и да осигурява специализирани услуги остава нисък в сравнение с броя на идентифицираните жертви, като се подчертава, че не е осигурило специализирани услуги за деца, жертви на трафик.Тъй като правителството е отделило достатъчно средства за писмен план, който, ако бъде приложен, би представлявал значителни усилия за спазване на минималните стандарти, България е оставена сред групата страни, наречена в доклада \"Tier 2 Watch List\", където страните не изпълняват напълно стандартите, но полагат значителни усилия да го сторят, като същевременно са налице няколко негативни показателя.В първата група \"Tier 1\" са страните, които изцяло покриват стандартите. Във втората група \"Tier 2\" са правителствата, които не отговарят напълно на изискванията, но предприемат значителни усилия да го сторят.Най-зле е положението в страните от групата \"Tier 3\", които нито отговарят на стандартите, нито предприемат необходимите действия. ", "date": "2017.06.27", "title": "САЩ ни разкритикуваха за несправянето с трафика на хора"}
{"url": "https://news.bg/bulgaria/dsb-poiska-anketna-komisiya-za-razsledvane-na-koruptsionni-praktiki-v-pravitelstvoto.html", "text": "ДСБ поиска анкетна комисия за разследване на корупционни практики в правителството във връзка със случая с Боршош.Припомняме, уволненият вчера директор на НДК Мирослав Боршош ще бъде върнат на работа. Това става ясно от съобщение на Министерски съвет за проведена работна среща при премиера Борисов, на която са изчистени противоречията за начина на управление на НДК.На срещата е присъствал министърът за Българското председателство на Съвета на ЕС 2018 Лиляна Павлова, която вчера . Също така е бил и министърът на културата Боил Банов, както и самият Мирослав Боршош.В съобщението си ДСБ припомня посочените мотиви за уволнението на Боршош - \"системно неизпълнение на указания, дадени от страна на едноличния собственик на капитала, както и системно неизпълнение на решения на Съвета на директорите. Също така действията на досегашния изпълнителен директор поставят под съмнение както доброто финансово управление на дружеството, така и е застрашено изпълнението на всички дейности по привеждането на сградата на НДК за нуждите на Председателството\".\"Същевременно, в свое изявление Боршош обясни своето уволнение като резултат от отказа му да се подаде на корупционен натиск при определянето на изпълнителите на обществените поръчки за ремонта на НДК\", допълват от партията.От ДСБ поясняват, че днес вече имаме пълен обрат на ситуацията.ДСБ настоява българската общественост да разбере има ли корупция при организирането на Българското председателство.\"Няма как да не си зададем въпроса има ли министър Павлова доверието на премиера и ако не, защо не е поискана нейната оставка. Националното ръководство на Демократи за Силна България настояваме 44-то Народно събрание да свика анкетна комисия, която да установи:има ли корупционен натиск при осъществяването на обществените поръчки, свързани с ремонта на НДК;прикрива ли се такъв натиск от премиера или ресорния министър, отговарящ за Председателството.Недопустимо е у българските данъкоплатци да има дори съмнение, че техните пари отиват за нечии частни интереси\", заключават от партията.", "date": "2017.06.27", "title": "ДСБ поиска анкетна комисия за разследване на корупционни практики в правителството"}
{"url": "https://news.bg/world/tramp-obmislya-targovski-deystviya-sreshtu-kitay.html", "text": "Президентът на САЩ Доналд Тръмп нарастващо е разочарован от бездействието на Китай по отношение на въпроса за Северна Корея и разрешаването на двустранни търговски проблеми. Тръмп обмисля да предприеме търговски действия срещу Пекин. Това съобщиха трима високопоставени представители от администрацията на американския лидер, цитирани от Ройтерс.Източниците поясниха, че Тръмп е нетърпелив с Китай и преглежда различни варианти, включително налагане на мита върху внос на стомана. Търговският секретар Уилбър Рос вече обяви, че разглежда като част от националната сигурност стоманената индустрия на САЩ.Дали Тръмп ще предприеме реални действия срещу Китай остава неясно.По отношение на КНДР единият от източниците заяви, че Тръмп \"усеща, че е дал шанс на Китай да направи разликата\", но не са постигнати достатъчно резултати.САЩ притискат Китай да окаже по-голям икономически и дипломатически натиск върху Северна Корея с цел спиране на ракетната и ядрена програма на изолираната страна.", "date": "2017.06.27", "title": "Тръмп обмисля търговски действия срещу Китай"}
{"url": "https://news.bg/world/preduprezhdenieto-na-beliya-dom-kam-asad-se-otnasya-sashto-za-rusiya-i-iran.html", "text": "Предупреждението на Белия дом към сирийския президент Башар Асад относно потенциално извършване на нова атака с химически оръжия се отнася и за съюзниците на Сирия - Русия и Иран. Това заяви американският посланик на САЩ в ООН Ники Хейли, цитирана от АП.Пред Комисията за чуждестранни операции в Камарата на представителите на САЩ Хейли нарече Асад \"варварин\" и подчерта, че не може да види \"здрава Сирия\", ако той остане на власт.\"\", поясни Хейли.Вчера говорителят на Белия дом Шон Спайсър обяви, че САЩ са установили потенциална подготовка за използване на химически оръжия от страна на сирийския режим. Днес Пентагонът потвърди информацията.Русия смята, че коментарите на САЩ са неприемливи.", "date": "2017.06.27", "title": "Предупреждението на Белия дом към Асад се отнася също за Русия и Иран"}
{"url": "https://news.bg/world/brutalno-izhvarlyane-na-patnik-ot-vlak-v-myunhen.html", "text": "Брутално изхвърляне на пътник без билет от влак в Мюнхен.Видео на Ruptly показва как двама контрольори от транспортната система S-Bahn насилствено се опитват да свалят пътник от влак в германския град.По непотвърдена информация пътникът е бил без билет. ", "date": "2017.06.27", "title": "Брутално изхвърляне на пътник от влак в Мюнхен"}
{"url": "https://news.bg/world/obvineniyata-sreshtu-men-sa-izmislitsa-zashtiti-se-prezidentat-na-braziliya.html", "text": "Президентът на Бразилия отхвърли обвиненията в корупция, пояснявайки, че няма доказателства, съобщава АФП.\"Обвинението е измислица\", каза Мишел Темер в първата си реакция, след като топ прокурор на страната внесе обвиненията във Върховния съд.\"Къде са конкретните доказателства\", запита той.По-рано през месеца беше съобщено, че е разследван по тези обвинения и полицията е намерила доказателства за получени подкупи.Обвинението е изпратено във Върховния съд и ще трябва да бъде гласувано от долната камара на парламента. Ако 342-ма депутати гласуват с \"да\", то ще бъде започнат процес по обвиненията.Според законодателството на страната, ако бъде признат за виновен по тези обвинения, Темер може да получи повече от 12 години затвор.Това му се случва за пореден път и почти му коства поста.", "date": "2017.06.27", "title": "Обвиненията срещу мен са измислица, защити се президентът на Бразилия"}
{"url": "https://news.bg/bulgaria/ot-svishtov-zapochna-patyat-kam-svobodata-na-balgariya-obyavi-radev.html", "text": "От Свищов започна пътят към свободата на България. Във военната история десантът на руската Дунавска армия при Свищов е вписан като образец на блестящо планирана и проведена операция. В семейната и родовата памет на града и общото ни национално съзнание това е моментът, в който съдбата въздава заслуженото на страдалците.Това заяви държавният глава Румен Радев в словото си на церемонията по повод 140 години от освобождението на град Свищов, съобщиха от прессекретарята на държавния глава. \"2\", подчерта президентът Румен Радев.Държавният глава посочи, че още преди Освобождението народът ни вече има своите културно-просветни институции и едни от първите са в Свищов, като градът има и своето светско училище. В този град са родени гениалният Алеко Константинов, великият европеец Иван Шишманов, ген. Пантелей Киселов и авторът на \"Мила Родино\" Цветан Радославов, припомни още президентът.\"На картата Свищов е на самата граница на България, но исторически той е в сърцевината на националния дух. От примера на вашите знаменити съграждани и днес почерпваме сили и достойнство, на тях дължим вечна признателност\", подчерта още в словото си по повод 140-годишнината от освобождението на Свищов президентът Румен Радев.Кметът Генчо Генчев връчи на президента Румен Радев юбилеен плакет по повод 140-годишнината от освобождението на Свищов.По-рано днес Радев бе на посещение в Горна Оряховица.Президентската институция подкрепя усилията на местните власти за привличането на повече инвеститори и подобряване на икономическите условия в българските градове, изтъкна Радев на среща с кмета на Горна Оряховица Добромир Добрев и с ръководството на Общината.Държавният глава беше категоричен, че подобряването на качеството на живот в България трябва да бъде обща цел на централните и местните власти. Кметът Добромир Добрев и неговият екип запознаха президента Радев с перспективите за развитие на индустриалната зона край Горна Оряховица и за създаването на интермодален терминал. Откроено беше разположението на града като транспортен и железопътен център в Северна България, както и успешното участие на Община Горна Оряховица в редица проекти по Оперативна програма \"Региони в растеж\" за обновяване на градската и социалната среда.В рамките на посещението си в Горна Оряховица президентът Румен Радев посети едно от големите предприятия в града - \"Захарни заводи\", в което работят 800 души.", "date": "2017.06.27", "title": "От Свищов започна пътят към свободата на България, обяви Радев"}
{"url": "https://news.bg/world/kisindzhar-haosat-na-zapad-tlaska-rusiya-kitay-i-indiya-kam-sazdavane-na-nov-svetoven-red.html", "text": "Бившият държавен секретар на САЩ Хенри Кисинджър предупреди, че Русия все повече се отдалечава от западните си съседи, но той вярва, че президентът Владимир Путин в крайна сметка ще заложи на сътрудничество с държавите, с които граничи, съобщава АП.По време на дипломатическата си кариера 94-годишният държавник подкрепяше политика на разведряване на отношенията със Съветския съюз, отворени отношения и с Китай. Той беше ключово лице в сключването на Парижкото мирно споразумение, което помогна за прекратяване на намесата на САЩ във Виетнамската война. Кисинджър участва и на преговорите със Сирия за спиране на боевете, произтекли от войната между Египет и Израел през 1973 г.На конференция за сигурността \"Маргарет Тачър\" в Лондон Кисинджър прогнозира продължаване на търканията с Русия за Украйна и Сирия.Според него действията на Русия граничат с определението за \"\". Той добави, че вижданията на Путин в международната политика наподобяват на европейския националистически авторитаризъм от 30-те години на ХХ век.\"\", смята Кисинджър.Дипломатът също предупреди, че политическият хаос във Великобритания и САЩ може да позволи на Русия, Индия и Китай да създадат нов световен ред.По думите му без стратегическо мислене два сценария могат да се развият в отношенията между САЩ и Китай: повтаряща се конфронтация или съвместно еволюиране, което ще роди \"осъзнаване необходимостта да се избегне конфликт\".Иначе той смята, че Брекзит е шанс за Великобритания да поднови трансатлантическия съюз, но Великобритания ще сбърка, ако напълно изостави Европа. Кисинджър вярва, цитиран от \"Гардиън\", че Брекзит може да подсили британската роля.\"\", предупреди той.Според него китайската инициатива \"Пояс и път\" ще измести геополитическия център на гравитация от Атлантика към Централна Азия, поставяйки Иран, Индия и Турция в ядрото.Хенри Кисинджър е на мнение, че държавата и старият световен ред са се разпаднали в Близкия изток.", "date": "2017.06.27", "title": "Кисинджър: Хаосът на Запад тласка Русия, Китай и Индия към създаване на нов световен ред"}
{"url": "https://news.bg/bulgaria/trima-siriytsi-raneni-pri-sbivane-v-bezhanskiya-lager-v-harmanli.html", "text": "Трима сирийци са били ранени след битов скандал в бежанския лагер в Харманли, съобщава bTV.Инцидентът е прераснал в сбиване с ножове.Веднага след инцидента тримата са откарани с линейка в болницата в Харманли.Единият от чужденците, който бил намушкан в корема и в крака, е опериран по спешност. От болницата заявиха, че състоянието му е стабилно и опасност за живота му няма.Другите двама чужденци, които са били с леки наранявания, които след като са били обработени, са освободени за лечение в лагера.В лагера живеят около 400 души. По време на инцидента не е имало жандармерия, завършва телевизията.", "date": "2017.06.27", "title": "Трима сирийци ранени при сбиване в бежанския лагер в Харманли"}
{"url": "https://news.bg/politics/borisov-vrashta-borshosh-kato-shef-na-ndk.html", "text": "Уволненият вчера директор на НДК Мирослав Боршош ще бъде върнат на работа. Това става ясно от съобщение на Министерски съвет за проведена работна среща при премиера Борисов, на която са изчистени противоречията за начина на управление на НДК.На срещата е присъствал министърът за Българското председателство на Съвета на ЕС 2018 Лиляна Павлова, която вчера . Също така е бил и министърът на културата Боил Банов, както и самият Мирослав Боршош.На срещата е обсъдена работата на ръководството на НДК и са изчистени противоречията относно начина на управление на държавното дружество.Утре на заседание на Министерския съвет премиерът Борисов ще внесе за обсъждане проект на разпореждане за промяна на органа, който да упражнява правата на държавата в \"НДК - Конгресен център София\" ЕАД.Предложението е той да премине от министъра за Българското председателство на Съвета на ЕС 2018 към министъра на културата, а Мирослав Боршош да бъде възстановен като изпълнителен директор и член на Борда на директорите на НДК.", "date": "2017.06.27", "title": "Борисов връща Боршош като шеф на НДК"}
{"url": "https://news.bg/world/germanski-grad-evakuira-zhilishten-blok-zaradi-zapalim-material.html", "text": "Германският град Вупертал евакуира около 80 души от висока жилищна сграда, след като е установено, че съдържа запалим материал. Това съобщи представител на местната пожарна служба, цитиран от Ройтерс.Представителят поясни, че не може да потвърди информация на вестник Wuppertaler Rundschau, че сградата е имала същите фасадни плоскости, които са допринесли за бързото разпространение на пожар в многоетажна жилищна сграда в Лондон по-рано този месец, при който загинаха най-малко 79 души.\"\", добави източникът.Не е ясно дали материалът е открит в резултат на инспекция след пожара в Лондон или заради реновиране на сградата.Няма коментар от градските власти.Евакуираните жители са преместени в други жилищни сгради.", "date": "2017.06.27", "title": "Германски град евакуира жилищен блок заради запалим материал"}
{"url": "https://news.bg/int-politics/shotlandiya-otlaga-planovete-za-referendum-za-nezavisimost.html", "text": "Първият министър на Шотландия Никола Стърджън обяви, че отлага плановете си за провеждането на втори референдум за независимост на Шотландия, съобщава БиБиСи.Стърджън по-рано призоваваше референдум за независимост да бъде проведен през есента на следващата година или през пролетта на 2019 г.Тя е размислила, след като нейната Шотландска национална партия загуби 21 депутатски места на извънредните парламентарни избори по-рано този месец.Стърджън коментира, че тя няма да прави \"незабавни\" опити за приемането на необходимото законодателство за провеждането на референдум.Ала тя заяви, че шотландското правителство сега щяло да удвои усилията си за осигуряване на най-доброто възможно споразумение за Шотландия във връзка с Брекзит и да запази страната в единния европейски пазар.Британският премиер Тереза Мей по-рано настоя Стърджън да се откаже напълно от възможността за провеждането на втори референдум за независимост на Шотландия.Стърджън подчерта, че продължава да бъде \"твърдо ангажирана\", че Шотландия трябва да има избор относно бъдещето си в края на процеса по Брекзит.Въпреки това тя посочи, че многократно ѝ е било казвано по време на \"стотици\" разговори от изборите насам, че хората са притеснени относно несигурността, предизвикана от Брекзит и били уморени от взимането на големи политически решения.\"Те искат шотландското правителство да се съсредоточи, колкото ни е по силите, върху осигуряването на най-добрия възможен резултат за Шотландия\", изтъкна Никола Стърджън.По думите ѝ, парламентарните избори и \"слабостта\" на британското правителство били \"възобновили възможността, макар и ограничена, за предотвратяване на твърдия Брекзит и запазването на членството в единния пазар\".Тя добави: \"Искам да уверя хората, че нашето предложение не е за референдум сега, или преди да има достатъчно яснота относно вариантите. Но по-скоро да им дадем избор в края на процеса по Брекзит, когато се появи тази яснота.\"", "date": "2017.06.27", "title": "Шотландия отлага плановете за референдум за независимост"}
{"url": "https://news.bg/world/mvf-popari-nadezhdite-na-beliya-dom-za-4-rast-na-amerikanskata-ikonomika.html", "text": "Международният валутен фонд намали прогнозата си за икономическия растеж на САЩ и заключи, че като цяло политиките на Доналд Тръмп няма да засилят икономическата активност на страната, съобщават Ройтерс и \"Гардиън\".Фондът очаква БВП на САЩ да нарасне с 2,1% през 2017 г. в сравнение с прогнозата на МВФ от април за 2,3% ръст.Световната организация прогнозира 2,1 на сто ръст на американската икономика през 2018 г., понижавайки прогнозата си от преди три месеца от 2,5%.Международният валутен фонд се надяваше, че обещанието на Тръмп да увеличи фискалните разходи и да намали данъците ще допринесе за раздвижване на икономиката на САЩ. Но последните действия на милиардера накараха фонда да преосмисли позицията си.Фондът разкритикува последните бюджетни предложения на Тръмп, предупреждавайки, че те са в полза само на по-богатите американски граждани. Финансовата организация предлага данъчна политика, която ще допринесе за увеличаване на федералните приходи, по-балансирани съкращения, които ще укрепят ефективността на социалната сигурност и повече усилия за намаляване на цената на услугите в здравеопазването.Администрацията на Тръмп се стреми към 4% ръст на БВП, което според МВФ няма да се случи.", "date": "2017.06.27", "title": "МВФ попари надеждите на Белия дом за 4% ръст на американската икономика"}
{"url": "https://news.bg/politics/bsp-pita-prezidenta-radev-za-dumite-i-delata-na-borisov.html", "text": "От Българската социалистическа партия се обръщат с въпрос до президента Румен Радев, за да разберат какво е свършено в сектор \"Сигурност\" според решенията, взети на  на 30 май 2017 година.Тогава беше взето решение изпълнителната власт да предложи до 20 юни 2017 година стратегия за \"Интегрирано развитие на сектор \"Сигурност\" и разпределение на ресурсите по отделните държавни органи и структури за следващите пет години\". \"Срокът изтече\", отсича в писмото си Корнелия Нинова.\"Моля да ни информирате - изпълнило ли е правителството това решение, което по време на КСНС беше подкрепено от премиера Борисов и предоставени ли са Ви предложенията\", питат от БСП.От името вече на лидера на социалистите Корнелия Нинова се напомня и че на КСНС тя е задала въпроси и . По искане на Парламентарната група на \"БСП за България\" в Народното събрание предстои обсъждане на приоритетите на българското председателство на Съвета на Европейския съюз. До този момент, правителството на Бойко Борисов не е предложило такива в Парламента. Ние смятаме, че един от тях трябва да е национална сигурност.Във връзка с този дебат, моля, да ни информирате - постъпил ли е при Вас Доклад от правителството в изпълнение на решението на КСНС, се казва в писмото на БСП.", "date": "2017.06.27", "title": "БСП пита президента Радев за думите и делата на Борисов"}
{"url": "https://news.bg/world/sienen-hvanati-da-razprostranyavat-lazhlivi-ruski-istorii-reagira-tramp.html", "text": "Президентът на САЩ Доналд Тръмп нападна американските медии и конкретно СиЕнЕн след разпространена информация, че телевизията е изтеглила история за Русия и американския лидер.Припомняме, по-рано стана ясно, че трима журналисти на СиЕнЕн са подали оставка заради история по руската сага.\", написа Тръмп в \"Туитър\"., добави той.Няколко часа по-рано Тръмп написа в мрежата: \"\", възмути се американският лидер.", "date": "2017.06.27", "title": "СиЕнЕн хванати да разпространяват лъжливи руски истории, реагира Тръмп"}
{"url": "https://news.bg/entertainment/forbes-reklamira-nedvizhimi-imoti-v-gartsiya-sas-snimka-na-prezidenta-radev.html", "text": "\"Продажбата на най-желаните недвижими имоти е във вихъра си - в Гърция\". С това заглавие американското бизнес списание Forbes информира, че се наблюдава „бум” на продажбата на желани недвижими имоти в Гърция. Интересното обаче е, че снимката, използвали от Forbes, е на президента Румен Радев и първата дама Десислава Радева.Снимката на държавния глава и първата дама е пред Партенона, който е една от най-посещаваните туристически забележителности в столицата на южната ни съседка - Атина.Материалът на Forbes е публикуван на 24 юни, събота. В него се обяснява, че заради дълбокото и продължително икономическо сътресение в Гърция цената на най-желаните недвижими имоти е спаднала, което е предизвикало \"бум\" на пазара. Ставало въпрос за най-желаните и първокласни имоти, намиращи се на най-добрите локации - централните части на големите градове или плажните ивици.От Forbes посочват още, че към момента се продавали хиляди такива апартаменти - в центъра на големите гръцки градове, а някои от тях били и с изглед към световно известни и вековни паметници като Акропола, например.Остава неясно обаче защо от американския медиен гигант са поместили точно тази снимка на статията си. Най-вероятно става въпрос просто за съвпадение.", "date": "2017.06.27", "title": "Forbes рекламира недвижими имоти в Гърция със снимка на президента Радев"}
{"url": "https://news.bg/society/gotvyat-globi-do-110-hil-lv-za-proizvoditelite-na-hrani.html", "text": "Глоби от 1000 до 110 хиляди лева заплашват некоректните производители на хранителни продукти. Това предвижда проектът на новия Закон за храните, който бе обсъден от ресорната комисия по земеделие с участието на неправителствени и национално представени браншови организации и съюзи.Така на санкции подлежи бизнес оператор, който пуска на пазара опасна за човешкото здраве храна или пък извършва дейност, без да е вписан в регистрите. Глоби са предвидени и за производство на храни, неразрешени за обекта.За производство на храни с ГМО съставки глобата е от 25 хил. до 35 хил. лв., а при повторно извършване на същото нарушение глобата варира от 35 хил. до 70 хил. лв.Относно \"веганската луканка\" изпълнителбият директор на Асоциацията на месопреработвателите у нас - Светла Чамова коментира, че такива производители \"законово няма начин да бъдат глобени, а това са трикове, които позволяват да продават тези продукти. След като могат да измислят вегетариански салам, да си измислят и собствено име. Като се каже кренвирш да се знае какво е минималното количество месо в него\", коментира \"веганската луканка\" Светла Чамова, изпълнителен директор на Асоциацията на месопреработвателите у нас.Мариана Кукушева, председател на Националния браншови съюз на хлебарите и сладкарите, приветства законопроекта и изтъкна, че от него се нуждае освен потребителят, и бизнесът. По думите й първият акцент в закона е регистрацията на всички оператори в сферата на храните. \"В момента настоящото законодателството прави тази регистрация доброволна и спира контрола. На около 1 милиард лева оборот на белия бизнес в бранша, при 50% сива икономика в сектора, половината отива там\", изтъкна Кукушева.Притеснения изказаха и от Асоциацията на производителите на безалкохолни напитки в България.Жана Величкова посочи, че със законопроекта отново се прехвърля решаването на проблемите им за после. Макар целта да е транспониране на европейското право и отстраняване на проблемите в сектор минерални води и безалкохолни напитки, проблемите не се решават.Участниците в обсъждането постигнаха консенсус за разработване и реализиране на цялостна комуникационна стратегия за промотиране на българските храни и напитки съвместно с браншовите организации.Ивана Радомирова от съюза на пивоварите в България заяви, че е необходимо българският потребител да бъде убеден, защо следва да избира българските храни. По думите й това няма да стане със законодателни инициативи, ако от бранша не са изключително отговорни като производители. Според нея е необходима дългосрочна програма в подкрепа на българските храни, както и създаването на работна група към Министерство на земеделието, храните и горите (МЗХГ) с участието на неправителствени, браншови организации и съюзи.Десислава Танева изтъкна, че подобна стратегия е необходима. По думите й тя е в дълг към българския потребител и националната и хранителна сигурност.Призив да се разшири обхватът на схемата училищен плод с плодови сокове и нектари отправи Антоанета Божинова, изпълнителен директор на Съюза на преработвателите на плодове и зеленчуци , но не получи подкрепа от земеделското министерство.", "date": "2017.06.27", "title": "Готвят глоби до 110 хил. лв. за производителите на храни"}
{"url": "https://news.bg/world/globalna-kiberataka-zasegna-kompanii-i-darzhavi.html", "text": "Хакери извършиха атаки в Европа, като Украйна е най-засегната, съобщават АП и Ройтерс.По-рано днес стана ясно, че е извършена мощна хакерска атака срещу сървъри на руската енергийна компания \"Роснефт\".Компании и правителствени лица алармират за сериозно проникване в украинската електропреносна система, в банки и правителствени учреждения, както и летища.Датският гигант за превоз на товари A.P. Moller-Maersk също се оплака, че е станал обект на хакерска атака.\"Говорим за кибератака\", каза Андерс Розендал, говорител на базираната в Копенхаген компания. \"Засегнати са всички клонове на бизнеса ни, у дома и в чужбина\", добави представителят.Вицепремиерът на Украйна Павло Розенко публикува снимка на изгаснал компютърен екран в \"Туитър\", отбелязвайки, че е спряна компютърната система на правителството.Централната банка на Украйна обяви, че редица украински банки, компании и държавният доставчик на електроенергия са засегнати от \"неизвестен вирус\".\"\", поясняват от банката.Според Киев използвана е модифицирана версия на вируса \"Уонакрай\" (WannaCry).Украински говорител обяви, че кибератаката е засегнала системата за мониторинг на радиацията в \"Чернобил\".Според представители на украинското правителство атаката е най-голямата в историята на страната.Има много малко информация за това кой може да стои зад хакерските атаки, но експерти по технологиите, които проверяват скрийншот в социалните мрежи, отбелязват, че става въпрос за програма, с която хакерите искат откуп от жертвите.БиБиСи съобщава, че компании по света алармират, че са станали жертва на голяма кибератака.Британската рекламна агенция WPP е сред засегнатите десетки компании.Съобщава се, че зловредният софтуер се казва \"Петя\", който е модернизирана версия на Petrawap.Швейцарска правителствена агенция също съобщава, че са засекли разпространението на вируса \"Петя\".Испанска медия информира, че офиси на големи многонационални компании като гиганта за храни Mondelez и кантората DLA Piper са засегнати.Френската компания за строителни материали St Gobain обяви, че се е превърнала в жертва на нападението.АФП съобщава, че атаката се е разпространила до САЩ.Светът все още се възстановява след глобалната кибератака със зловредния софтуер WannaCry.", "date": "2017.06.27", "title": "Глобална кибератака засегна компании и държави"}
{"url": "https://news.bg/regions/kmet-na-pazardzhishko-selo-arestuvan-za-svodnichestvo.html", "text": "Кметът на пазарджишкото село Семчиново - Пламен Темелков е арестуван заедно с още шестима дупи с европейска заповед за содничество, съобщават БНР.По непотвърдена информация става дума за канал за сводничество и търговия с проститутки в Испания.40-годишният кмет на Семчиново е от ромски произход. Избран е с над 52% като кандидат от Единна народна партия. Изборът му вдигна на бунт българите в селото, които повече от седмица не допускаха Темелков в кметството, смятайки че е сутеньор.", "date": "2017.06.27", "title": "Кмет на пазарджишко село арестуван за сводничество"}
{"url": "https://news.bg/bulgaria/koy-kontrolira-kontrolirashtite-pitat-avtoshkolite.html", "text": "До края на седмицата автоинструкторите и автошколите ще излязат с разписани конкретни предложения, които ще бъдат представени в Министерство на транспорта.Днес сутринта се проведе , на която са се обсъждали такива конкретни предложения от страна на бранша.Тъй като до този момент искания и жалбите на представителите на брашна винаги са оставали без внимание, организаторите на днешната среща заявяват, че ако в десет дневен срок не получат обратна връзка ще предприемат ефективни протестни действия.Според автоинструкторите и автошколите е необходимо е да има разделение между разрешителната, контролната и изпитната дейност. Съсредоточаването им в Изпълнителна агенция \"Автомобилна администрация\" е предпоставка за корупция, административен произвол, рекет и некомпетентност. Те настояват и да се увеличат заплатите на служителите от Автомобилна администрация, които провеждат изпитите, за да се намалят предпоставките за корупция.Закупуването на \"бели автомобили\", според автоинструкторите и автошколите, би било поредната неефективна мярка, която ще доведе до ненужното харчене на бюджетни средства. Те отхвърлят като основателен и основният аргумент за въвеждането им - че на автомобилите ще бъдат монтирани датчици, които да показват дали инструктора помага на курсистите с натискане на педали и камери, които да заснемат изпита.Тези датчици и камери вече ги има в учебните автомобили, с които се извършват изпитите и в момента, а за помагане от страна на инструктора не може и да става дума, тъй като изпитващия седи на седалката до курсиста.Автошколите се обединяват в защита на курсистите - за да не бъдат подлагани на стрес по време на изпита, като бъдат изпитвани на автомобил, различен от този, на който са се обучавали.От друга страна инвестициите, които ще трябва да бъдат направени от фирмите, за да подменят автопарка с учебни автомобили, които да отговарят на закупените \"бели\" от министерството, биха били непосилни.От бранша алармират, че инвестициите, породени от всяка една промяна, разпоредена от министерството, се обезсмисля с всяка следваща, като за пример посочват цялата серия от промени в правилата за изпитване от последните години:Автошколите припомнят, че първо са били принудени да оборудват учебните кабинети с камери и монитори извън залата, на които да може да се следи както в ИА \"АА\", чрез камерите, така и извън залата на мониторите, които излъчват изпита.После министерството е закупило куфарчета с таблети, за да бъдат провеждани изпитите онлайн.Трето, изпитите бяха изнесени в т.н. \"белите стаички\" и цялата инвестиция, направена както от бранша, така и от нас като данъкоплатци е отишла на вятъра.Четвърто - в момента изпита по теория се превежда в ИА \"АА\" и се контролира от същите, което прави корупцията безконтролна.С предлаганите нови промени, въпросът \"Кой контролира контролиращите\" и кой плаща за всичко това става още по-чувствителен, а как се бори корупцията, като всичко се съсредоточава на едно място, без каквито и да е възможности за контрол или санкция от външна страна остава енигма, се посочва в позицията съгласувана днес.Браншът посочи и друг проблем, който изисква внимание и спешно разрешаване и е свързан със създадените условия за неспазване на Наредба №38, която дава възможност да бъдат провеждани изпити и в учебните центрове. От автошколите имат право да запазят платени дати за провеждане на изпит в учебния център, а в момента изпити се провеждат само и единствено в ИА \"АА\" и само в определени дни, което бави обучаемите, които не могат да се явят на изпит след приключване на обучението и да придобият своевременно правоспособност за управление на МПС.Представителите на автошколите декларират, че протягат ръка за диалог в името на по-добрите резултати в обучението, които ще намалят и катастрофите по пътищата: \"Готови сме за експертен и ефективен диалог с министъра, неговите експерти, народните представители и всички институции и граждански организации за необходимите и работещи промени в системата на обучение, провеждане на изпити и оценка на бъдещите водачи на МПС.\". Наред с това, започва работа по създаване на национална камара за обучение в транспорта, в която да членуват съюзи и частни фирми. Целта е да има максимално широко представяне на територията на цялата страна.", "date": "2017.06.27", "title": "Кой контролира контролиращите, питат автошколите"}
{"url": "https://news.bg/regions/profilaktika-spira-dvizhenieto-na-dunav-most-pri-vidin.html", "text": "Утре временно ще бъде спряно движението на всички моторни превозни средства по Дунав мост Видин - Калафат.Движението ще бъде спряно за преминаващи и в двете посоки. Спирането ще се осъществи от 9 до 11 часа на 28 юни 2017 г.Причината е техническа профилактика на мостовото съоръжение.Ръководството на дружеството от румънска страна е уведомило румънските гранични органи за временното спиране на трафика. За профилактиката е уведомена и Главна дирекция \"Гранична полиция\".", "date": "2017.06.27", "title": "Профилактика спира движението на Дунав мост при Видин"}
{"url": "https://news.bg/tourism/izryaden-plazh-slanchev-bryag-yug-otchete-angelkova.html", "text": "Плажовете, отдадени на концесия и тези под наем, бяха проверявани днес. Мобилните екипи на Министерството на туризма са по цялото Черноморие, съобщи министърът на туризма Николина Ангелкова. От думите й днес в комплекс \"Слънчев бряг \" стана ясно, че това е първата цялостна и комплексна проверка между МТ, МВР, Главна дирекция \"Пожарна безопасност\" и РИОСВ. В мобилната група са включени и представители на РЗИ, Изпълнителна агенция \"Морска администрация\" и Община Несебър.На плажа \"Слънчев бряг-юг\" експертите са проверявали дали всички преместваемите обекти отговарят на схемата, одобрената от министъра на туризма - нарушения не са открити. По време на проверката РИОСВ инспектира дали заведенията са свързани с канализация, а РЗИ са проверили оборудването на медицинските пунктове и са правили замервания за шум. Заключението на контролния орган по отношение нивата на шум е, че са спазени изискванията.Министър Ангелкова обаче предупреди, че непрекъснато ще се правят проверки при подадени сигнали.Министърът на туризма бе категорична, че до този момент не са установени неизпълнения по договорите за концесия и наем на морски плажове, свързани с надвишаване на квадратурата на преместваемите обекти. Освен това броят на спасителите е повече от необходимото и сигурността е гарантирана.Ангелкова акцентира, че това няма да е последната проверка. \"Целта е да установим от една страна, че се спазва закона, а от друга - да осигурим комфорта на всички туристите\", заяви тя.По отношение на преместваемите обекти Николина Ангелкова информира, че има издадено разрешение за поставянето им от главния архитект на Община Несебър, но това не включва морския плаж, който е изключително държавна собственост.", "date": "2017.06.27", "title": "Изряден плаж \"Слънчев бряг-юг\" отчете Ангелкова"}
{"url": "https://news.bg/regions/mvr-izdirva-45-godishen-mazh.html", "text": "ОДМВР - Бургас издирва Христо Димитров от с. Росен, Община Созопол. 45-годишният мъж, напуснал жилището си след 18.00 ч. на 19.юни. и до момента е в неизвестност. Димитров не е носил документи за самоличност и телефонПо описание на близките Христо е висок 180 см, слаб с прошарена коса и кафяви очи.Христо Димитров е обявен за общодържавно издирване. ОДМВР І Бургас призовава всички, разполагащи с някаква информация относно местонахождението на Христо, да съобщят незабавно в Районно управление - Созопол, на тел. 112 или в най-близкото РПУ.", "date": "2017.06.27", "title": "МВР издирва 45-годишен мъж"}
{"url": "https://news.bg/world/pentagonat-v-siriyskata-baza-shayrat-teche-podgotovka-za-himicheska-ataka.html", "text": "Пентагонът обяви, че САЩ са забелязали подготовка за химическа атака в сирийска военновъздушна база, която е използвана при нападение със зарин през април, съобщава АП.Говорителят на Пентагона капитан Джеф Дейвис уточни, че действията в базата \"Шайрат\" подсказват за \"подготовка за използване на химически оръжия\".САЩ обвиниха сирийските правителствени сили, че са извършили химическа атака от базата през април, при която са загинали десетки цивилни. В отговор президентът на САЩ Доналд Тръмп нареди на военните да изстрелят около 60 ракети по базата.Късно вчера Белият дом предупреди, че сирийският президент Башар Асад и армията му ще платят \"висока цена\", ако извършат още една химическа атака. Правителството на Асад и съюзниците им отричат обвиненията.", "date": "2017.06.27", "title": "Пентагонът: В сирийската база \"Шайрат\" тече подготовка за химическа атака"}
{"url": "https://news.bg/int-politics/tramp-ne-zabranyava-patuvaniyata-na-saudittsi-zashtoto-kupuvat-us-orazhiya-smyata-iran.html", "text": "Иранският външен министър Мохамед Джавад Зариф обяви, че е жалко, че Върховният съд на САЩ е възстановил част от забраната за пътуване в страната, наложена на граждани от шест мюсюлмански страни, предупреждавайки, че това може да доведе до екстремизъм в региона, съобщава \"Ройтерс\".\"Винаги сме смятали, че забраната за пътуване на мюсюлмани, наложена от президента Тръмп скоро след встъпването му длъжност, не се основана на факти и няма да помогне за борба с тероризма\", коментира Зариф, наричайки я \"най-големият подарък\" за екстремистките групировки, които се опитват да набират нови хора към редиците си.Зариф не е споменал конкретно Саудитска Арабия, но посочи, че забраната за пътуване наказвала хора, които никога не са били осъждани за терористични актове, докато хората от други страни, участвали в минали атаки, не са били засегнати.\"За някои тероризмът и подкрепата за тероризма се измерва от броя на оръжията, които те купуват от САЩ, а не от актуалното участие в терористични актове\", подчерта Зариф, като очевидно направи препратка към неотдавнашното одобрение от страна на САЩ на продажбата на оръжия на стойност 110 млрд. долара на Саудитска Арабия, чиито граждани не са засегнати от забраната за пътуване на Тръмп.", "date": "2017.06.27", "title": "Тръмп не забранява пътуванията на саудитци, защото купуват US оръжия, смята Иран"}
{"url": "https://news.bg/int-politics/feysbuk-trie-66-hil-publikatsii-sedmichno-borel-ezika-na-omrazata.html", "text": "\"Фейсбук\" изтрива около 66 хиляди публикации седмично, след като най-голямата социална мрежа в света предприе крути мерки срещу това, което смята за език на омразата, съобщава \"Асошиейтед прес\".Компанията обяви в блога си, че изтриването на публикации може да се \"смята за цензура\", но че тя работела по по-доброто обясняване на процеса.\"Фейсбук\" твърди, че определя езика на омразата като атака срещу хора въз основа на тяхната раса, сексуална ориентация и други \"защитени характеристики\".Калифорнийската компания отбеляза, че най-вече разчита на своите почти два милиарда потребители да докладват всякакви публикации, сеещи омраза, които засекат. Служителите след това преглеждат публикациите и решават дали да ги изтрият.\"Фейсбук\" уточнява, че има 4 500 служители, които преглеждат публикации, и планира да наеме още 3000 през следващата година.Изтритите публикации са се повишили през последните два месеца.", "date": "2017.06.27", "title": "\"Фейсбук\" трие 66 хил. публикации седмично, борел езика на омразата"}
{"url": "https://news.bg/world/95-sgradi-vav-velikobritaniya-ne-otgovaryat-na-standartite-za-bezopasnost.html", "text": "95 сгради не са покрили стандартите за безопасност след проведените тестове. Това заяви говорител на британския премиер Тереза Мей, цитиран от Ройтерс.Британското правителство започна проверка на високите сгради в страната след инцидента в Западен Лондон, при който загинаха най-малко 79 души. Бързо разпространил се пожар изгори висока жилищна сграда в британската столица по-рано този месец.Говорителят поясни, че 95 сгради в 32 местни района не са успели да преминат тестовете за безопасност.Премиерът обяви, че е необходимо голямо национално разследване, за да се установи какво се е объркало, когато са използвани фасадни плоскости, които не са преминали успешно тестовете, по сгради в страната в продължение на няколко десетилетия, добави представителят.Вярва се, че фасадните плоскости на изгорялата в Лондон сграда са причина за бързо разпространилия се пожар.", "date": "2017.06.27", "title": "95 сгради във Великобритания не отговарят на стандартите за безопасност"}
{"url": "https://news.bg/society/vnimatelno-s-piratkite-dimkite-i-hartienite-baloni-preduprezhdava-mosv.html", "text": "С повишаване на температурите се увеличава опасността от пожари не само в защитените територии. От Министерството на околната среда и водите призовават всички, потърсили прохлада или изпълняващи служебните си задължения сред природата, да спазват стриктно противопожарните правила.Не трябва да се пали огън извън определените места, да не се оставят огъня без наблюдение и да не се напуска преди да огънят да е загасен. Не трябва да се хвърлят в огъня леснозапалими изкуствени материи, масла и др.Да не се използват сигнални ракети, димки, пиратки, хартиени балони с горещ въздух, запалителни или трасиращи боеприпаси и взривни вещества. Да не се изхвърлят опаковки с леснозапалими течности и масла, незагасени цигари, да не се оставят сред природата бутилки и други стъклени опаковки и да не палят треви и растителни отпадъци с цел почистването на терена.В случай на пожар незабавно трябва да се подаде сигнал на 112 или на телефоните на Районните служби по пожарна и аварийна безопасност, Дирекциите на национални паркове, Регионалните инспекции по околна среда и води и Горските стопанства. Ако запалването е ограничено, незабавно да се предприемат действия за гасенето на огъня с налични средства - пожарогасители на автомобили, лопати и др.", "date": "2017.06.27", "title": "Внимателно с пиратките, димките и хартиените балони, предупреждава МОСВ"}
{"url": "https://news.bg/world/holandiya-chastichno-otgovorna-za-klaneto-v-srebrenitsa.html", "text": "Холандия е частично отговорна за клането в Сребреница. Това реши холандски апелативен съд, информира АФП.Холандската държава е частично виновна за смъртта на около 350 мюсюлмани по време на геноцида в Сребреница през 1995 г. Съдът постанови, че страната трябва да плати частична компенсация.\"\", каза съдия Гепке Дулек по време на едночасово произнасяне на присъдата, която като цяло поддържа решение на по-долна инстанция от 2014 г.\"\", добави съдията.Холандските войници също са улеснили отделянето на мъжете и момчетата сред бежанците, поясни тя.Около 8000 мъже и момчета са избити по време на геноцида - най-големият в Европа от Втората световна война. Геноцидът е извършен на 13 юли 1995 г., когато леко въоръжени холандски миротворци са преодолени от сили на босненските сърби, докато миротворците са се опитвали да защитят десетки хиляди бежанци, залели базата на ООН.Холандската държава и роднини на жертвите обжалваха съдебното решение от 2014 г., че държавата е отговорна за смъртта на 350 мъже, които са изкарани от базата с други бежанци.В понеделник холандски адвокат обяви, че 206 от клиентите му са поискали компенсация от 22 000 евро всеки. Общата компенсация е в размер на около 4,5 милиона евро.", "date": "2017.06.27", "title": "Холандия частично отговорна за клането в Сребреница"}
{"url": "https://news.bg/crime/balgarin-izdirvan-v-ungariya-shte-dochaka-ekstraditsiyata-si-v-aresta.html", "text": "Българин, издирван от унгарските власти за злоупотреба и фалшифициране на платежни средства, ще дочака делото си за екстрадиция в ареста, съобщиха от Апелативния съд във Варна.Съдът потвърди задържането под стража на Николай Табаков, издирван в Унгария за злоупотреба и фалшифициране на платежни средства. Миналата седмица, на основание на Европейска заповед за арест (ЕЗА), издадена в края на март тази година от Прокурор на 9-ти район на Будапеща, Варненският окръжен съд задържа първоначално под стража 42-годишния софиянец. Мъжът е арестуван на Аерогара Варна преди да успее да отлети за Лондон.Унгарските власти настояват за арест и екстрадиция на българина, който се издирва във връзка с 32 престъпления - измама, извършена в престъпна група, свързана със злоупотреба и фалшифициране на платежни средства.В Европейската заповед се посочва, че престъпните деяния са извършени между 12 юли до 11 август 2014 година на територията на Република Унгария. Разследващите твърдят, че Табаков и друго лице монтирали скимиращи устройства върху различни банкомати, снабдявали се с данните от чужди банкови карти и изплъзвали тази информация за международни финансови транзакции с виетнамска валута. Според защитата на българина \"успешните\" опити за теглени на пари причинили щети приблизително за 7 000 евро.Днес и втората съдебна инстанция прецени, че ЕЗА, издадена от компетентните власти на Унгария съдържа всички атрибути, които се изискват по ЗЕЕЗА. Деянието, за което българинът е издирван, е наказуемо с лишаване от свобода за повече от 1 година, както в Унгария, така и у нас.Табаков е софиянец, но последният му известен адрес е в Испания. Твърдението му, че отивал в Лондон, за да проведе изследване и да се лекува от заболяване не е подкрепено с актуални медицински документи.Варненският апелативен съд остави без уважение жалбата на Табаков против първоначалния му задържане под стража. Това определение е окончателно.", "date": "2017.06.27", "title": "Българин, издирван в Унгария, ще дочака екстрадицията си в ареста"}
{"url": "https://news.bg/society/sindikatite-zagrizheni-za-zdraveto-na-rabotnitsite-v-goreshtinite.html", "text": "КНСБ апелира към работодателите да пазят служителите си от летните горещини. Според синдикатите летните жеги налагат допълнителни изисквания към работодателите. Това е предвидено в Наредба № РД-07-3 от 18 юли 2014 г., касаеща минималните изисквания за микроклимата на работните места.Според нормативните изисквания и лекарските препоръки работниците трябва да минат на облекчен режим на работа, ако работят на открито при високи температури. Това означава, че може да се промени работното време, например.Синдикатите посочват и че трябва да се осигурят допълнителни лични предпазни средства, както и достатъчно вода и топли и студени напитки. Работодателите трябва да помислят и за помещения за възстановяване на топлинния баланс на организма на служителите си. Работодателите са длъжни още да осигурят подходящо работно облекло.В закрити помещения оптималната температура през топлия период не трябва да надвишава 28 градуса.КНСБ подчерта, че ако не се спазват тези изисквания, инспекторите от ГИТ могат да извършат проверка и да наложат глоба в размер от 1 500 до 15 000 лв. При повторно нарушение санкцията ще бъде в размер от 20 000 до 30 000 лв.", "date": "2017.06.27", "title": "Синдикатите загрижени за здравето на работниците в горещините"}
{"url": "https://news.bg/int-politics/vzriveniyat-shapovalov-ohranyaval-zastrelyaniya-ruski-politik-denis-voronenkov.html", "text": "Убитият по-рано днес при взрив на автомобил в Киев Максим Шаповал е бил началник на охраната на заточения руски политик , който бе застрелян в центъра на Киев на 23 март т.г., съобщи УНН, позовавайки се на силовото ведомство.Началникът на специалното звено на главното разузнавателно управление на военното министерство на Украйна Максим Шаповал е шофирал взривения \"Мерцедес\". Личността на загиналия е установена чрез служебна карта, открита при него.Според изданието, ръководителят на охраната на бившия руски депутат  е непосредствено подчинен на полковник Шаповал. Киевската полиция разследва делото за взрива на автомобила като терористичен акт", "date": "2017.06.27", "title": "Взривеният Шаповалов охранявал застреляния руски политик Денис Вороненков"}
{"url": "https://news.bg/int-politics/siriya-otreche-tvardeniyata-na-sasht-che-se-gotvi-za-nova-himicheska-ataka.html", "text": "Сирия отрече твърденията на Белия дом, че може да подготвя нова химическа атака, настоявайки отново, че никога не била използвала подобни оръжия, съобщава \"Асошиейтед прес\".Али Хайдар, който е министър за националното помирение на Сирия, е заявил пред агенцията, че изявлението на Белия дом предвещавало \"дипломатическа битка\", която щяла да бъда водена срещу Сирия в залите на ООН.Белият дом излезе с твърдо предупреждение към сирийския президент Башар Асад вчера, подчертавайки, че разполагал с \"потенциални\" доказателства, че Сирия се подготвя за нова атака с химически оръжия.В изявление със заплашителен тон, публикувано без никакви подкрепящи доказателства или допълнително обяснение, говорителят на Белия дом Шон Спайсър заяви, че САЩ са \"идентифицирали потенциални приготовления за нова атака с химически оръжия от режима на Асад, която вероятно ще доведе до масово убийство на цивилни, включително невинни деца\".По думите на говорителя на Белия дом, действията на сирийските власти били подобни на приготовленията, предприети преди атаката в началото на април тази година, при която загинаха десетки мъже, жени и деца, като предупреди, че ако \"г-н Асад извърши нова химическа атака, при която загинат много хора, той и семейството му ще платят тежка цена\".Няколко служители на Държавния департамент, които обикновено участват в координирането на подобни съобщения, са подчертали, че са били напълно неподготвени за предупреждението на Белия дом, което изглежда не е било обсъждано предварително с другите служби за сигурност на САЩ. Обикновено Държавният департамент, Пентагонът и американските разузнавателни служби биват консултирани преди Белият дом да излезе с декларация, която със сигурност ще има отзвук в различни столици по света.Източник, който не е част от американската администрация, но който има близки отношения с Белия дом, е посочил, че администрацията била получила разузнавателна информация, че сирийците смесвали химически материали за възможна атака с газ зарин в източната и южната част на страната, където правителствените войски и техни присъдружни сили претърпяха поражения наскоро.В Москва високопоставеният руски депутат Франц Клинцевич отхвърли предупреждението на Белия дом като \"провокация\". Клинцевич, който е заместник-председател на комисията по отбрана и сигурност към горната камара на руския парламент, обвини САЩ в \"подготовка на нова атака по позиции на сирийски сили\".", "date": "2017.06.27", "title": "Сирия отрече твърденията на САЩ, че се готви за нова химическа атака"}
{"url": "https://news.bg/crime/kmet-v-haskovsko-osaden-za-kupuvane-na-glasove.html", "text": "Съдът призна кмета на с. Узунджово - Деян Ванчев за виновен за купуване на гласове. Присъдата е лишаване от свобода за 2 години, изпълнението й е отложено за изпитателен срок от 4 години.Ванчев е осъден защото, от септември 2015 г. до октомври.2015 г. като кандидат за кмет на с. Узунджово е предложил на един човек 30 лева и е дал на други 5 по 40 лева, за да упражнят избирателното си право в полза на коалицията, от която е издигнат. В края на месец септември 2015 г. Деян Ванчев е предоставил имотна облага на двама души, за да я предадат на други четирима, притежаващи активно избирателно право, с цел да гласуват в негова полза и в полза на издигналата го коалиция.", "date": "2017.06.27", "title": "Кмет в Хасковско осъден за купуване на гласове"}
{"url": "https://news.bg/world/57-ubiti-pri-bombardirovka-na-sasht-po-zatvor-na-islyamska-darzhava.html", "text": "При въздушни удари на оглавяваната от САЩ коалиция по затвор, управляван от терористичната групировка ДАЕШ (\"Ислямска държава\") в Източна Сирия, са били убити най-малко 57 души.Това обявиха от Сирийския център за наблюдение на човешките права, цитирани от \"Франс прес\".\"Ударите засегнаха затвор на ДАЕШ в Маядийн призори в понеделник, избивайки 44 затворници и 13 джихадисти\", уточнил шефът на сирийския център Рами Абдел Рахман.Град Маядийн се намира в долината на река Ефрат на около 45 км югоизточно от столицата на провинцията Дейр ез Зор.", "date": "2017.06.27", "title": "57 убити при бомбардировка на САЩ по затвор на \"Ислямска държава\""}
{"url": "https://news.bg/regions/rabotnik-na-toplofikatsiya-pernik-zagina-ot-tokov-udar.html", "text": "Работник загина тази сутрин от токов удар при изпълнение на служебните си задължения в Мини \"Открит въгледобив\" - Перник, съобщи bTV.Първоначалната информация беше, че инцидентът е в \"Топлофикация - Перник. На обекта \"Открит въгледобив\" работят командировани служители на топлофикацията.Първоначалната информация беше, че инцидентът е в \"Топлофикация - Перник\". На обекта работят командировани служители на топлофикацията.От Главната инспекция по труда (ГИТ) потвърдиха, че е загинал работник и добавиха, че разследват случилото се, но не коментираха подробности.Загиналият работник е на около 50 години, а инцидентът е станал в пресевната инсталация при пернишките гробища. Според запознати условията за работа там са нечовешки.Според предварителни данни на обекта, където се обогатява и пресява въглищен прах, работят около 30 души. В момента работата е спряна и мястото е празно.Малко по-късно изпълнителният директор на \"Топлофикация Перник\" АД Любомир Спасов изпрати съболезнователно писмо до семейството на загиналия работник.\"Работникът от началото на месеца е работил към звено \"Пресевно-обогатителен възел\" на предприятието, което тепърва се изгражда и развива. Смъртта му е настъпила при трудова злополука вследствие от токов удар по време на изпълнение на своите служебни задължения.Ръководството на \"Топлофикация Перник\" АД уверява всички, че спазва необходимите условия за безопасност на труда, но за съжаление такива трудови инциденти се случват при подобен тип дейности\", се казва в писмото.От управлението на дружеството се ангажират да съдействат, \"с каквото могат\" на семейството, осъзнавайки, че никоя помощ не би могла да компенсира тяхната загуба.", "date": "2017.06.27", "title": "Работник на \"Топлофикация-Перник\" загина от токов удар"}
{"url": "https://news.bg/crime/gerb-predlaga-na-politsaite-kompensatsiya-za-uniformite.html", "text": "Полицаите, които не са получили униформи, да получават паричната им равностойност. Това предвиждат промени в Закона за МВР, които внесоха в Народното събрание председателят на ПГ на ГЕРБ и председател на Комисията по вътрешна сигурност и обществен ред Цветан Цветанов.Промените са съгласувани лично с министър-председателя Бойко Борисов и вътрешния министър Валентин Радев след вчерашното национално съвещание на МВР.Със законовата промяна, предложена от депутатите от ГЕРБ, държавата ще компенсира униформените служители на Министерството на вътрешните работи, заради невъзможността да им бъде осигурено работно облекло.Заради множество обжалвания по Закона за обществените поръчки с предмет осигуряване на униформено облекло, заради това държавните служители не са получили работните си дрехи.Припомняме, че в началото на месеца Синдикална федерация на служителите в МВР (СФСМВР) заяви, че е крайно необходимо да бъде актуализиран бюджетът на МВР за 2017 г. А вчера на Националното съвещание на ръководството на МВР, от думите на премиера Бойко Борисов стана ясно, че парите за униформи на полицаите са потънали в АЕЦ \"Белене\". Полицаите от своя страна се заканват за протест на професионалния им празник - 5 юли. ", "date": "2017.06.27", "title": "ГЕРБ предлага на полицаите компенсация за униформите"}
{"url": "https://news.bg/politics/propagandata-i-falshivite-novini-kato-risk-za-natsionalnata-sigurnost.html", "text": "Рисковете от пропагандата и фалшивите новини да влязат в доклада за националната сигурност на Консултативния съвет по национална сигурност (КСНС).Това предложи Йордан Божилов, президент на Софийски форум за сигурност по време на конференция за фалшивите новини.Пропагандата има отношение към националната сигурност и е риск за националната сигурност, изтъкна Божилов, според когото е нужно да се вземат мерки.Фалшивите новини са се превърнали в траен елемент от медийната среда, а е тънка границата между свободата на словото и пропагандата, според Йордан Спасов. Той е убеден обаче, че проблемът с фалшивите новини не е непреодолим. Спасов е категоричен, че европейските ценности са бариерата срещу фалшивите новини и пропагандата.Според проучване на \"Алфа рисърч\" всеки 7 от 10 българи са забелязали фалшиви новини, свързани с политически въпроси. 24,7% всеки ден виждат фалшиви новини. 16,8% са виждали фалшиви новини няколко пъти седмично.Оказва се, че обществото е чувствително към фалшивите новини, според Боряна Димитрова. Висшистите, средното поколение и гражданите в най-голяма степен виждат фалшивите новини. По-ниско образованите и тези в малките градове по-рядко разпознават фалшивите новини.Проучването регистрира, че телевизията остава основен източник за информация, следвана от новинарските сайтове. Бурно развитие преживяват и социалните мрежи, които дори надминават вестниците и списанията. На дъното са радиото и официалните страници на институциите. Младите до 30 години 83% се информират от сайтовете и социалните мрежи. На второ място е телевизията. Това е групата, при която интернет е надминал екрана за достъп до информация.Иначе ЕС е с най-високо доверие сред българите. Плътно следва доверието към Руската федерация. 33% е доверието към Русия, а на трето място е Германия. По-ниско е доверието към САЩ и НАТО в българското обществено мнение, показва проучването на \"Алфа Рисърч\".", "date": "2017.06.27", "title": "Пропагандата и фалшивите новини като риск за националната сигурност"}
{"url": "https://news.bg/politics/oshte-utre-po-visokite-pensii-vlizat-v-plenarna-zala.html", "text": "Увеличението на минималната пенсия мина и на второ четене през бюджетната комисия. Увеличението на пенсиите е заложено в управленската програма на правителството и цели подобряване адекватността на пенсиите за трудова дейност. Законопроектът предвижда от 1 юли 2017 г. минималната пенсия да се повиши от 161,38 лв. на 180 лв., или с 11,5 на сто, и на 200 лева от 1 октомври 2017 г., или с 11,1 на сто.Всички пенсии, които след преизчисляването от 1 юли с тежест 1,126 за всяка година осигурителен стаж, останат с размери под 180 лв., или под минималния размер на пенсията за съответния вид, ще бъдат приравнени на новия минимален размер.В резултат на увеличението броят на пенсиите в минимален размер ще се увеличи от 547 хил. на около 668 хил. или около 31,5 на сто от пенсионерите за трудова дейност ще бъдат с минимални пенсии. След увеличението на минималната пенсия за осигурителен стаж и възраст от 180 лв. на 200 лв. от 1 октомври2017 г. броят на пенсиите в минимален размер ще се увеличи от 668 хил. на около 800 хил. или около 37,8 на сто от пенсионерите за трудова дейност ще бъдат с минимални пенсии.Пенсионерите, чиито размери на пенсиите са под 200 лв. или под стойността на минималната пенсия за съответния вид, ще получават новия минимален размер, при което за около 132 хиляди души ще има увеличение до 11,1 на сто, а за 668 хиляди - увеличение с 11,1 на сто.В резултат на повишението със същите проценти ще се увеличат минималните размери и на останалите пенсии за трудова дейност, които се определят в процент от минималната пенсия за осигурителен стаж и възраст. Това са пенсиите за инвалидност поради общо заболяване, пенсиите за инвалидност поради трудова злополука и професионална болест и наследствените пенсии.За двуетапното увеличение на минималната пенсия за стаж и възраст ще са необходими около 100 млн. лв. допълнително над предвидените средства в бюджета на държавното обществено осигуряване за тази година.Допълнителните разходи ще бъдат за сметка на очакваните по-високи приходи от планираните в бюджета на общественото осигуряване за 2017 г., с което бюджетното салдо за годината няма да бъде променено.Георги Търновалийски от БСП поиска всички пенсии да се преизчислят и да се спре с геноцида над българските пенсионери.Още утре проектът влиза в зала, за да може в петък да бъде обнародван в Държавен вестник.", "date": "2017.06.27", "title": "Още утре по-високите пенсии влизат в пленарна зала"}
{"url": "https://news.bg/world/atentator-samoubiets-ot-islyamska-darzhava-se-vzrivi-na-sabranie-na-grupirovkata-v-irak.html", "text": "Няколко лидери на ДАЕШ (\"Ислямска държава\") са убити и ранени, след като един от атентаторите самоубийци от групировката се е взривил по време на събрание на организацията в Ирак. Това съобщава иракският телевизионен канал .В неделя атентатор самоубиец, носещ колан с експлозиви, детонирал бомбата по време на среща на лидери на организацията в иракски град, който се намира на 350 километра западно от Рамади, близо до сирийската граница.Представител от силите за сигурност в провинция Анбар заяви пред телевизията, че има загинали лидери при нападението.Той добави, че нападението е последица от последните загуби на ДАЕШ на бойното поле в Мосул.", "date": "2017.06.27", "title": "Атентатор самоубиец от \"Ислямска държава\" се взриви на събрание на групировката в Ирак"}
{"url": "https://news.bg/tourism/mislim-za-obshti-turisticheski-paketi-po-zapadniya-pat-na-koprinata.html", "text": "\"Западният път на коприната\" е изключително важен за промотиране на нашето културно историческо наследство. Това смята министърът на туризма Николина Ангелкова, която бе официален гост на конференция, посветена именно на инициативата.В България има над 40 000 открити артефакти до момента, което ни подрежда на трето място след Гърция и Италия, посочи министърът. Тя посочи, че създаденият от Министерството на туризма Регистър на туристическите атракции и онлайн платформата \"Аз обичам България\", която стартира със 100-те национални туристически обекта, са една част от инициативите, които следва да се реализират по \"Западния път на коприната\".Министърът се надява днешният форум да допринесе за това Световната организация по туризъм да ни гласува доверие и да сме домакин на световен туристически форум. По пътя на коприната, според Ангелкова, има много държави, с които можем да обособим общи туристически пакети. Така с останалите държави ставаме едно голямо туристическо семейство, по мнението на ресорния министър. Ние сме втората държава, която е домакин на конференцията за \"По Западния път на коприната\".", "date": "2017.06.27", "title": "Мислим за общи туристически пакети по \"Западния път на коприната\""}
{"url": "https://news.bg/finance/100-usvoyavane-na-evrosredstvata-po-op-regioni-v-rastezh-iska-nankov.html", "text": "\"58% договорени и 78% обявени процедури е много добър резултат.\" Така министърът на регионалното развитие и благоустройството Николай Нанков коментира пред журналисти резултатите от Оперативна програма \"Региони в растеж\" 2014-2020 г. Министър Нанков участва в откриването на Деветото заседание на Комитета за наблюдение на оперативната програма. При откриването той посочи, че е важно да се вземе решение за наддоговаряне на бюджета с 10% на бюджета. Министър Нанков обясни, че това се прави с опцията да бъде усвоен 100% от европейския ресурс. Процедурата минава през решение на МС. Относно постигнатото усвояване на средства в размер на 58,48%, Министър Нанков коментира, че ако трябва да се сравняваме със страни от нашата черга - Гърция, Румъния, дори Италия, Испания сме отличници.\"Програмата върви със задоволителни темпове. Имаме известни изоставания там, където трудно се структурираха междинните звена при общинските администрации. Подходът през новия програмен период е малко по-различен. Формираха се междинни администрации, които да селектират проектните предложения на общините. Там имаме в някои отношения известно забавяне и другото забавяне е в някои от конкретните бенефициенти - Министерство на труда и социалната политика и Министерство на здравеопазването. С новите ръководства мисля, че преодоляваме тези времеви дефицити\", заяви министър Нанков.Той отчете още, че в системата на здравеопазването вече е създадена група за напредъка на проекта, свързан с модернизацията на спешната пощощ - 173 млн.лв.\"Имаме проекти към Министерство на труда и социалната политика за деинституционализация на лица - там имаме големи забавяния. Със съвместни усилия на управляващия орган и министерствата ще преодолеем времевите забавяния\", коментира още министърът на регионалното развитие.По ОП \"Региони в растеж\" вече са обявени 12 процедури за предоставяне на безвъзмездна финансова помощ на обща стойност 2,3 млрд. лв, което е 78% от бюджета на програмата. Подадени са 463 проектопредложения, от тях за 405 има сключени договори, което пък е 58% от общия ресурс на програмата.\"Напредъкът по програмата по настоящем е изключително добър\", каза министър Нанков. Към момента има одобрени плащания по програмата за над 220 млн. лв, което е 12 % от договорения ресурс и 7 % от общия.", "date": "2017.06.27", "title": "100% усвояване на евросредствата по ОП \"Региони в растеж\" иска Нанков"}
{"url": "https://news.bg/world/samo-izrael-i-rusiya-predpochitat-tramp-pred-obama.html", "text": "Израел е една от две държави, които предпочитат американския президент Доналд Тръмп пред предшественика му Барак Обама. Това показва ново социологическо проучване на Pew Research Center, цитирано от АП и \"Таймс оф Израел\".Изследването, в което са участвали 37 държави, разкрива, че Тръмп не само е изключително непопулярен в по-голямата част от света, но и не му се вярва в ръководеното на американската външна политика.Според сондажа 22% от респондентите изразяват увереност, че Тръмп ще стори правилните неща що се отнася до международните дела. За сравнение в последните години от управлението на Обама 64% са изразили увереност, че има способности да направлява правилно американската роля по света.Пет месеца от началото на президентството проучването показва, че одобрителният рейтинг на САЩ в света е спаднал до 49% от 64 на сто в края на 8-годишното управление на Обама.Най-малко се доверяват на Тръмп в Европа, Азия, Мексико и Канада. В 37-те държави Тръмп е по-добре възприеман от Обама само в Русия и Израел.В Русия Тръмп е по-популярен в сравнение с двамата му предшественици - Джордж У. Буш и Обама.В Израел 81% от респондентите са с положително мнение за американското ръководство.Доверието на Израел към Обама варираше от 49% до 71% по време на управлението му.В проучването са участвали 40 447 души от 37 страни. Проведено е между 16 февруари и 8 май.", "date": "2017.06.27", "title": "Само Израел и Русия предпочитат Тръмп пред Обама"}
{"url": "https://news.bg/crime/prokuraturata-se-zae-s-obshtinskite-payatsi-i-skobi.html", "text": "Върховната административна прокуратура (ВАП) извърши  на приетите от общинските съвети разпоредби на подзаконови нормативни актове, с които се налагат ограничения, забрани и санкции, свързани със спирането, престоя и паркирането на пътни превозни средства.Според Закона за движение по пътищата (ЗДвП) службите за контрол могат да използват техническо средство за принудително задържане на пътното превозно средство (скоба) и да прилагат принудителна административна мярка \"преместване на пътното превозно средство без знанието на собственика\", извършвана основно чрез т. нар. \"паяци\". Тези наказателни мерки обаче могат да бъдат приложени само при наличие на стриктно формулирани предпоставки.В хода на проверката на ВАП става ясно, че има разрешения, с които прилагането на принудителната мярка е възможно и при условия, несъществуващи в закона. Например при престояване на задържаното със скоба транспортно средство в зоните за платено паркиране за време в повече от платеното.Установено е и че общинските съвети са приели наредби, регламентиращи административни нарушения в противоречие със Закона за движение по пътищата.Налице са и случаи на санкциониране в по-малък размер в сравнение със законово предвидените размери на глобата - при нарушаване на забраните за паркиране на пътни превозни средства в паркове, градини и зелени площи, както и на специално обозначени места, обслужващи хора с увреждания.Открити са и общински наредби, уреждащи забрани за \"престой\" и \"паркиране\" в противоречие с разпоредбите на ЗДвП.С оглед на установените противоречия към момента са подадени 23 протести до административните съдилища против наредби, действащи на територията на общини Казанлък, Созопол, Шумен, Асеновград, Добрич, Монтана, Силистра, Кърджали, Велинград, Панагюрище и др.Проверката на ВАП продължава.", "date": "2017.06.27", "title": "Прокуратурата се зае с общинските паяци и скоби"}
{"url": "https://news.bg/int-politics/severna-koreya-sravni-tramp-s-hitler.html", "text": "Северна Корея сравни американския президент Доналд Тръмп с Адолф Хитлер в поредна словесна атака срещу САЩ на фона на повишеното напрежение заради военните амбиции на Пхенян и преди посещението във Вашингтон на новия президент на Южна Корея, съобщава \"Франс прес\".Поредните остри реплики бяха отправени седмица след като Пхенян нарече Тръмп \"побъркан\", докато напрежението нарасна след смъртта на американския студент Ото Уормбиър, който беше задържан в продължение на 18 месеца в Северна Корея и след това изпратен вкъщи в кома.Редакционна статия на официозната Корейска централна новинарска агенция (KCNA) изостри реториката, критикувайки остро основните политики на Тръмп, че били сродни с \"нацизма в 21 век\".Тръмп обяви в речта при встъпването си в длъжност през януари, че \"от този момент нататък, Америка ще бъде на първо място\".Севернокорейската агенция в тази връзка пише: \"Принципът за първенството на Америка... се застъпва за световно господство чрез прибягване до военни средства, какъвто беше случаят с концепцията на Хитлер за завладяване на света.\"Тръмп бил следвал \"диктаторските политики на Хитлер\" за разделянето на другите в две категории - \"приятели и врагове\", за да оправдае \"потисничеството\", се допълва в редакционната статия.Северна Корея постоянно осъжда враговете си с цветисти термини в пропагандата си, но сравненията с подбудителя на Втората световна война и архитект на Холокоста са необичайни дори по нейните собствени стандарти.", "date": "2017.06.27", "title": "Северна Корея сравни Тръмп с Хитлер"}
{"url": "https://news.bg/health/lekarite-otkazaha-limita-varhu-deynostite-i-sredstvata-za-bolnitsite.html", "text": "Управителния съвет на Българския лекарски съюз категорично отказва да подпише анекса на НЗОК, предвиждащ лимитиране на дейностите и средствата за болниците, предвидени за онкозаболяванията, ражданията и интензивните грижи.Това стана ясно по време спешна среща на Управителния съвет на организацията, на която се обсъдиха подготвените от Националната здравноосигурителна каса (НЗОК) изменения чрез анекса към индивидуалните ѝ договори с болниците.Съгласно текстовете в анекса, Надзорния съвет на НЗОК е утвърдил в размер на 140 млн. лв. средномесечен разход за дейности в болничната помощ. Но в текстовете е предвидено и лимитиране на дейностите и средствата на болниците.Според лекарите предвидените лимит ще ощетят главно пациентите. Според председателя на БЛС д-р Венцислав Грозев \"дори да има възможност да се направят прогнози за брой раждания в дадено лечебно заведение, е абсолютно невъзможно да се прогнозират пациентите, на които ще се наложат интензивни грижи\".Лекарският съюз се обявява твърдо против опитите да се упражнява контрол върху разходите за медицинска дейност на лечебните заведения да рискуват онкоболни, родилки или нуждаещи се от интензивни грижи да не могат да ги получат, защото НЗОК е наложила ограничения на хоспитализациите за тези пациенти.С това БЛС не отказва извършването на контрол от страна на НЗОК върху дейностите на болниците. Според тях контролът е абсолютно задължителен, но те намират предложението на Касата за неприемливо. \"Необходимо е да се намери друга методика за осъществяване на ефективен контрол, който да не е за сметка на пациентите\", добави Грозев.Според лекарите неподписването на анекса към индивидуалните договори на НЗОК и лечебните заведения категорично не забавя плащанията на сумите за болнична помощ. Според вече подписаните индивидуални договори НЗОК може да изплати дължимите суми.", "date": "2017.06.27", "title": "Лекарите отказаха лимита върху дейностите и средствата за болниците"}
{"url": "https://news.bg/regions/zadarzhaha-nad-4-tona-falshivo-vino.html", "text": "Над 4,3 тона фалшиво вино задържаха от митницата в Свищов. При проверка на помещение в Севлиево, властите откриват контейнери с 3175 литра бяло и червено вино, останалата част от алкохола е била разлята в бутилки. Импровизираната изба е собственост на физическо лице, което не е предоставило документи, че стоката е освободена за потребление.Припомняме, че миналата седмица властите задържаха 3,5 т нелегален алкохол в Карнобат.", "date": "2017.06.27", "title": "Задържаха над 4 тона фалшиво вино"}
{"url": "https://news.bg/world/produtsent-na-sienen-prizna-che-ruskata-saga-e-glupost-i-che-tarsyat-reyting.html", "text": "Американската медия СиЕнЕн прие оставката на трима журналисти заради история, свързана с разследване на среща между приближен на американския президент Доналд Тръмп и шефа на руски инвестиционен фонд, пише \"Гардиън\".Историята беше публикувана на сайта на медията в четвъртък и в петък вечерта беше премахната. Медията незабавно се извини на Антъни Скарамучи, който е от преходния екип на Тръмп и се смята, че се е срещнал с руския представител.Авторът на историята Томас Франк е сред тези, които са подали оставка, според източник от телевизията, който е пожелал анонимност, тъй като няма разрешение да обсъжда лични въпроси.Ерик Лихтблу, асистент на главния редактор на вашингтонското бюро на СиЕнЕн, и Лекс Харис, ръководител на отдела за разследваща журналистика, са подали оставка.От СиЕнЕн обявиха, че са свалили историята, тъй като не отговаря на редакционните стандарти на медията.Информацията е сериозен удар върху медията, след като Тръмп многократно обвинява СиЕнЕн, че разпространява \"фалшиви новини\".В историята се разказва, че Комисията за разузнаване към Сената разследва разговор между Скарамучи и Кирил Дмитриев от 16 януари. Дмитриев е ръководител на Руски фонд за преки инвестиции, който е използван от американски компании в Русия.Междувременно продуцент на СиЕнЕн описа спекулациите, че Русия е подпомагала Тръмп по време на президентската кампания като \"глупости\".Скрита камера улавя продуцента Джон Бонифийлд да признава, че антируската кампания на медията е просто за вдигане на рейтинга на телевизията.\"Предимно глупости. Нямаме никакво голямо доказателство\", казал Бонифийлд пред репортер. Кадрите от скритата камера са публикувани от активиста Джеймс О'Кийф чрез платформата Project Veritas.\"\", добави продуцентът.Той признава, че тактиката на СиЕнЕн за руската сага се отплаща: \"\".", "date": "2017.06.27", "title": "Продуцент на СиЕнЕн призна, че руската сага е „глупост” и че търсят рейтинг"}
{"url": "https://news.bg/politics/nankov-skeptichen-za-restavratsiyata-na-buzludzha.html", "text": "Министърът на регионалното развитие и благоустройството Николай Нанков е скептичен за реставрацията на паметника на Бузлуджа.\"Трябва да се намери една сериозна концепция.\" По този начин Нанков коментира .Според Нанков от БСП са еволюирали. \"Както щяха да протестират, се съгласиха с процедурата, която им предлага законът\", лаконичен бе Нанков.Той категорично заяви, че от БСП не могат да ги накарат да вършат нещо незаконосъобразно. \"Нито премиера, нито мен в качеството ми на министър. Фактът, че се предизвика дебат за \"Бузлуджа\", към момента имаме от страна отново на ръководството на БСП входирано искане. Този път не за право на собственост, а за безвъзмездно право на ползване за срок от 10 години. Вече ще преценим. Това решение не се взима нито само от мен, нито от депутатите от Стара Загора, нито от кмета на Казанлък, а от Министерски съвет\", отсече Нанков.По думите му е важно да бъде определено кой е най-добрият и оптималният вариант за опазване на паметника като културно историческо наследство. \"Въпросът е, че имаме една даденост, един паметник, който трябва да бъде под една или друга степен реставриран и поддържан наистина като адекватен най-малкото и сигурен строеж. Защо не и от него да се генерират и приходи в качеството му на културно-историческа ценност\", коментира министър Нанков.Попитан дали държавата трябва да се ангажира с реставрацията, министърът Нанков заяви, че всичко опира до финансов ресурс. По думите му дори във времето, когато на власт са били БСП - държавата не е успяла да осигури такъв ресурс.Нанков разкритикува БСП, че си приобщава Бузлуджа и \"има паметника за свой\". \"Не, че е на партията, чл. 1 от онази Конституция отдавна не функционира. Паметникът не е на партията. По времето на Луканов, на Виденов и Станишев, нямам спомени паметникът да е реставриран и превърнат в мемориал и в каквото и да било, на каквото и да е\", посочи министър Нанков.", "date": "2017.06.27", "title": "Нанков скептичен за реставрацията на \"Бузлуджа\""}
{"url": "https://news.bg/tourism/poveche-balgari-patuvali-v-chuzhbina-prez-may.html", "text": "Над 650 хил. българи са пътували в чужбина през май тази година - това бележи 16% ръст сравнено с миналата година - сочат данните от Националния статистически институт. Тази година повече българи пътуват към Испания, Обединеното кралство, Германия и Италия и по-малко към Израел и Унгария.Най-много българи през май 2017 г. пътуват не за почивка или по работа, а с други цели - гостуване, обучение, спортни мероприятия - 38.2 %. Почиващите в чужбина са 36%, а пътуванията със служебна цел 25.8%.70% от пътуващите през май към Турция българи са били там по \"други причини\", пътуванията по работа към Русия са 53%, а тези към Франция и Гърция с цел екскурзия или почивка са съответно 58.3 и 49.5% от всички пътувания на български граждани към тези страниПрез май 2017 г. посещенията на чужденци в България са 866.3 хил., или със 7.2% повече в сравнение с май 2016 година. Регистрирано е увеличение при всички наблюдавани цели: със служебна цел - с 22.4%, с цел почивка и екскурзия - с 5.3%, и с други цели - с 3.9%.От общия брой чужденци, посетили България през май 2017 г., делът на гражданите от Европейския съюз е 63.8%, или с 9.1% повече в сравнение със същия месец на предходната година. Увеличават се посещенията на граждани от Франция - с 38.3%, Полша - с 20.8%, Италия - с 14.5%, Германия - с 10.2%, Румъния - с 9.8%, Обединеното кралство - с 5.9%, и други. Същевременно намаляват посещенията на граждани от Словакия - с 24.3%, Унгария - с 5.9%, Гърция - с 0.3%, и други.През май 2017 г. преобладава делът на посещенията с други цели (вкл. гостувания и транзитни преминавания) - 46.0%, следвани от посещенията с цел почивка и екскурзия - 36.8%, и със служебна цел - 17.2%.Посещенията с цел почивка и екскурзия са 96.8% от всички посещения от Израел. Служебните пътувания са 49.6% от всички посещения на поляци, а с други цели са 77.1% от посещенията на граждани от Румъния.", "date": "2017.06.27", "title": "Повече българи пътували в чужбина през май"}
{"url": "https://news.bg/euronews/es-iska-30-namalenie-na-razhoda-za-energiya.html", "text": "Енергийната ефективност е приоритет за България в дългосрочен план. Целта е намаляване на енергийното потребление и ограничаване зависимостта ни от внос на енергийни ресурси. Това каза енергийният министър Теменужка Петкова по време на редовното заседание на Съвета на Европейския съюз \"Транспорт, телекомуникации, енергетика\", част \"Енергетика\", което се проведе в Люксембург. Енергийните министри от ЕС обсъдиха законодателните предложения за енергийна ефективност, част от пакета \"Чиста енергия за всички европейци\".Според министър Петкова, от съществена важност е не само да зададем постижима на ниво ЕС цел за енергийна ефективност, но и да гарантираме ясни и недискриминационни правила за разпределението й.Най-оживената дискусия бе каква да е целта за енергийни спестявания до 2030 г. и дали тя да е обвързваща за държавите. Българската позиция е , че е приемлива целта от 27%, но в дух на компромис е готова да приеме предложената по-амбициозна цел от 30%, като тя трябва да остане съобразена с националните специфики на всяка държава.След часове дебати по темата бе постигнато общо съгласие в измененията на директива 2012/27/ЕС да бъде заложена норма от 30% за енергийни спестявания. Предстои да бъде решено дали тя да е задължителна или не. Постигнатият общ подход на държавите-членки е основа за подготовка на преговори по темата с Европейския парламент.Според сега действащите правила страните от ЕС трябва да постигнат енергийни спестявания в размер на 20% до 2020 г.Съгласие между енергийните министри от ЕС имаше и за това, че актуалната в момента цел за енергийна ефективност от задължените лица (търговците на енергия) в рамките на 1.5% на годишна база, трябва да продължи да действа до 2030 г.Обект на дискусии по време на заседанието бяха и предстоящи промени в Директива 2010/31/ЕС за енергийните характеристики на сградите. Съществена част от тези изменения се отнасят до насърчаване на електромобилността като предизвикателство за подобряване стандарта на живот и изграждане на модерна градска среда.В рамките на заседанието енергийните министри от ЕС обсъдиха актуалното състояние на междусистемната електроенергийна свързаност и третирането на този въпрос в законодателния пакет \"Чиста енергия за всички европейци\". България изпълнява целта на ЕС за постигане на 10% междусистемна свързаност на електроенергийните мрежи до 2020 г. и полага усилия за увеличаване на преносния капацитет чрез изграждане на допълнителни електропроводи към съседни държави.Като част от приоритетния електроенергиен коридор Север - Юг се изпълнява проект от общ интерес за междусистемен електропровод 400 kV между подстанциите Марица Изток и Неа Санта (Гърция). Изграждането му ще има съществено влияние върху сигурността на доставките в региона, гъвкавостта на електроенергийната система и увеличаване на преносните й възможности.Страната ни предлага в третия списък проекти от общ интерес да бъде включена и нова междусистемна връзка 400 kV между България и Сърбия. Това ще допринесе за увеличаване на трансграничния капацитет, улесняване обмена на енергия в района на Западните Балкани и подобряване функционирането на пазарите на електроенергия в двете държави. В заседанието участва и заместник-председателят на Европейската комисия Марош Шефчович.", "date": "2017.06.27", "title": "ЕС иска 30% намаление на разхода за енергия"}
{"url": "https://news.bg/int-politics/obrat-v-pozitsiyata-na-merkel-veche-ne-e-protivnik-na-gey-brakovete.html", "text": "Германският канцлер Ангела Меркел се отказа да бъде противник на еднополовите бракове, давайки повод на гей и лесбийски групи да празнуват, докато лишава опозиционните партии от ключова тема в предизборната кампания три месеца преди изборите, съобщава \"Франс прес\".Говорейки на форум снощи, Меркел коментирала, че била отворена за гласуване по съвест по въпроса, в който депутатите са освободени от придържане към партийната линия - и при което реформата почти сигурно ще бъде приета от Бундестага.Преди шефката на дясноцентристкия Християндемократичен съюз (ХДС) многократно е изразявала личните си резерви за предоставянето на пълни брачни права на хомосексуалните, включително съвместно осиновяване от еднополови двойки, позовавайки се на \"благоденствието на децата\".Промяната в позицията на Меркел идва, след като социологическите допитвания показват, че големи масиви от германските гласоподаватели, както и всички други основни партии, подкрепят да бъдат разрешени еднополовите бракове, които бяха легализирани в много други големи западни демокрации през последните години.Германия понастоящем разрешава т. нар. граждански съюзи, които бяха легализирани през 2001 г. от лявото правителство, което беше съставено от социалдемократи и зелени. Те дават на хомосексуалните двойки равни права в много области - от данъците до правилата за наследство, но не позволяват съвместното осиновяване.Обратът в позицията на Меркел отваря вратата за нейния ХДС да сформира потенциални коалиции след изборите на 24 септември, като това е възможно както със социалдемократите, така и със Зелените или свободните демократи, като всички те подкрепят гей браковете.Само популистката и антиимигрантска партия \"Алтернатива за Германия\" се противопоставя на гей браковете, като вместо това настоява на \"традиционните ценности\" и пришпорва германките да имат повече деца.Меркел изтъкнала, че мисленето ѝ по темата се било променило след \"незабравимо преживяване\", когато наскоро се срещнала с двойка лезбийки, която се грижила за осем приемни деца в нейния изборен район, който се намира на брега на Балтийско море.Меркел използвала определено неясна формулировка, за да \"хвърли бомбата\" с промяната на позицията си: \"Бих искала да бъде променена дискусията в посока гласуване по съвест, вместо да се налага каквото и да е отгоре.\"", "date": "2017.06.27", "title": "Обрат в позицията на Меркел - вече не е противник на гей браковете "}
{"url": "https://news.bg/health/meditsi-zaplashvat-s-ostavki-ako-ne-se-prenapishe-standartat-za-speshna-meditsina.html", "text": "Министерство на здравеопазването в спешен порядък да пренапише стандарта за спешна медицина. За това настоя д-р Десислава Кателиева, председател на Националната асоциация на работещите спешна медицинска помощ.Д-р Кателива изтъкна, че на практика след решението на Върховния административен съд за отмяната на част от стандарта за спешна помощ, спешните медици са оставени да действат без нормативна база и защита в случай, че пациентът си потърси правата пред съда.Кателиева обясни, че стандартът, част от който бе отменен с решение на ВАС, е бил подкрепен и от Европейската асоциация по спешна медицина. Според нея е необходимо Министерството на здравеопазването да приеме в спешен порядък такъв стандарт, защото от 7-ми март тази година спешната медицина е оставена без нормативна база. По думите ѝ българският пациент не заслужава да бъде обслужван по-лошо от европейския, напротив той е много по-болен от европейския и заслужава да бъде обслужван както в просторни спешни отделения, така и с линейки тип a, b, c, както и да бъде обслужван съгласно триажните протоколи, даващи предимство на спешния пациент.Председателят на националната асоциация на работещите спешна медицинска помощ настоя и за повече прозрачност за плановете на здравното министерство относно проекта за модернизация на спешната помощ по ОП \"Региони в растеж\". Проектът предвижда 160 млн. лв. за закупуването на 400 нови автомобила и модернизацията на съществуващите филиали на Центровете за спешна медицинска помощ и оборудването им - 198 на брой в цялата страна.Кателиева посочи и че през февруари 2016 г. тогавашното ръководство на МЗ е изразило становище, че не сме подготвени да стартираме проекта за закупуването на новите линейки и ремонтите на спешните кабинети и отделения. Те имали нова визия за стандарта по спешна медицина. \"Съответно февруари проектът е отдалечен във времето за декември 2017 г. От слухове и някои медии разбрахме, че МЗ със служебен министър Илко Семерджиев не е подкрепил сключването на проекта и стартирането му. Още 12 месеца ще продължаваме да бъдем със старите линейки, при старите условия на труд\", допълни Кателиева.Според председателят на спешните медици, ако след декември няма сключен такъв проект за спешните медици - няма да има и бъдеще.Кателива попита кой и защо реши да отложи проекта за модернизация на спешната помощ. Тя припомни, че август месец миналата година в МЗ е имало наета фирма, която да изработи съответните проекти за ремонти и да подготви сключването на проекта с ЕК. Според нея тогава поредният министър решава, че този стандарт не е най-добрият, че тези пари са недостатъчни. \"Научаваме, че ще се правят нови проекти и се отлага с 12 месеца. Знаете ли какво значи 12 месеца с тези линейки в тези условия на труд? Колко мислите, че ще останат от нас?\", посочи Кателиева.Освен модернизацията на въпросните 198 филиала на спешна помощ е предвидено и изграждането на 34 спешни отделения в големите областни градове на страната. \"Всяка година ние преглеждаме около 2,5 млн. българи, които са потърсили спешна медицинска помощ\", посочи Кателиева. Така анкетно проучване, проведено сред 296 спешни медици показва, че сред мерките, които биха ги задържали на работното им място, са подобряването на условията - над 50%, както и мерки за безопасността ни заради нарастваща агресия.\"Държавата преди три години ноември месец 2014 г. МС прие концепция за развитие на спешната медицинска помощ. В продължение на две години имаше някаква последователност в изпълнението на тази концепция, беше приет стандарт по спешна медицина, стандарт, зад който застанахме всички ние, защото участвахме в написването му. Този стандарт беше подкрепен и от Европейската асоциация по спешна медицина\", припомни д-р Кателиева. Тя представи и писмо на Европейската асоциация по спешна медицина, в което подкрепя и препоръчва на Министерство на здравеопазването да се придържа към стандарта. По думите ѝ тогава са били взети мерки за безопасността на екипите. 2015 г. имаше 350 нападения, а през 2016 г. вече бяха 50.Кателиева заяви, че през последните седем месеца, държавата е позволила на лобитата в здравеопазването да стопират глава 4 от стандарта по спешна медицина, в резултат на което четири месеца вече спешните отделения работят извън закона, тоест без нормативна база.Отложила е с 12 месеца старта на проекта за модернизация на спешната медицинска помощ по ОП \"Региони в растеж\", а подписаният през месец февруари 2015 г. проект ПУЛСС 2 по ОП \"Развитие на човешките ресурси\" е на практика нефункциониращ. Проектът предвижда изграждането на Национален център за обучение по спешна медицина. Стойността му е 7 млн. лв.Относно състоянието на автопарка тя констатира, че системата разполага с 663 автомобила, от които 159 са нови. \"Изискването колите да бъдат тип А, Б, С влезе в сила с приемането на стандарта през 2015 г. Нито една от настоящите коли на спешна помощ в България не отговарят на изискванията на БДС и европейските стандарти за безопасност, оборудване и бързина на обслужване на пациентите\", посочи д-р Кателиева.На реторичния въпрос: Какво е бъдещето ни? Д-р Кателиева отговори: \"Напускаме\".", "date": "2017.06.27", "title": "Медици заплашват с оставки, ако не се пренапише стандартът за спешна медицина"}
{"url": "https://news.bg/int-economics/google-otnese-rekordnata-2-42-mlrd-evro-globa-ot-ek.html", "text": "Google бяха глобени с 2,42 млрд. евро от Европейската комисия, след като тя постанови, че компанията е злоупотребила с монополно положение, промотирайки собствената си услуга за пазаруване, манипулирайки търсачката да изкарва резултати най-отгоре за нея.Размерът на глобата е най-големият досега, налаган от ЕК срещу компания, обвинена в изкривяване на пазара.Решението също така определя Google да прекрати антиконкурентните си практики в рамките на 90 дни или ще ѝ бъде наложена допълнителна санкция.Американската компания може да реши да обжалва.Ако не успее да промени начина, по който управлява услугата в рамките на три месеца, Google могат да бъдат принудени да платят 5 процента от среднодневните световни печалби на компанията майка Alphabet.Google по-рано предположи, че Amazon и eBay имат по-голямо влияние върху навиците за харчене на хората и че възгледите на комисията \"не успяха да се впишат в реалността за това как повечето хора пазаруват онлайн\".Решението обаче може да създаде прецедент, който определя начина, по който Европейската комисия разглежда оплаквания относно важността, която Google дава на собствените си карти, резултатите от цени на самолетни билети и местните бизнес обяви в търсачката си.Google Shopping показва изображения и цени на съответните продукти заедно с имената на магазините, в които те са достъпни, и резултатите от тях, ако има такива.Подробностите са означени като \"спонсорирани\", което отразява факта, че за разлика от нормалните резултати от търсенето, те включват само продукти, които продавачите са платили да се появят.Хората, ползващи смартфони, могат да не виждат каквито и да е традиционни линкове при търсене в Google, ако не скролват доста надолу.Google също така се възползва от обстоятелството, че рекламите на услугата за пазаруване са по-визуални от текстовите реклами.", "date": "2017.06.27", "title": "Google отнесе рекордната 2,42 млрд. евро глоба от ЕК"}
{"url": "https://news.bg/press/borisov-kam-politsaite-gonete-banditite-denonoshtno-ministar-pavlova-uvolni-shefa-na-ndk-borshosh.html", "text": "Уволнение. \"Сега\":Министър Павлова уволни шефа на НДК БоршошМинистър Лиляна Павлова освободи Мирослав Боршош от длъжността изпълнителен директор и член на борда на НДК. Променен е и съставът на Съвета на директорите на НДК, съобщи БТВ.Причини са смяната са системно неизпълнение на указания, както и системно неизпълнение на решения на Съвета на директорите.Според разпространеното съобщение действията на досегашния изпълнителен директор поставят под съмнение \"както доброто финансово управление на дружеството, така и е застрашено изпълнението на всички дейности по привеждането на сградата на НДК за нуждите на европейското председателство\".\"Категорично отказвам да подписвам нови обществени поръчки, свързани с подготовката на НДК за Председателството под натиск и в условия, които не отговарят на правилата и закона. Не намирам за допустимо тези процедури - важна част от подготовката на България за Председателството на Съвета на ЕС през 2018 г - да се провеждат на фона на безпрецедентна атака срещу Националния дворец на културата. Не приемам да се поставя под съмнение доброто управление на Двореца при положение, че промяната на НДК е безспорна и видима за всички\", написа Боршош във \"Фейсбук\". Курорти. \"Труд\":Валери Симеонов: Алкохолните обиколки в Слънчев бряг ще бъдат спрени Вицепремиерът Валери Симеонов обяви, че алкохолните обиколки в Слънчев бряг ще бъдат спрени. Той посочи, че има разбиране от управата на курорта, че т.нар. \"пъб кроулове\" не носят нужните приходи и дори попадат в сферата на сивата икономика. \"Плащат еднократно на туроператора, след като пристигнат, събират се 150-200 души и обикалят по заведения, където никой не им издава касов бон, фактури или др. в тези кръчми. А рискът от алкохолно отравяне е голям\", коментира той пред БТВ.По думите му \"Слънчев бряг\" АД получава по 50 до 75 лв. от тези групи. \"След разговори стана ясно, че България няма особена печалба от това, а хаосът и нарушенията са много по-големи. Още тази седмица ще се приеме решението да се спрат\", категоричен беше той. МВР. \"Труд\":Бойко Борисов към полицаите: Гонете бандитите денонощноПолицаите вече няма да се оправдават с липса на бензин в патрулките и ще трябва да се отзовават денонощно на всеки сигнал в град или малко село. Това става с разпореждане на премиера Бойко Борисов, който присъства вчера на национално съвещание на МВР.\"За битовата престъпност - решихме, че не трябва да има лимит на бензина за патрулките. Колкото пари допълнително изразходите, ще ви го платя отгоре. Това ще излезе на правителството още 4-5 млн. лв. Разбира се, да не се мине до другата крайност - да почнете да крадете бензина и нафтата. Искам да бъдат направени наряди, които да ходят по селата, да говорят с хората. Да мине полицая, да спре на площада, да каже: \"Добър ден\". Не искам да чувам, че работата не е свършена, защото няма пари за бензин или нафта\", категоричен бе министър-председателят.  Сметки. \"Монитор\":Топлофикация\" ще връща пари на всеки втори клиентПо-високи годишни изравнителни сметки за парно и топла вода имат потребителите в София. Топлофикация ще връща пари за надплатено парно на 39% от сградите, клиенти на \"Техем\" и на 49% от абонатите, обслужвани от \"Нелбо\". Това са съответно 2340 сгради и 18 620 домакинства, съобщиха от топлинните счетоводители. Фирмите започват да предават справките със сметките от годишното изравняване за парно и топла вода в София на домоуправителите. Първите документи на \"Техем\" ще бъдат получени след 5 юли. А \"Нелбо\", предвижда да ги раздаде между 1 и 5 юли.57% от 6000 топлофицирани сгради на \"Техем\" са ползвали повече енергия, отколкото са платили през отоплителния сезон и ще получат различни суми за доплащане. Скандал. \"Дума\":СБЖ настоява за извинение Комисията по журналистическа етика на СБЖ излезе със специална позиция в защита на Къдринова, която е и отговорен редактор на сайта на съюза. От организацията определят като недопустими заплахите и агресивните реплики, отправени към известната и уважавана журналистка при изпълнение на професионалните й задължения. Те отбелязват, че СЕМ има за задача да защитава \"свободата и плурализма на словото и информацията\", както е записано на сайта на съвета. А поведението на Жотева, която е неговят член, е в разрез с основни принципи на журналистическата етика и на свободата на словото. \"Като член на СЕМ Бетина Жотева би трябвало да знае, че няма неудобни въпроси, има неадекватни отговори. В случая отправените от нея заплахи не могат да се приемат по друг начин, освен като посегателство срещу свободата на словото и правото на журналиста да упражнява свободно професията си. Отмина отдавна времето, когато от журналистите се изискваше да задават предварително подготвени удобни въпроси. Като член на СЕМ Бетина Жотева би трябвало да е гарант, а не цензор на журналистическата свобода\", подчертават от СЕМ.  Инвестиция. \"Монитор\":Инвестират 82,8 млн. лв. в горите Държавните горски стопанства планират за инвестират в горите над 82,8 млн. лв. през тази година. Това става ясно от писмен отговор на Министъра на земеделието и храните Румен Порожанов. Средствата са утвърдени във финансовите планове на 6-те дружества за 2017 г. За сравнение съгласно отчетите на държавните предприятия изразходваните средства от фонд \"Инвестиции в горите\" през миналата година са 26,320 млн. лв. В информацията се уточнява, че харчовете са правени съгласно Закона за горите, след издадени заповеди на министъра на земеделието.През тази година средства ще бъдат вложени в 5 основни дейности. В тях влизат проектиране, строителство и основен ремонт на пътища и техническа инфраструктура. Някои от държавните стопанства предвиждат и да проектират и изградят укрепителни съоръжения. Всички стопанства планират да вложат пари в залесяване и закупуване на горски територии, става ясно още от отговора на Порожанов. Именно това са основните дейности, в които са влагани средства и година по-рано. Например купените гори са с обща площ близо103 хил. ха на обща стойност 598 хил. лв. ", "date": "2017.06.27", "title": "Борисов към полицаите: Гонете бандитите денонощно; Министър Павлова уволни шефа на НДК Боршош"}
{"url": "https://news.bg/regions/pozharnikar-ostava-v-aresta-zaradi-izmami-s-kreditni-karti.html", "text": "Задържане под стража за Младен Атанасов, който е началник група \"Оперативен център\" в сектор \"Пожарогасене и спасителна дейност\" в МВР - Силистра. Атанасов е обвинен, че при от януари 2016г. до 12 юни 2017г. пазил предмети за подправка на платежни инструменти.На втора инстанция Варненският апелативен съд потвърди определението на Окръжен съд - Силистра, с което служителят на реда бил първоначално задържан под стража.До служителят на МВР се стигнало след разследване на шестима мъже в Русе, обвинени визточване на информация от платежтни инструменти и използване на скимиращи устройства. При задържането на Анатасов в дома му били открити копия на документи за самоличност на различни лица, данни за кредитни карти, номера, дата на валидност, СVV-код и имената на собствениците им.От разследването става ясно, че полицейският служител е поддържал сървър и компютри, използвани за престъпления срещу паричната и кредитната система. Обвиняемият е поддържал интензивна електронна комуникация с един от русенските обвиняеми чрез 3 електронни пощенски кутии. От 2016 г. до м. юни 2017 година те разменили 259 електронни писма, които съдържали информация за множество сканирани лични карти, фактури и файлове, в които имало информация за електронни пощи, техните пароли и личните данни на притежателите им, потребителски имена и пароли за достъп до сайтове за залагания и електронни портфейли.Съдът във Варна смята, че Атанасов може отново да извърши престъпление, заради доказателства, че обвиняем от Русе е поискал от Атанасов да заличи компютърни данни и информация, съдържаща се в неговите имейл адреси и служителят на МВР започнал да заличава информацията.", "date": "2017.06.27", "title": "Пожарникар остава в ареста заради измами с кредитни карти"}
{"url": "https://news.bg/politics/prezidentat-naznachava-nov-chlen-na-tsik.html", "text": "Президентът Румен Радев ще назначи Кристина Цонкова - Стефанова от Политическа партия \"Воля\" за член на Централната избирателна комисия (ЦИК). От парламентарната група на \"Воля\" са подали предложение до Президента за назначаването на Стефанова като член на ЦИК.Когато има избрани нови парламентарно представени партии и коалиции, които имат избрани с техните кандидатски листи членове на Европейския парламент, но не са парламентарно представени, съставът на ЦИК се допълва с по един член, предложен от тези партии или коалиции, съгласно Законопроекта за изменение и допълнение на Изборния кодекс.Всички нови членове на Централната избирателна комисия се назначават от президента на Републиката за срок до приключване на мандата на действащите членове.", "date": "2017.06.27", "title": "Президентът назначава нов член на ЦИК"}
{"url": "https://news.bg/crime/razbiha-grupa-svodnitsi-v-plevensko.html", "text": "Специализираната прокуратура обвини трима мъже и една жена в съучастие в организирана престъпна група за трафик на жени за проституция.Жените били изпращани в клубове в Атина, Лайпциг и Бон и били длъжни да изпращат половината от препечеленото обратно в България.Двама от мъжете и жената са задържана при спецоперация на служители на ГДБОП в Плевенско на 20 юни. Четвъртият член на групировката в момента излежава присъда по друго дело в затвора.Според разследването групата е действала от ноември 2011 г.На 23 юни 2017 г. Специализираният наказателен съд е наложил мярка за неотклонение \"задържане под стража\" на двамата заловени мъже, а жената получила \"парична гаранция\".", "date": "2017.06.27", "title": "Разбиха група сводници в Плевенско"}
{"url": "https://news.bg/politics/iskat-po-malko-administratsiya-v-stroitelniya-biznes.html", "text": "Браншови организации и институции обсъждат възможностите за намаляване на административната тежест в строително-инвестиционния процес. В това отношение за пример бе дадена Македония.\"В съседна Македония са въвели изключително ценни неща\", заяви председателят на Камарата на архитектите в България арх. Борислав Игнатов. По думите му там е въведена система, която изцяло обработва проектите за инвестиционното планиране. \"Няма гишета, няма и опашка\", подчерта арх. Игнатов. Всеки човек, който има достъп до интернет, може да подаде проекта си и да получи разрешение за строеж по имейл. Така се изключва и възможността за протакане или нерегламентирани изисквания.Председателят на Камарата на строителите в България инж. Николай Станков набеляза няколко основни промени, които биха имали съществено значение в този процес.В краткосрочен план - това е въвеждането на \"мълчаливото съгласие\" и електронизация на всички процедури, свързани със съгласуване, одобрение на строителни книжа и издаване на строителни разрешения\". В дългосрочен план той изтъкна необходимостта от нормативни промени.КСБ е разработила 3 законопроекта, които да подменят Закона за устройството на територията. В тях са се постарали да интегрират немския опит в нашия строително-инвестиционен процес. Инж. Станков се надява законопроектите да бъдат придвижени и \"да видят бял свят\".\"В процеса на редуциране на административната тежест ще разчитаме основно на регионалното министерство\", заключи той.\"Нашето желание е да облекчим административните режими и на тежестта за бизнеса и гражданите в инвестиционния процес, в устройственото планиране\", декларира за пореден път регионалният министър Николай Нанков. Той също даде за пример колегите си в Македония.Регионалният министър Николай Нанков прогнозира, че ще има спорове по някои от въпросите - например за мълчаливото съгласие. По думите му, темата трябва да бъде прецизирана.Нанков обяви, че сега се създава работна група с участието на всички заинтересовани страни за обсъждане на промените. По думите му, летните месеци ще бъдат използвани за създаване на добра нормативна база. Ще бъдат отчетени и трите законопроекта на КСБ.Според главния архитект на Столичната община Здравко Здравков принципът за споделена отговорност между проектант и главен архитект е в основата на облекчаването на административната тежест.Начинът, гражданите да спрат да комуникират с администрацията, е създаването на максимален брой електронни услуги, смята той.Той изтъкна, че от няколко месеца работи система за инвидидуални административни актове. В момента всичко се издава по електронен път, цялото досие на обекта се събира на едно място.", "date": "2017.06.27", "title": "Искат по-малко администрация в строителния бизнес"}
{"url": "https://news.bg/politics/remontat-na-ndk-e-kolektivno-reshenie-obyavi-denitsa-zlateva.html", "text": "Всички дейности, свързани с преустройството, модернизацията и адаптацията на сградата на НДК за нуждите на председателството на Съвета на ЕС, са определяни и обсъждани в много широк формат. Това заяви пред БНР бившият вицепремиер за европредседателството Деница Златева по повод уволнението на изпълнителния директор на НДК Мирослав Боршош.Тя увери, че не е имало еднолични решения - нито нейни като принципал на дружеството и ресорен вицепремиер, а още по-малко на изпълнителния директор или на висшия мениджмънт на НДК.Като мотиви за отстраняването на Мирослав Боршош настоящият министър по председателството ни Лиляна Павлова посочи системно неизпълнение на указанията и поставяне под съмнение на доброто управление на дружеството.От своя страна в социалните мрежи бившият вече директор коментира, че отказва да подписва нови обществени поръчки и говори за поставяне на условия, които не отговарят на правилата и закона.Подготовката на едно председателство не става само от ресорния министър - бил той вицепремиер или министър, както е в случая, или само от изпълнителния директор, подчерта Деница Златева. Зад тях стоят изключително много хора, които работят, подчерта тя.Според нея много е важно да се успокой ситуацията. Нека да оставим, ако има наистина сигнали и проверки, ресорните и компетентните органи да си свършат работата, така че екипите да имат спокойствието да могат да подготвят председателството, призова бившият вицепремиер за европредседателството, която коментира и своята работа в рамките на служебния кабинет \"Герджиков\":\"Аз наследих от вицепремиера Томислав Дончев и от вицепремиера Румяна Бъчварова две работни групи - едната е Междуведомствената работна група за НДК, която е приела обхвата и техническото задание за бъдещите строително-ремонтни дейности, а другата - съответно групата \"Сигурност\", с която работихме много активно по допълнителните изисквания за сигурността на НДК\", заяви Златева.Ние не сме се занимавали с увеличение на капитала или възлагане на други допълнителни дейности по вече действащи обществени поръчки. Нашата основна задача беше в едно тясно сътрудничество с всички институции да финализираме допълнителни изисквания, защото обхватът на ремонта на НДК от 2016 г. е правен на базата на идеен, а не на технически проект, подчерта Деница Златева.По-думите ѝ, това е така, тъй като в предишното правителство на Бойко Борисов се е взело решение обществената поръчка, техническото задание, да бъде правено на базата на идеен проект.Тъй като технически проект не е бил правен, това наложи в рамките на три месеца и със строители, и с възложители, и с всички други институции да обсъдим и приемем необходимите допълнителни дейности. По този начин се отговаря на изискванията за провеждане на събития от председателството, обясни бившият вицепремиер за европредседателството.Обхватът, предложен от строителите и работната група, е по-голям, отколкото средствата, които са отпуснати, добави Златева.\"Ако наистина има разлика между докладите на Междуведомствената работна група като обхват на дейностите и стойностите, то би трябвало сега пак Междуведомствената работна група - защото това не е еднолично решение на принципала или на изпълнителния директор, да определят при по-малките финансови средства, които са отпуснати на НДК спрямо исканите от Междуведомствената работна група какво точно да възложи - дали да правят допълнително стълбища, дали тавани, дали ВиК. Това е отговорност на всички страни по отношение на ремонта на сградата за нуждите на председателството\", допълни Златева.", "date": "2017.06.27", "title": "Ремонтът на НДК е колективно решение, обяви Деница Златева"}
{"url": "https://news.bg/int-politics/sasht-vaznameryavat-da-vaorazhavat-siriyskite-kyurdi-dori-sled-otvoyuvaneto-na-rakka.html", "text": "Американският военен министър Джеймс Матис остави отворена възможността за осигуряването на по-дългосрочна помощ на \"Отрядите за народна защита\" (YPG) на сирийските кюрди, посочвайки, че може да се наложи САЩ да им осигуряват оръжия и оборудване дори след отвоюването на Ракка от ДАЕШ (\"Ислямска държава\"), съобщава \"Ройтерс\".Турция, съюзник на САЩ в НАТО, която разглежда YPG като заплаха, заяви по-рано, че Матис я е уверил в писмо, че САЩ в крайна сметка ще си върнат оръжията, които са им предоставили, след като ДАЕШ бъдат победени.Матис, в първите си публични коментари по въпроса, не оспори пряко обяснението на Турция.\"Ще направим, каквото можем\", изтъкна Матис пред журналисти по време на полета си за Германия, след като бил запитан за възстановяването на оръжията.Но Матис също така отбелязал, че бойците от YPG са били добре въоръжени дори преди САЩ през миналия месец да решат да предложат по-специализирано оборудване за тяхната офанзива срещу контролирания от ДАЕШ град Ракка.Матис също така заявил, че битката срещу ДАЕШ ще продължи дори след като Ракка бъде отвоювана и насочи отговорите си за възстановяването американските оръжия върху това оборудване, за което той смята, че YPG няма да се нуждаят за битка.Запитан дали сирийските кюрди ще се върнат към нивото на въоръжаване преди тяхната операция за овладяването на Ракка, след като сраженията приключат, Матис отговорил: \"Е, ще видим. Това зависи от това каква ще е следващата задача. Искам да кажа, че с овладяването на Ракка сраженията не приключват\".Турция разглежда YPG като продължение на забранената Кюрдска работническа партия (ПКК), която води въоръжен бунт срещу турската държава в югоизточната част на страната от средата на 1980-те години. Според турските власти оръжия, доставени на YPG в миналото, в крайна сметка са попадали в ръцете на ПКК, определяйки всякакви оръжия, предоставени на сирийските кюрди като заплаха за нейната сигурност.САЩ обаче разглеждат YPG като основен съюзник в кампанията за победата над ДАЕШ в Ракка, основната градска крепост на терористите в Сирия.Матис ще се срещне с турския си колега Фикри Ъшък в четвъртък в Брюксел.", "date": "2017.06.27", "title": "САЩ възнамеряват да въоръжават сирийските кюрди дори след отвоюването на Ракка"}
{"url": "https://news.bg/columnists/mishel-temer-pri-putin-ili-kazvam-ti-dashte-seshtay-se-snaho.html", "text": "Неяснотата около президентските избори в Бразилия през 2018 г. продължава. Въпреки многото обвинения и разследвания за корупция, действащият президент Мишел Темер все пак оцелява на поста си. И дори увеличава възможностите на държавата да достигне бившето величие на португалската си метрополия, съюзявайки се другите гиганти от БРИКС, поотделно оспорващи военно-икономическото могъществото на САЩ в света. Темер на този етап има подкрепата на Владимир Путин, Си Цзин Пин, Нарендра Моди, Джейкъб Зума.На 14.06.2017 г. влиятелният бразилски печатен орган \"О Глобу\" публикува журналистическо разследване, което има голям шанс да се превърне в съдебно следствие. Според журналистите, двамата бивши президенти Луиш Инасиу Да Силва - Лула и Дилма Русеф са получили съответно по 70 и 80 милиона долара за своите предизборни кампании от братята Жоесли и Уесли Батиста - \"кралете на месото в Бразилия\". Разкритието е опит да бъдат извадени от кандидат-президентската кампания през 2018 г., както е изваден Мишел Темер.В Бразилия за две години и половина се случиха две много съмнителни авиокатастрофи, които провокират съмнения в това дали са случайни, или не? По съвпадение, става дума за двамата най-опасни противници на бившия президент Дилма Русева: първият можеше да не й даде да спечели втори мандат; вторият успя да я снеме от поста. И двамата загинаха по еднакъв начин: в малки самолети, между Сао Пауло и Рио Де Жанейро. Сау Паулу е световен рекордьор по частни самолети и вертолети и безопасността на полетите е на най-високо ниво.На 13.08.2014г. самолет Чесна 560 XI излетя от Рио де Жанейро и се разби в град Сантуш - пристанище на Сау Паулу. Загинаха 10 пътници и екипаж, в това число и кандидатът за президент от Бразилската социалистическа партия Едуарду Кампуш заедно със съпругата и сина си. Финалът на предизборната кампания беше предрешен в полза на действащия президент Дилма Русева. Тя продължи лявоцентристката линия на Партията на труда (ПТ).След две години, след победата на изборите, все-пак напусна президентския пост.Започна огромно, даже по бразилските мащаби, дело за корупция, свързано с най-големите компании в Бразилия: нефтената \"Петробраз\" и строителната \"Одебрехт\". То прекъсна политическата кариера на Дилма, председателя на Сената Едуарду Куня и още десетки (ако не и стотици) бразилски политици, магистрати, бизнесмени, журналисти. И заплашва да лиши от свобода бившите президенти Лула и Дилма и действащия Мишел Темер.Ключова роля в разследването и процеса игра съдията Теори Завадски. Той смело изобличи корупцията в \"Петробраз\" и \"Одебрехт\". 68-годишният съдия беше много уважаван човек.Кореспондентът в Бразилия на испанския вестник АБС Вероника Гойсуета смята, че той щеше да \"налее масло в огъня на и без това напрегнатия бразилски политически живот\". Трябваше да представи пред Конгреса ново заключение на 77 експерти по \"Одебрехт\". На 20.01.2017 г. Завадски загина в авиoкатастрофа на 7-местен дву-моторен Кинг Еър С-90. Още трима пътници загинаха с него. Сред тях и собственикът на самолета Карлуш Алберту Филгейраш. Самолетът летеше от летището Кампу Ди Марти (Сау Паулу) към историческия града Парати (Рио Де Жанейро).Детективът от Федералната полиция Марселу Адриану Анселму, на раменете на когото лежи ключовата отговорност по делото \"Одебрехт\", иска разследване на катастрофата \"в светлината на потвърждаване на привилегиите за \"Одебрехт\" в сътрудничеството с властите\". Той постави въпроса \"инцидент или конспирация? Теори Завадски беше голям юрист и бразилски герой! Пример за всички съдии, прокурори, адвокати!\" Така смятат мнозинството бразилци и сега.Теори Завадски анулира решението на Генералната държавна адвокатура, която през май 2016 г. се опита да оправдае Дилма и внесе въпроса в бразилския Сенат. Така предотврати последния опит да се спре импчиймънтът: намери противоречие между решението на адвокатите и Конституцията. Опря се на публикации в медиите, които не можеше да се пренебрегнат. Тогава въстанаха против него мнозинството бразилски политици и юристи. Синът му Франсишку Прен Завадски написа във фейсбук: \"Нашето семейство е подложено на опасности. Очевидно е, че структури и движения от различен тип възпрепятстват процеса. Аз се надявам, че държавата ще удържи победа. Ако нещо се случи, вече знаете къде да търсите\".В края на краищата, неговите подозрения се оправдаха. Баща му Теори Завадски загина.Връщането на Дилма и Лула в политиката се случва на фона на исканията за оставка Мишел Темер по сходни обвинения. Вестникът на португалските комунисти \"Аванти\" го нарича \"президент-превратаджия, обвиняем в корупция\" и призовава за предсрочни президентски избори. Кореспондентът на \"Аванти\" разказва за митинг на известния плаж \"Копакабана\", където на фона на изпълненията на бразилските музиканти Гаетану Велозу, Милтон Насименту, Мария Гаду, Моно Браун хората искат отставката на Мишел Темер. Организатори са левите движения \"Бразилия популар\" (Народна Бразилия), \"Пову сем меду\" (Народ без страх). Те напомниха за борбата на бразилския народ против военната диктатура.Депутатите от опозиционната партия \"Реди\" отправиха към председателя на Долната палата на парламента Родригу Майя питане за импийчмънт на президента. Основание е информацията, постъпила във Федералния върховен съд от собствениците на компанията IBSSA - братята Жоесли и Уесли Батиста, че Мишел Темер ги е молил да подкупят предшественика му Едуарду Куня, \"за да мълчи\". Именно той прие решението за импийчмънта на Дилма. Родригу Майя трябваше да приеме и за Темер. Той потвърди факта на срещата, заявявайки, че поведението му пред братята \"никак не го компрометира като държавен глава\". Дело все пак беше заведено.В столицата Бразилия и в други градове започнаха митинги с искания за оставка на президента. Социалистическата народна партия заяви, че излиза от коалицията. След нея и други: Социал-демократическата партия на Бразилия, Бразилската социалистическа партия.Оставка дадоха двама министри: на културата Роберту Фрейри и на градовете Бруну Араужу.Чрез социалните мрежи активистите на гражданското общество започнаха да организират народно движение за неговата оставка. В знак на протест демонстрантите разграбиха и подпалиха Министерството на селското стопанство. Дойде ред на Министерствата на планирането и културата. Мишел Темер беше принуден да въведе армията в столицата.Едсон Дачин - съдията от Върховния съд, водещ делото за корупция в държавната нефто-газова компания \"Петробраз\", даде разрешение на Федералната полиция за разпит на Мишел Темер. Според нея, компанията - производител на месо е давала подкупи на президента от 2010 г. чрез бившия депутат и негов съветник Родригу Да Роша Лоуренсу. Последният е засечен да излиза от пицария с чанта, съдържаща сумата от 500 000 реала (около 140 000 евро), предадена му от емисар на Жоесли Батиста. Тази сума съответства на неговите показания за даден подкуп на президента. Според него, Родригу да Роша Лоуренсу \"е доверено лице на президента в продължение на 2 десетилетия и през това време е играл ролята на посредник\".На 10.06.2017 г. Висшият избирателен съд оправда Мишел Темер: 4 гласа \"за\", 3 \"против\".Откакто Мишел Темер седна в креслото на президента, икономиката на Бразилия дръпна напред. Тя показа ръст 1% за първите 3 месеца на 2017 г. Така най-дългата рецесия в историята на страната завърши. Обаче, тенденцията засега е неустойчива. При негово падане, тя може да се обърне. Досега 14 милиона бразилци нямат работа. Борсите в страната потънаха след началото на скандала. Неговите икономически реформи и досега срещат съпротива. Особено предприетите мерки за оздравяване на фискалната дисциплина. Без него, страната ще влезе в нова криза. Обаче руският аналитик Богдан Полшиков смята, че \"Мишел Темер едва ли ще удържи победа на предстоящите избори, заради провежданата от него твърда социално-икономическа политика и подозренията за участие в нови корупционни дела\". Той смята, че Лула и Дилма ще вървят заедно на президентските избори през 2018 г. и имат сериозни шансове за победа. Такава перспектива, разбира се, не може да устройва Вашингтон.Според него, \"в близко време можем да станем свидетели на нови опити за намеса на Съединените щати във вътрешните работи на суверенна държава\". Богдан Польшиков концентрира цялото си внимание на ролята на федералния съдия Сержиу Моро, \"който води разследването по горепосочените корупционни дела, ползва се с подкрепата на десницата, затова даденото противостояние може да се разглежда през призмата на политическата борба между десните и левите, изходът от която може кардинално да повлие на разположението на силите в предстоящата президентска гонка\". Авторът е напълно съгласен със заключението, че информационните кампании по импийчмънта, арестите и присъдите на бывши президенти и политици са \"елемент от предизборната кампания\". И се ползват от всички участници в нея.Тези анализи на колегата Богдан Полшиков бяха публикувани преди 21.06.2017 г., когато малко изненадващо за международните наблюдатели, Мишел Темер се оказа в Москва по покана на Владимир Путин. Тази среща между двамата лидери на двете регионални сили (както казва руският латиноамериканист - специалист по Бразилия Борис Мартинов, \"Бразилия е огледален образ на Русия в Южното Полукълбо\") не беше широко разгласена предварително.Това означава, че Мишел Темер, усетил реална опасност за оцеляването си на президентския пост, се е обърнал към Владимир Путин с призив за подкрепа. И в замяна е обещал много преференции за руските политици, военни, бизнесмени. Това сочат и данните за преговорите:\"Държавните ръководители на Русия и Бразилия се договориха за засилване на координацията на ходовете на външната си политика... Путин изтъкна, че руските енергийни и транспортни компании се надяват да засилят дейността си в Бразилия... В Бразилия има няколко наземни станции на руската навигационна система ГЛОНАСС, която е конкурент на GPS, а Темер подчерта че може да приеме още станции на ГЛОНАСС... Русия и Бразилия продължават да сътрудничат в сферата на отбраната в областите, представляващи взаимен интерес. Темер отбеляза, че вече за четвърти път посещава Руската федерация с официална визита. Той покани президента на Русия Владимир Путин да посети Бразилия в най-удобното за него време\".Въпреки че в Русия живеят около 146 000 000 души, а в Бразилия - около 260 000 000 (цифрата е доста условна) и за една година руснаците произвеждат 1 267 000 000 долара, а бразилците - 1 769 000 000, ясно е, че в случая отношенията между двамата президенти са на принципа \"началник-подчинен\", или \"молещ - благодетел\". Защото Путин спокойно може да остане на поста си дотогава, докогато сам реши и без помощта на колегата си - президент Мишел Темер. Изключително професионалните руски латиноамериканисти от Института за Латинска Америка на Руската академия на науките (ИЛАРАН) и МГИМО отдавна съветват висшето ръководство на страната да не отдава стратегическо значение на крайнолевите режими в латиноамериканския регион и да се съсредоточи върху отношенията със стабилните демокрации в южната част на Латинска Америка. С Мишел Темер, Лула, или Дилма начело на Бразилия, отношенията с Русия ще останат приоритетни. Темер обаче в момента остро се нуждае от подкрепата на някоя велика сила и я намери в Кремъл. Руските инвестиции ще му помогнат да стабилизира още повече икономиката и така да подкрепи своя приемник на президентските избори през 2018г.От друга страна, Путин в момента дава жесток урок на Дилма, която отказа да подкрепи възсъединението на Република Крим с Руската федерация. Оттогава насам отношенията между руснака и бразилката с български корени забележимо охладняха. Урокът е и предупреждение към Лула - да внимава как ще възстановява отношенията си с Кремъл, ако заеме президентския пост. Или, както се казва: \"Казвам ти дъще, сещай се снахо!\". В случая, тримата бразилски президенти - настоящ и двама бивши - оценявят значението на сътрудничеството с Путин за кариерата си.", "date": "2017.06.27", "title": "Мишел Темер при Путин или \"Казвам ти дъще, сещай се снахо!\""}
{"url": "https://news.bg/int-politics/tramp-se-sheguval-s-hakvaneto-na-klintan-ot-rusiya.html", "text": "Тогавашният кандидат за президент на САЩ Доналд Тръмп се е шегувал с призива си към Русия да хакне съперника му за поста Хилъри Клинтън. Това заяви говорителят на Белия дом Шон Спайсър, цитиран от CNN. По време на кампанията, Тръмп призова Москва да открие \"липсващите 30 000 мейла\" от времето й като държавен секретар.Тръмп обяви по-рано, че демократите не могат да приемат загубата си на изборите миналата година и заради това търсят външни причини и фактори. Намесата на Русия в изборите обаче бе сред големите скандали в администрацията. Разследването коства поста на директора на ФБР Джеймс Коми, както и хора от екипа на Тръмп. Стана ясно, че предишният президент Барак Обама е бил информиран за това и не е направил нищо, за което Тръмп отново го критикува. Той твърди, че не е възпрепятствал разследването на САЩ за евентуална руска намеса, въпреки твърденията на Коми, че е е оказван натиск.", "date": "2017.06.27", "title": "Тръмп се шегувал с хакването на Клинтън от Русия "}
{"url": "https://news.bg/int-politics/tramp-iska-barzo-reshenie-na-problema-severna-koreya.html", "text": "Бързо справяне със заплахата Северна Корея. За това се обяви в понеделник американският президент Доналд Тръмп. Това заяви той след срещата си с индийския премиер Нарендра Моди в Белия дом. По думите му, режимът в Пхенян е причинил огромни проблеми и трябва да бъде спрян бързо. Той използва случая, за да благодари на Индия за подкрепата в налагането на санкции срещу КНДР. Санкциите бяха наложени след серията ракетни и ядрени изпитания от Пхенян в нарушение на резолюции на ООН. Отношенията между САЩ и Северна Корея се обтегнаха още повече след смъртта на американския студент Ото Уормбиър.Той беше върнат през миналата седмица в състояние на кома в САЩ, след като беше задържан в Северна Корея в продължение на повече от година и малко след това почина. ", "date": "2017.06.27", "title": "Тръмп иска бързо решение на проблема Северна Корея "}
{"url": "https://news.bg/politics/9-mln-lv-ot-2014-g-dosega-e-zagubata-na-ndk-tvardi-pavlova.html", "text": "9 млн. лв. от 2014 г. досега е загубата на НДК. Това твърди министър Лиляна Павлова, цитирана от \"24 Часа\".Припомняме, че вчера бе уволнен изпълнителният директор и член на борда на НДК Мирослав Боршош.Така тя коментира мотивите си за отстраняването му. По думите й, твърде много са нередностите, които той е допуснал, за да се стигне до тук. Павлова твърди, че не са й предоставяни отчети, дружеството е работело без бизнес план, не е заверен и финансов отчет за 2016-та година. От своя страна, Боршош заяви че отказва да работи под натиск и условия. ", "date": "2017.06.27", "title": "9 млн. лв. от 2014 г. досега е загубата на НДК, твърди Павлова"}
{"url": "https://news.bg/int-politics/siriya-podgotvya-himicheska-ataka-preduprezhdavat-sasht.html", "text": "Режимът на сирийския президент Башар Асад вероятно подготвя химическа атака, която да причини масово избиване на цивилни. За това предупреди в изявление говорителят на Белия дом Шон Спайсър, цитиран от АФП. Ако това бъде осъществено, Сирия ще си понесе последствията, заяви той. Режимът ще плати висока цена, ако допусне избиването на невинни, по думите му. Той обаче подчерта, че приоритет на САЩ в Сирия е победата над \"Ислямска държава\".Вашингтон вече обвини Дамаск, че стои зад атаката в сирийския град Хан Шейхун през април.Сирия и съюзникът Русия отхвърлиха обвиненията. САЩ удариха след атаката сирийска военновъздушна база с крилати ракети, след като обвиниха сирийската армия в избиването на десетки цивилни с нервнопаралитичен газ, който бил съхраняван в ударената база.Според Русия, нападението е било провокация, чието предназначение е било да хвърли вината върху сирийския държавен глава, настоявайки, че \"Асад не е използвал тези оръжия\".Руският президент Владимир Путин заяви в началото на юни, че Русия предложила на САЩ и съюзниците им възможността да проверят сирийската военновъздушна база за следи от химически агент и ги разкритикува за отказа им да го сторят.", "date": "2017.06.27", "title": "Сирия подготвя химическа атака, предупреждават САЩ"}
{"url": "https://news.bg/economics/zapali-se-transformatorno-maslo-vav-vlak.html", "text": "Трансформаторно масло се е запалило в локомотив на гара Костенец. Инцидентът е станал около 2.30 часа в нощта срещу вторник, съобщи Нова телевизия.Локомотивът веднага е бил откачен и отделен от композицията. Пострадали и сериозни материални щети няма.Припомняме, на гара Горна Оряховица двама машинисти пострадаха след запалване в машинното отделение на маневрен локомотив. Те са с изгаряния от  нагрято машинно масло, което по неясни причини ги е заляло.", "date": "2017.06.27", "title": "Запали се трансформаторно масло във влак"}
{"url": "https://news.bg/crime/problemat-s-uniformite-v-mvr-sashtestvuval-ot-godini-spored-marinov.html", "text": "\"Проблемът с униформите не е от вчера и от днес. Проблемът съществува вече 4-5 години.\" Това заяви пред Нова телевизия главният секретар на МВР Младен Маринов.По думите му проблемът с униформите на служителите на МВР е продиктуван от провеждането на обществени поръчки. Според Маринов се търси прозрачност при провеждането на поръчките, което забавя нещата. Малко били и фирмите, които имали необходимия капацитет за поемането на такива обществени поръчки.Маринов обясни и че за момента всеки служител се оправя както може. Той сподели, че разбира колегите си и че се търси възможно най-бързо решение на проблема. \"И аз съм полицай. Носил съм униформа 25 години\", допълни Маринов.\"Борисов справедливо реши, че за колегите трябва да се отделят средства. Той разпореди и вече се търси решение колегите да бъдат компенсирани.\"Относно заплатите на служителите в системата на МВР Маринов обясни, че , \"но такова искане имат всички сектори в държавата\". Според него проблемът може да се реши само чрез воденето на диалог между засегнатите страни.\"Несправедливо е. Нужни са над 300 млн. лв. за повишаването на заплатите. Но на първо място трябва да се помисли за униформите\", допълни Маринов.По повод обвиненията на главния прокурор Сотир Цацаров, че отдел \"Икономическа полиция\" е изпаднал в летаргия, Маринов коментира, че е възможно и да има кадрови промени в ръководството на отдела. \"Ще бъдат предприети кадрови промени, след направен анализ\", допълни той.Маринов коментира и проблема с телефонните измами. Той обаче не даде коментар на въпроса дали изтичане на информация от МВР и дали телефонните измамници са покровителствани от системата. По думите му към момента се осъществява проверка по сигнал за изтичане на информация, подаден от журналист. Главсекът на МВР обясни и че не е възможно телефонните измамници да имат т. нар. \"политически чадър\". Ало-измамниците не можели да бъдат покровителствани от политици, защото случаите им приспадали към дейността на Главна дирекция \"Национална полиция\".Маринов обясни и че повечето схеми за телефонни измами се ръководят извън България. По думите му измамниците са изградили мащабна схема на територията на страната и използват мулета, които си предават откраднатите пари, докато те стигнат до организатора. Според него преди седмица във Велико Търново е била успешно разбира такава схема. \"Успешно задържани са и ръководителите. Организаторите бяха в Румъния. Изчакахме ги да се приберат, за да ги задържим\", допълни Маринов.Относно проблемите с  Маринов посочи, че системата е била изградена пред 2008 година и за това време е била най-новата. \"Има известни затруднения, които нарушават дейността на системата, но към момента тя работи. Обновяваме я, отпуснати са пари. Има си процедура\", допълни той.", "date": "2017.06.27", "title": "Проблемът с униформите в МВР съществувал от години според Маринов"}
{"url": "https://news.bg/crime/arestuvaha-mazh-napadal-nezryashti-turisti-v-stariya-nesebar.html", "text": "Арестуваха 21-годишен мъж с инициали Т.Н., нападнал незрящи туристи на главната улица в Стария Несебър. Информацията е от МВР - Бургас.Инцидентът стана известен след разпространен през медиите видеоматериал. На него се вижда как мъж напада група от туристи със зрителни дефицити. Това е станало в Стария Несебър преди дни.Намерени и разпитани са свидетели-очевидци на инцидента, иззети се видеозаписи от охранителни камери, които са в близост до мястото на нападението. Нназначени са експертизи. Събраните до момента материали са докладвани в Районна прокуратура - Несебър за предприемане на последващи действия.", "date": "2017.06.27", "title": "Арестуваха мъж, нападал незрящи туристи в Стария Несебър"}
{"url": "https://news.bg/int-politics/es-priel-5-pati-poveche-migranti-ot-turtsiya-v-sravnenie-s-dogovorenoto.html", "text": "Страните от ЕС са приели пет пъти повече мигранти от Турция, в сравнение с първоначално договореното по споразумението за бежанци, подписано с правителството в Анкара. От подписването на договореностите с турското правителство през март 2016 г. ЕС е приел 6254 сирийци, а са депортирани 1210. Това съобщава Deutsche Welle и Bild.На един от депортираните мигранти се падат над 5 приети - в същото време по споразумението с Анкара съотношението трябваше да бъде \"едно към едно\".Основната причина, която обяснява забавянето на отправяне на бежанци от територията на Гърция в Турция, е прекалено дългият процес за разглеждане на въпросите за предоставяне на убежище. Оказва се, също така, че числото на пребиваващите в гръцки лагери за бежанци превишава предвидените норми почти два пъти.Както е известно, по програма Евросолидарност на страните от ЕС има определени квоти за прием на бежанци и мигранти, в това число и нелегални. Въпреки това, някои страни, които ЕС принуждава да приемат мигранти, не са съгласни нито с обема на квотите, нито с правилата, когато мигрантите преминават от една страна на ЕС в друга.Полша, която се намира в числото на тези страни, вече попадна под санкциите на ЕС за регулирани откази за прием на мигранти. Сега страната намери оправдание - по тяхна информация в Полша вече има 1,4 млн. бежанци от Украйна.", "date": "2017.06.27", "title": "ЕС приел 5 пъти повече мигранти от Турция в сравнение с договореното"}
{"url": "https://news.bg/politics/pregovorite-i-proverkata-za-noviya-iztrebitel-mozhe-da-varvyat-paralelno-smyata-tagarev.html", "text": "Преговорите за избрания тип изтребител за Българската армия може да вървят заедно с проверката на анкетна комисия, която да провери как е избран \"Грипен\". Това заяви пред БНР бившият служебен министър на отбраната Тодор Тагарев в кабинета на Марин Райков.Според Тагарев формирането на анкетна комисия по случая, каквото искане отправиха от ГЕРБ през почивните дни, би гарантирало публичност за сделката.\"На мен ми се иска да видя едно много внимателно и прецизно оценяване на процеса на вземане на решения за придобиване. Нищо не пречи изпълнителната власт да продължи да води преговори за сключване на договора, а комисията през това време да си изяснява ситуацията, дори спестило малко време.Очакването е, че този междудържавен договор за закупуване на самолети ще влезе в парламента. По-добре някой да започне сега да анализира ситуацията, отколкото да изчака всичко да приключи и тогава да отдели няколко месеца за анализ, смята Тагарев.Припомняме, от ГЕРБ поискаха анкетна комисия да провери дали няма \"корупционна схема на най-високо политическо ниво\" и заподозряха държавния глава в натиск за избора на шведските \"Грипен\". От президентството отхвърлиха обвиненията в лобизъм при избора на нови изтребители за армията.", "date": "2017.06.27", "title": "Преговорите и проверката за новия изтребител може да вървят паралелно, смята Тагарев"}
{"url": "https://news.bg/int-politics/fark-pochti-priklyuchi-s-razorazhavaneto-si.html", "text": "Колумбийската бунтовническа организация ФАРК се разоръжава по план, съобщиха от ООН, цитирани от \"Ройтерс\".Процесът почти е приключил.До момента 7 132 единици оръжие вече са били предадени и все още малко количество е в ръцете на бунтовници. Предстои да се проведе специална церемония по този повод в провинция Мета. Припомняме, че предаването на оръжие бе сред условията за сключване на мирното споразумение между ФАРК и властите. Според него, всички 5 800 бунтовници трябваше да се разоръжат в 27 \"мирни зони\".Мирното споразумение има за цел да сложи край на 50-годишен въоръжен конфликт, при който повече от 260 хиляди души изгубиха живота си, а милиони бяха принудени да напуснат домовете си.Правителството и партизаните постигнаха споразумение миналата година след 4 години преговори в Хавана, Куба.Тъй като дълбоко поляризираното по темата колумбийско население го отхвърли на референдум, се наложи документът да бъде ревизиран. ", "date": "2017.06.27", "title": "ФАРК почти приключи с разоръжаването си "}
{"url": "https://news.bg/crime/prekiyat-izbor-za-chlenove-vss-e-nachalo-na-reformata-spored-neli-kutskova.html", "text": "Съдия Нели Куцкова смята, че прекият избор за професионалната квота във ВСС е бил първа успешна стъпка в реформата, заяви тя пред  bTV. \"Колегите, които се явиха на изборите за професионална квота, писаха концепции, обикаляха страната, срещата се с колеги, отговаряха на неудобни въпроси, минаха през едно много тежки изслушване\", заяви съдия Куцкова.Според нея процедурата е била успешна въпреки опасенията за манипулиран вот в полза на определени кандидати, близки до властови кръгове.От Съюза на съдиите в България поискаха да има еднакъв подход към новите членове на Висшия съдебен съвет (ВСС) - както към членовете на професионалната квота, така и към тези, които ще бъдат избрани от парламента. Целта е да се разсеят всякакви съмнения, че партиите са издигнали своите номинации непрозрачно. В отговор магистратите бяха упрекнати, че се месят в работата на парламента и че всъщност собствената им процедура не е била достатъчно публична.\"Въпросът е двете квоти да бъдат избрани еднакво прозрачно и еднакво професионално. Кой и защо е посочил хората от парламентарната квота, кой ще гарантира за моралните им качества? Досега ние виждаме само едни формални обосновки - \"отговаря на изискванията на закона\", но как отговаря\", коментира Куцкова.Партиите са излъчили своите номинации по най-високите критерии за прозрачност, които са установени в закона, подчерта председателят на правната комисия в 44-ия парламент Данаил Кирилов от ГЕРБ.\"С любопитство гледах състезанието в професионалната квота, но никой от политиците не посмя да се намеси. Ние ценим всички професионални организации в съдебната система, нека не остава съмнение, че някой сега се опитва да се намеси в нашия избор\", подчерта той.Кирилов заяви, че не квалифицират начина, по който се представят кандидатите на професионалната квота, не са искали списъци. \"Колко публично беше онова състезание в професионалната квота - аз също имам съмнения за състезанието там. Като са разделени, моля да не се мешат\", каза Кирилов.Той допълни, че с Българския институт за правни инициативи (част от чийто екип беше бившият правосъден министър Христо Иванов - б.р.) обсъждат предварително изслушване на кандидатите: \"Опитваме да угодим на всички искания, няма да кажа \"капризи\", по отношение на публичността\", допълни председателят на правната комисия.Той обясни, че предлагат антикорупционен орган \"5 в 1\". Мотивът за новия орган е, че в момента поне 5 структури трябва да се борят с корупцията. \"При единен антикорупционен орган ще има по-високи резултати. Ще се преодолее тази фрагментарност - в няколко закона няколко органа имат различни правомощия по отношение на корупция, конфликт на интереси и незаконно придобито имущество\", заяви той.Според Данаил Кирилов новата структура не трябва да е под ничия \"шапка\" и изборът на ръководството й трябва да се диверсифицира между различните власти.", "date": "2017.06.27", "title": "Прекият избор за членове ВСС е начало на реформата, според Нели Куцкова"}
{"url": "https://news.bg/health/mobilna-poliklinika-pomaga-na-hora-bez-zdravni-osigurovki-v-stranata.html", "text": "Мобилна поликлиника предлага помощ на хора, които трудно могат да си позволят медицински грижи в различни региони на страната, съобщи БНТ.Целта е да бъде оказана помощ на възможно най-много нуждаещи се в районите, където стандартът на живот е по-нисък, а медицинската грижа недостъпна за всеки. От безплатните лекарски прегледи вече се възползваха жителите на град Стражица.Една от пациентките е Маргарита Николова от Стражица, която, по думите й, от десет години страда от хипертония. Няма постоянна работа и не може да си позволи всеки месец да плаща здравни осигуровки, за това и от години въпреки сериозното си заболяване не е ходила на преглед при специалист.\"Имам си лична лекарка, но нямам осигуровки. От десет години не бях ходила при нея. Лекувам се както намеря за добре, а кръвното ми е 200 на 130 - как мога да се лекувам по такъв начин. За мен е лукс. Същото е и зъболечението, нямаме право на лекар, на зъболекар\", съобщи жената.В подобно положение са хиляди хора у нас, затова преди известно време са зародила и идеята за зелената линейка, която да обикаля страната и в нея безплатно да се преглеждат хора на всички възрасти.Мариян Димитров, Фондация АДРА България обясни, че има нарастваща необходимост на хората от адекватно здравеопазване. \"Аз си дадох сметка, че заболяванията са все по недобре диагностицирани. Ние го наричаме полева клиника или болница, просто един скрининг на място. Това да измериш на човека кръвно или пулса, или да му вземеше кръвната захар или височина, може да стане навсякъде. Ние го правим доброволно\", съобщи Димитров.Мобилната поликлиника е осигурена и оборудвана от д-р Стоян Гръков, който от години живее и работи в САЩ. Идеята за зелената линейка обаче го накарала да се завърне макар и за кратко в родината, за да консултира и преглежда безплатно хората тук. По думите му в момента най-често хората у нас страдат от остеопороза и хипертония.Д-р Стоян Гръков, лекар заяви: \"Тъй като самият аз съм лекар, но също така съм специализирал освен да лекувам хората, но и да се занимавам и с превенция и си помислихме, че това ще е една добра идея да образоваме хората, тези които имат нужда от профилактични и първични прегледи\".Само за няколко дни стотици жители на Стражица се възползваха от безплатните прегледи в зелената линейка. До края на лятото зелената линейка ще бъде още в градовете Габрово, Хисаря, Видин и Бургас.", "date": "2017.06.27", "title": "Мобилна поликлиника помага на хора без здравни осигуровки в страната"}
{"url": "https://news.bg/world/globalen-internet-forum-za-borba-s-terorizma-sazdavat-sotsialnite-mrezhi.html", "text": "Социални медии Facebook, YouTube, Twitter и Microsoft обявиха създаването на световна работна група, чиято дейност ще бъде насочена към отстраняване на терористично съдържание от платформите им, съобщи Ройтерс.Компаниите заявиха, че ще споделят технически решения за премахване на терористичното съдържание. Те ще работят повече с експерти по борбата с тероризма.Глобалният интернет форум за противодействие на тероризма \"ще формализира и структурира съществуващите и бъдещите области на сътрудничество между нашите компании и ще насърчи сътрудничеството с технолози, групи от гражданското общество и академични среди, правителства и наднационални организации като ЕС и ООН\", съобщиха от компаниите .Определяният от създателите си като глобален интернет форум за борба с тероризма ще подпомага сътрудничеството в тази област между компаниите и гражданското общество и организации като ЕС и ООН.Формирането на групата става дни, след призива на европейските лидери към компаниите да разработят технологии в посока отстраняване на екстремистко съдържание. Политическият натиск се засили и от перспективите за приемане на ново европейско законодателство в тази посока.В Германия тази седмица се очаква обсъждането на законопроект, който предвижда глоба до 50 милиона евро за социални мрежи, които не премахват бързо съобщения, съдържащи омраза.", "date": "2017.06.27", "title": "Глобален интернет форум за борба с тероризма създават социалните мрежи"}
{"url": "https://news.bg/int-politics/brazilskiyat-prezident-obvinen-za-koruptsiya.html", "text": "Бразилската главна прокуратура обвини президента Мишел Темер за корупция, предаде \"Спитник\".По-рано през месеца беше съобщено, че е разследван по тези обвинения и полицията е намерила доказателства за получени подкупи. Обвинението е изпратено във Върховния съд и ще трябва да бъде гласувано от долната камара на парламента. Ако 342-ма депутати гласуват с \"да\", то ще бъде започнат процес по обвиненията. Според законодателството на страната, ако бъде признат за виновен по тези обвинения, Темер може да получи повече от 12 години затвор. Припомняме, че това му се случва за пореден път и почти му коства поста. В началото на юни висшият избирателен съд късно снощи обяви решението си да отхвърли обвиненията за нарушения във финансирането на предизборната кампания през 2014 г.Срещу него се организираха и протести, с искания да подаде оставка.Той обаче бе категоричен, че това няма да се случи и отхвърли всички обвинения. ", "date": "2017.06.27", "title": "Бразилският президент обвинен за корупция "}
{"url": "https://news.bg/regions/angelkova-brani-dyunite-ot-havliite-i-choveshkite-tela.html", "text": "Хавлиите рушат дюните. Това мнение изрази министърът на туризма Николина Ангелкова, която защити концесионера на плажа в Несебър.Припомняме, концесионерът забрани слагането на хавлии на плажа именно с аргумент, че те рушат дюните.Пред журналисти след участието си в откриването на Втория международен семинар \"Пo Западния път на коприната\" министърът подчерта, че всички искат да се пазят дюните, но после се оплакват, когато това се прави.Както палатката, караваните, така и всяка човешка намеса оказва влияние върху дюните, включително и тяло върху кърпа, допълни Ангелкова.Според нея концесионерът на Несебър юг е един от малкото, който изпълнява стриктно ангажиментите си по отношение на дюните. Той е обособил къде са дюните и е поставил указателни табели.Никой не трябва да ляга върху тях, категорична бе Ангелкова.От думите й стана ясно, че се актуализира специализираната карта за дюните, от където ще стане ясно къде по морето има дюни и те ще се защитават активно. Тази карта обаче няма да е готова за този летен сезон.Министър Ангелкова алармира, че голяма част от дюните са разрушени. На други места обаче се образуват нови дюни в същото време.", "date": "2017.06.27", "title": "Ангелкова брани дюните от хавлиите и човешките тела"}
{"url": "https://news.bg/crime/napadatelyat-na-nezryashti-turisti-v-nesebar-nyama-obyasnenie-za-storenoto.html", "text": "21-годишният мъж, нападнал незрящи туристи в стария град в Несебър, няма други криминални прояви. Това заяви главният секретар на МВР Младен Маринов пред Нова телевизия.Според Маринов 21-годишният извършител се опитал да се укрие. Въпреки това той е установен и задържан.Припомняме, инцидентът е станал преди дни. Деянието придоби публичност, след като видеоматериал беше разпространен в медиите и социалните мрежи. На видеото се вижда как млад мъж шофира автомобила си по оживена улица в стария град на Несебър. Той се опитва да мине между тълпата от хора с колата и даже бута човек. След това мъжът слиза от колата и напада група от незрящи туристи - той удря с ръка една жена. В същия момент колата му продължава да се движи, докато не спира в дърво до улицата.Маринов не посочи обяснение за деянието. Обяснение нямал и 21-годишният извършител. Срещу него вече е образувано досъдебно производство за хулиганство на обществено място.Главсекът на МВР обясни, че срещу мъжа няма подадена жалба, но престъплението е било освидетелствано от достатъчно хора. По случая са намерени и разпитани свидетели-очевидци, иззети са и записи от охранителните камери в района. Маринов обясни, че към момента МВР издирва и жертвата на извършителя. Въпреки това срещу 21-годишният има достатъчно показания и доказателства, за да му бъде наложено наказание.Установено е, че момчето е местен жител на Несебър - живее в стария град. По първоначални данни той работи в семейния бизнес на близките си - най-вероятно в туристическия сектор. \"Доколкото той обяснява, се занимава с търговия. Не е задържан преди, не е известен на МВР. Млад мъж\", добави Маринов. Работата по този случай продължава. Предстои да направата на експертиза и разпитването на още свидетели.Маринов коментира и друг случай - убийството на 29-годишна жена в София.Припомняме, вчера, 26 юни, в Созопол беше арестуван мъж, убил приятелката си в София. По случая е установено, че мъжът умишлено е убил жената. Той я удрял с метален стик, а по тялото на жена има и следи от душене. След като я пребил, той забил нож във врата на жената и се опитал да ѝ отреже главата.Има данни, че мъжът е употребявал дрога. Той е извършил убийството с изключителна жестокост. В разговорите с разследващите мъжът не изразил съжаление и дори смятал, че е направил добро като убил приятелката си - помогнал ѝ да спре с порока.Маринов коментира, че полицията е разбрала за случая в събота. \"Веднага предприехме мерки по задържането на извършителя, защото той е много опасен\".Установено е и че след като убил приятелката си извършителя тръгнал към Черноморието - искал да отиде на парти. Той шофирал личния си автомобил. По път за морето мъжът качил на стоп момче и момиче, които по-късно нападнал и обрал.Според Маринов срещу лицето има данни, че е употребявал насилие и друг път - срещу него има подадена жалба от жена, с която са живели на семейни начала.\"Има личен мотив. Предполага се, че мотивът е изневяра. Колегите са потресени от жестокостта на деянието\", допълни главсекът на МВР.", "date": "2017.06.27", "title": "Нападателят на незрящи туристи в Несебър няма обяснение за стореното"}
{"url": "https://news.bg/crime/prokuraturata-razsledva-masovo-sbivane-v-asenovgrad.html", "text": "Прокуратурата в Асеновград разследва масово сбиване, започнало от язовира \"40-те извора\" и пренесено в центъра на Асеновград и край болницата в града. Образувано е досъдебно производство за хулиганство, съобщиха от държавното обвинение.На 26 юни 2017 г. е възникнал конфликт между две групи в района на язовир \"40-те извора\" край Асеновград. Той е прераснал в масово сбиване на различни места - край язовира, по-късно в центъра на Асеновград и край болницата. Пострадали са четирима, откарани в болница за преглед.До момента са били извършени общо три огледа на местопроизшествието, при които са иззети веществени доказателства - брадва, лопата, дървени летви и други, разпитани са в качеството на свидетели множество лица.На 26 юни 2017 г. със заповеди по Закона за МВР за срок от 24 часа са били задържани общо осем лица. Спрямо тях предстои да бъдат повдигнати обвинения за извършени престъпления - за хулиганство с особена дързост и цинизъм и да бъдат задържани за 72 часа.Към момента продължава интензивното извършване на процесуално-следствени действия - разпит на нови свидетели, извършване на разпознавания, огледи на веществени доказателства и назначаване на медицински експертизи за установяване на телесни повреди.", "date": "2017.06.27", "title": "Прокуратурата разследва масово сбиване в Асеновград"}
{"url": "https://news.bg/int-politics/vzriviha-polkovnik-ot-ukrainskite-spetssluzhbi-v-tsentara-na-kiev.html", "text": "Камерите за наблюдение заснеха мощен взрив на \"Мерцедес\" в Киев, съобщи life.ru.По първоначални данни в колата е бил сътрудник на Службата за сигурност на Украйна. Според местни медии още двама души са пострадали и са откарани в болница.По информация на украинското военно министерство е убит полковник от военното разузнаване с кола-бомба в центъра на Киев. От ведомството, цитирани от Ройтерс, описват инцидента като \"терористичен акт\".Украинският депутат Антон Геращенко, както и журналистът Юрий Ботусов съзират един и същи подчерк при покушението на украинския журналист Павел Шеремет, на Александър Хараберюш - зам.-началник на контраразузнавателното управление на Силите за безопасност на Украйна в Донецка област и днешният случай, съобщават украински медии.Според депутата Геращенко организаторите на тези атентати са едни и същи, а изпълнителите може и да са различни. По думите му, украинската полиция разпитва свидетели.Според руски медии, загиналият днес е полковник Максим Шаповал роден през 1978 г. Той е ръководител на едно от спецзвената на Главното разузнавателно управление на украинското военно министерство. Според медийни публикации взривното устройство е било с 500 г тротилов еквивалент.Още един човек, намирал се в автомобила, е бил ранен, но без опасност за живота.", "date": "2017.06.27", "title": "Взривиха полковник от украинските спецслужби в центъра на Киев"}
{"url": "https://news.bg/int-politics/tramp-vnese-v-kongresa-kandidaturata-na-kristofar-rey-za-shef-na-fbr.html", "text": "Американският президент Доналд Тръмп представи за разглеждане в Сената на Конгреса на САЩ кандидатурата на Кристофър Рей, определен по-рано за поста директор на Федералното бюро за разследване (ФБР), съобщиха от пресслужбата на Белия дом.За назначаването на Рей американският лидер официално съобщи на 7 юни. Тогава Тръмп го определи като \"безукорно квалифициран\" специалист и изостри вниманието му за това, че както и в миналото, е координирал \"действията на министерството на правосъдието на САЩ във войната с тероризма след 11 септември 2001година. Ръководителят на американската администрация изрази увереност за това, че Рей в случай на одобрение на неговата кандидатура от Сената, ще стане \"непреклонен пазител на закона\".От своя страна Рей заяви, че за него приетото от Тръмп решение е станало \"огромна чест\". Той обеща, че ще стане безпристрастен служител на закона, ако горната камара на Конгреса одобри кандидатурата му, предложена от президента.В нови писмени заявления, разпространени по случая и внесени с кандидатурата му за одобрение от Сената, Рей изрази мнение, че \"Америка среща сериозни заплахи\" както вътре, така и извън страната. В същото време Рей увери, че в случай на одобрение на кандидатурата му, ще спазва конституцията и законите на САЩ.В представянето на правосъдния министър, генералния прокурор на САЩ Джеф Сешънс по-рано бе заявил, че според него, Рей ще стане \"забележителен директор на ФБР\".Републиканецът Тръмп поиска оставката на предишния шеф на ФБР Джеймс Коми на 9 май, подчертавайки, че не е удовлетворен от работата му. Коми бе назначен на длъжността ръководител на една от ключовите американски спецслужби през лятото на 2013 година при предишната администрация на САЩ начело с президента-демократ Барак Обама.Според законодателството на САЩ от 1976 година, мандатът на директора на ФБР е 10 години. Една от ключовите функции на ФБР, която е подчинена на министъра е контраразузнаването.Кристоф Рей има юридическо образование в Йелс. През 2003-2005 г. (при републиканската администрация на Джордж Буш-младши) зае поста на зам.-правосъден министър на генералния прокурор на САЩ по наказателни дела. Към момента е партньор на юридическата фирма King&Spalding. Като адвокат той представляваше интересите на губернатора на щата Ню Джърси Крис Кристи.", "date": "2017.06.27", "title": "Тръмп внесе в Конгреса кандидатурата на Кристофър Рей за шеф на ФБР"}
{"url": "https://news.bg/politics/velikobritaniya-ne-iska-dvoyni-standarti-sled-brekzit.html", "text": "Великобритания не иска двойни стандарти. Искаме еднакви правила за всички след Брекзит, заяви посланикът на Великобритания в София Ема Хопкинс пред БНТ.Смятаме да въведем ново законодателство за движението на хората. На тези, които вече са във Великобритания, искаме да им дадем сигурност в областта на достъпа. Ако не са навършили 5 години пребиваване в Кралството, ще им се даде документ за временно пребиваване, поясни британският посланик.Трябва да продължим и затова са ни преговорите, поясни Хопкинс. Тя открои, че има много неща, по които Великобритания е съгласна при преговорите с ЕС.Посланик Хопкинс се надява и в бъдеще образователната система на Острова да остане достъпна за международни студенти.Все още не е ясно каква ще е образователната система след Брекзит. Засега остават старите условия, надяваме се през 2020 г. студентите да се радват на същите условия. Този въпрос ще бъде разискван в контекста на това, Кралството има за цел международното привличане на студенти.Ема Хопкинс, посланик на Великобритания в България заяви, че не се изчерпва цялата област на взаимоотношенията с началото на преговорите, вероятно предстоят 4-5 кръга на преговори. Трябва да се изясни статутът на тези, които вече са в Кралството и са получили гражданство. Тези, които дойдат след Брекзит ще трябва да имат достатъчно възможност да докажат, че имат право на статут.Хопкинс коментира и излизането на Кралството от единния пазар. Изключихме членството си в единния пазар, понеже ако останем, трябва да се съобразяваме с всички правила, но ние желаем всеобхватно и справедливо споразумение с ЕС и ще имаме преговори за ново споразумение за свободна търговия. Имаме синхронизираност на нашето законодателство с ЕС. Ще има минимални бариери между Европа и Великобритания, смята дипломатът.Митническите споразумение също се преразглеждат. Искаме да постигнем гладък обмен с други страни, добави тя.\"Фокусът на преговорите е в тази посока. Промяната в статута трябва да е и относно мигрантите, за да не стават жертви на експлоатацията. Ще продължим да участваме в много от европейските структури, например по отношение на разузнаването\", допълни британският посланик в София.", "date": "2017.06.27", "title": "Великобритания не иска двойни стандарти след Брекзит"}
{"url": "https://news.bg/politics/balgariya-mozhe-da-proizvezhda-boyni-mashini.html", "text": "Седмица след като стана ясно, че в Министерския съвет ще бъде внесен проектът за , в София бе представен проект за бронирана бойна машина със задвижване 6х6. Тя е предложение на американската Textron Systems и немската Rheinmetall Group, провело се днес в София, съобщи money.bg.Двете компании представиха съвместно предложение, с което участват в процедура на Министерството на отбраната за купуване и поддръжка на 100 бойни машини. Към тях има и 138 специални и осигуряващи машини, с които да бъде оборудвана една механизирана бригада, какъвто ангажимент имаме по линия на НАТО. Прогнозната стойност е до 1.2 млрд. лева. До момента в процедурата има седем участници.Ако офертата на Textron и Rheinmetall спечели, обединението има готовност да започне разработка и производство на специална нова машина в България. Възможно е в изграждането да участват и български фирми, както и БАН, УНСС и ТУ. Планира се и въвеждане на нова учебна програма в наши университети, които да обучават студенти за безпилотни системи.От Техническия университет има разработка на 6 прототипа на бойна машина със задвижване 6х6, които са били одобрени от компаниите. Спецификациите на машините ще бъдат определени в партньорство. Освен за Българската армия, машините може да се продават и в други страни. Идеята се е родила още преди 2015 г., когато е сключено споразумение между Textron и БАН.Според изпълнителния директор на американската компания Хенри Финерал, окончателният прототип на новата бойната машина може да бъде готов до 20 месеца след сключването на договор. Очакват производството да създаде хиляди работни места, включително за висококласифицирани кадри.Част от бойни машини COMMANDO Select, които Textron предлага да продаде на нашата армия, също ще бъдат сглобявани в България. У нас те ще бъдат доокомплектовани с радио и комуникационно оборудване, системи за подобрено виждане в неблагоприятни условия, както и друго оборудване, което България пожелае. Системи са производство на немската Rheinmetall Group.Колесните машини COMMANDO Select са създадени на една база и могат лесно да бъдат дооборудвани в зависимост от нуждата на военните с различни видове оръжия, а могат да бъдат ползвани и като линейки. Те могат да бъдат доставени до 10 месеца след сключването на договора.През 2007 г. Textron вече достави няколко машини, които България ползва в Афганистан.По думите на председателя на БАН и на Сдружението на българската отбранителна индустрия акад. Стефан Воденичаров, страната ни трябва да настоява поддръжката и производството на боеприпасите да се случва в България. Той отбеляза още, че обикновено около 2/3 от средствата, които държавите дават при подобни сделки, отиват именно по тези две пера.Проф. Стати Статев, ректор на УНСС, допълни, че възвращаемостта на нашата инвестиция при сключването на договора може да надмине 3 пъти по негови оценки.На представянето присъстваха военните аташета на САЩ и Германия у нас, както и бившият ни посланик в Щатите Елена Поптодорова.", "date": "2017.06.27", "title": "България може да произвежда бойни машини"}
{"url": "https://news.bg/regions/proveryavat-30-sgradi-po-signali-za-nekachestveno-sanirane.html", "text": "Дирекцията за национален строителен контрол (ДНСК) проверява качеството на 30 сгради по сигнали относно програмата за енергийна ефективност.Министърът на регионалното развитие и благоустройството Николай Нанков заяви пред журналисти, че вече се работят по сигнали. Проверява се основно качеството на строителството и работата на строителните надзорни фирми.Сигнали има за 30 сгради от общо 1 000, които са въведени в експлоатация или по тях още се извършват дейности. Проверява се как се извършват строително-монтажните дейности, какви материали се използват и дали притежават необходимите сертификати за качество и за произход.Отделно от това ще бъдат проверени 10% от сградите, които вече са в експлоатация, за които няма сигнали. Става въпрос за 46 сгради, които ще бъдат проверени на случаен принцип.", "date": "2017.06.27", "title": "Проверяват 30 сгради по сигнали за некачествено саниране"}
{"url": "https://news.bg/int-politics/rusiya-zashtiti-siriya-ot-sasht.html", "text": "Предупрежденията на Белия дом към сирийския президент Башар ал Асад и неговата армия да не извършват атака с химически оръжия са неприемливи, настояха от Кремъл, цитирани от \"Ройтерс\".\"Не съм запознат с каквато и да е информация относно опасност, че могат да бъдат използвани химически оръжия\", изтъкна говорителят на Кремъл Дмитрий Песков по време на конферентен разговор с журналисти.Вчера Белият дом предупреди Асад, че той и неговите военни ще \"платят тежка цена\", ако извършат атака с химически оръжия и заявиха, че САЩ имат основание да смятат, че подобни приготовления са в ход.\"Разбира се, ние смятаме подобни заплахи към легитимното ръководство на Сирийската арабска република за неприемливи\", изтъкна Песков.", "date": "2017.06.27", "title": "Русия защити Сирия от САЩ"}
{"url": "https://news.bg/world/moshtna-hakerska-ataka-sreshtu-sarvari-na-rosneft.html", "text": "\"Мощна хакерска атака\" срещу сървъри на \"Роснефт\", се казва в съобщение на компанията, цитирано от ТАСС., поясняват от енергийната компания.Говорител на компанията съобщи, че \"Роснефт\" и дъщерните дружества работят в нормален режим след атаката.Благодарение на резервна система за управление на производствените процеси хакерската атака не е могла да нанесе сериозни поражения, изтъкна представител на компанията пред ТАСС.", "date": "2017.06.27", "title": "\"Мощна хакерска атака\" срещу сървъри на \"Роснефт\""}
{"url": "https://news.bg/finance/prof-stiv-hanke-priemaneto-na-evroto-golyama-greshka-ot-polza-e-samo-za-polititsite.html", "text": "Голяма грешка. Абсолютна грешка. Така определи проф. Стив Ханке \"напъна\" на българското правителство за влизане в еврозоната.\"Разбирам какво мислят политиците, те искат финансиране от Европа. Вижте само проблемите, които възникват с Брекзит. Те наистина искат на напуснат Европейския съюз. Но това може да се окаже кошмар. В крайна сметка може и да е добре за тях, но това отделяне може да се окаже сложна задача\", изтъкна професорът.Стив Ханке, който е известен у нас като \"бащата\" на валутния борд, коментира пред Дарик радио още, че валутният борд в България функционира добре, като не са нужни други промени.\"Вероятно политиците смятат, че ако България трябва да се присъедини към еврозоната, Европейската комисия би разрешила по-голямо финансиране за България. Въвеждането на еврото няма да е добре за България, но вероятно ще е от полза за политиците\", подчерта финансистът.Според него намаляването на регулаторните режими в България ще доведе до значителен ръст на българската икономика. По думите му, европейските фондове имат краткосрочен положителен ефект и като цяло негативно влияние върху икономиката.", "date": "2017.06.27", "title": "Проф. Стив Ханке: Приемането на еврото - голяма грешка, от полза е само за политиците "}
{"url": "https://news.bg/society/avtoshkoli-potreseni-ot-absurdnite-idei-i-haosa.html", "text": "Десетки автошколи излязоха на протест в София и поискаха адекватен подход в управлението и администрирането на бизнеса си. Събраха се инструктори от цялата страна - Стара Загора, Варна, Благоевград, Монтана и други.Около 1500 са школите, които обучават кандидат-шофьори в страната.\"Протестът е резултат на изключителната неадекватност на държавата, която ден в ден прави бизнеса все по труден и все по-невъзможен\", заяви председателят на Асоциацията за обучение в транспорта Витко Митрович. Той изтъкна, че с всяко мнение, изказано в медиите, остават \"потресени от некомпетентността първо на министъра на транспорта и след това - на всички около него\". \"Например твърдението, че с един лимит за обучение, ако водачът бъде обучен добре, той цял живот ще осигури безопасност на движението\", посочи Митрович.По думите му, основният проблем е липсата на последователна политика. Правели се \"хаотични движения\" и имало \"абсурдни идеи\". Митрович изтъкна някои от трудностите, с които автоинструкторите ежедневно се сблъскват - има проблем с получаване на дати за провеждане на изпити и административното обслужване.\"Искаме да има професионален подход в управлението и администрирането на бизнеса\", отсече председателят на асоциацията.Според Митрович в момента държавата иска едновременно да извършва много дейности - изпита, да я контролира и да я организира. Автоинструкторите не посрещат добре това, защото смятат, че няма как една и съща институция сама да прави всичко и да няма проблем.Според представителите на автошколите целта на изтеглянето на всички изпити в държавата е \"учебните центрове да нямат досег с изпитите, за да може спокойно да си върви корупцията и да не се закачат тези, които участват\".По отношение на идеята практическият изпит да се случва в коли на ДАИ, Митровичо смята: \" Автоматично тези автомобили, които бъдат избрани да се ползват от ИА \"Автомобилна администрация\" за изпитите, ще станат цел за всички учебни центрове. Той обясни това с факта, че обучаващият се има проблем със смяната на автомобила, на който се е обучавал, с друг.На въпроса на News.bg как ще коментира , в които стана ясно, че участват и автошколи, Митрович отвърна: \"Човек как си мие ръцете? Едната ръка мие другата. Много ясно, че като има кой да взима, ще има и кой да дава. Аз не казвам, че учебните центрове са Светая Светих, но схемата трябва да бъде организирана така, че един да извършва дейността, друг да я контролира\". Този, който не може да се справя с контрола, трябва да си замине, смята председателят на асоциацията.По думите му, има и търговци, които лъжат. \"Какво значи това - да затворим магазините и държавата да извършва цялата търговия ли?\", запита Митрович.Той изтъкна, че с колегите си са си оставили работата, за да дойдат и да решат какво да правят.", "date": "2017.06.27", "title": "Автошколи потресени от абсурдните идеи и хаоса"}
{"url": "https://news.bg/society/hudozhnitsi-s-zhiva-veriga-branyat-pametnika-pred-ndk.html", "text": "Протест в защита на паметника \"1300 години България\" събра граждани, художници, изкуствоведи и експерти в областта на архитектурата и изкуството. Всички те са обединени от каузата в защита на паметника.Любен Генов, председател на Съюза на българските художници (СБХ), заяви пред журналисти, че присъстващите художници, голяма част от които са в ръководството на СБХ, официално са \"за\" запазването на този паметник на неговото място.\"Факт е, че реставрирането му би струвало много по-малко, отколкото са заделените средства за неговото унищожаване. Дълг на Столична община като негов собственик е да се погрижи той да бъде възстановен. Без да политизираме въпроса паметникът е стойностно произведение на изкуството. Наш дълг е да мислим за съхраняването на културното ни наследство\", посочи Генов.По думите му, допълнителен аргумент в подкрепа на запазването на паметника е фактът с поемането на председателството на България на Съвета на ЕС през 2018 г., която в ЕС е обявена за \"година на съхранение на културни ценности и изкуство\".Според него това е повод от много милиони, които влизат в страната ни за оранизиране на председателството, минимална част да бъде заделена да се изпълни проекта за реставрация.Всъщност паметникът \"1300 години България\", чийто автор е проф. Валентин Старчев, не бил типичен соцпаметник. \"Тогавашната тоталитарна власт е подразнена от визията му. В днешно време би трябвало човек да е силно комплексиран от тоталитарната система, за да визира в него символ на тоталитаризма. Това е едно съвременно произведение на изкуството и аз гледам на него като на такова\", разказа Генов.Младите архитекти гледат на паметника без този комплекс, насаден от тоталитарната система, категоричен бе Генов.Художникът Ивайло Мирчев заяви категорично, че паметниците не бива да се пипат. \"Просто е срамота и грехота. Хората не го харесвали. Не е мнението на хората, което трябва да води в случая. Това е експертен проблем\", коментира Мирчев.\"Не пипайте паметника, просто не го пипайте и ще разберете след 30-40 години защо не е трябвало да го пипате\", категоричен бе художникът.Участниците в протеста носеха транспаранти с послания за опазване на културно-историческото наследство. Сред тях и надпис, гласящ \"Няма как да изградиш бъдещето, което жадуваш, като разрушиш миналото, което имаш\".Протестиращите направиха символична верига около паметника, хванати за ръце в негова защита.Очаква се участниците в протеста блокират символично движението по бул. \"Патриарх Евтимий\" в 19:30 часа.", "date": "2017.06.27", "title": "Художници с жива верига бранят паметника пред НДК"}
{"url": "https://news.bg/crime/zaradi-zabradki-nabiha-dve-momicheta-pred-stolichen-magazin.html", "text": "Към 11.40 часа днес на телефон 112 е получен сигнал за агресия над две момичета. Според сигнала на излизане от магазин в столичния квартал \"Свобода\" две момичета на 16 и 20-годишна възраст са станали обект на агресия.По първоначални данни други две момичета и едно момче се приближили към тях и ги ударили, съобщават от МВР.След сигнала на място веднага се е отзовал полицейски екип, пред който пострадалите разказали за случилото се.Продължава работата за изясняване на самоличността и издирването на извършителите.По информация на БНР нападнатите момичета са дъщери на един от заместниците на главния мюфтия Бирали Бирали. Като причина за инцидента не се изключва вероятността в случая да са намесени футболни фенове или скинари. Една от двете версии, по които работи Столичната полиция, е, че нападението е в резултат на това, че двете момичета са били със забрадки.Заместник-главният мюфтия Бирали Бирали е станал свидетел на нападението над двете си дъщери, съобщи пред БНР главният секретар на мюфтийството Джелал Фаик. Той допълни, че главното мюфтийство у нас ще предприеме необходимите мерки и ще уведоми всички органи и институции за инцидента. Двете деца са леко пострадали.", "date": "2017.06.27", "title": "Заради забрадки набиха две момичета пред столичен магазин"}
{"url": "https://news.bg/world/sasht-narediha-kitay-do-rusiya-severna-koreya-i-iran-po-trafik-na-hora-v-sveta.html", "text": "Нов доклад на Държавния департамент на САЩ е включил Китай сред държавите с най-голям трафик на хора, нареждайки азиатския гигант до Русия, Сирия и Иран, съобщава СиЕнЕн.В доклада се отбелязва, че Китай не изпълнява напълно минималните стандарти за справяне с трафика и не полага значителни усилия за предотвратяването му. Китай е понижен до най-ниското ниво - графата Tier 3, в която влизат правителства, които не са изпълнили напълно минималните стандарти и не полагат значителни усилия, за да го променят.В доклада се пояснява, че в Китай е широко разпространен трафикът на хора, включително за принудителен труд, принудително просене, секс трафик и експлоатация, трафик на жени, мъже и деца от други държави в Китай.Въпреки че признава, че Китай е \"предприел стъпки за справяне с трафика\", в документа на Държавния департамент се пояснява, че азиатската страна трябва да положи повече усилия.Други четири държави са се свлекли в графа Tier 3, присъединявайки се към Русия, Иран, Северна Корея и Сирия. Това са Демократична Република Конго, Република Конго, Мали и Гвинея.14 държави, включително Бангладеш, Ирак и Нигерия, са понижени до Tier 2 watch list. Те са пред риск да изпаднат в третата графа.Две държави в тазгодишния доклад - Гвиана и Люксембург, са се изкачили от графа 2 в графа 1, докато 9 държави са са се изкачили в Tier 2 watch list, включително Мианмар. Съюзниците на САЩ Украйна и Катар са сред държави, които са се изкачили от Tier 2 watch list до Tier 2.Според Държавния департамент докладът е \"най-обширният източник за усилията на правителствата в борбата с трафика на хора\".Държавите се категоризират в три графи по отношение колко ефективно се борят с трафика на хора - в графа Tier 3 са държавите, които не полагат усилия в борбата с трафика, а в Tier 1 държавите, които покриват минималните стандарти и полагат усилия. Ако държава е в Tier 2 Watch List за две години, автоматично е свалена в Tier 3, освен ако държавният секретар не реши да премахне условието за максимално две години.Около 21 милиона души по света са жертва на трафик на хора, според Международната организация по труда.", "date": "2017.06.27", "title": "САЩ наредиха Китай до Русия, Северна Корея и Иран по трафик на хора в света"}
{"url": "https://news.bg/education/chastnite-bolnitsi-iskat-ot-borisov-novi-meditsinski-standarti.html", "text": "Във връзка със намерението на премиера Борисов да намали административната тежест върху здравеопазването Националното сдружение на частните болници (НСЧБ) предлага изцяло нов подход по отношение на медицинските стандарти.Според представителите на частните болници медицинските \"стандарти за качество\" не отговарят нито по форма, нито по съдържание на това понятие. Тези стандарти били съвкупност от административни и в голямата си част ненужни от медицинска и управленска гледна точка изисквания. Голяма част от стандартите са и отменени от ВАС, защото не им е правен никаква икономическа или финансова оценка.Според частните болници приемането на истински медицински стандарти ще стимулира качеството на медицинската дейност и ще спомогне за предоставянето на по-евтини услуги, намалявайки натиска върху НЗОК за финансиране на лечебните заведения.Представителите на частните болници се обявиха и за промяна на регламентите за прилагането на Националната здравна карта, защото действащите към момента текстове я превръщали в инструмент за лимитиране на лечебните заведения и дейности - тя не позволявала разкриването на нови лечебни заведения или на нови структури към съществуващите заведения.Предлага се и да се премахне изискването договорите между лечебните заведения и РЗОК да се сключват всяка година. \"Не е нужно тези договори да са ограничени със срок, защото те могат да бъдат прекратени или изменени по всяко време при условията на Закона за здравното осигуряване\", обясняват от частните лечебни заведения. Те се обединиха и върху премахването на изискванията на НЗОК към лекарите да предоставят сертификати \"едва ли не за всяко едно свое действие\". Вместо това те предлагат да се въведат предвидените в закона механизми за контрол на натовареността и обучението като елементи на продължителната квалификация на лекарите.В заключение представителите на частните здравни заведения предлагат да бъдат премахнати лимитите на болниците. \"Това е административна мярка, която поражда само скандали, пречи на развитието на здравната система, създава огромни предпоставки за корупция и нарушава правата на пациентите свободно да избират къде да се лекуват.\"С настоящите предложения Управителния съвет на Националното сдружение на частните болници гарантира, че ще се премахване поне част от ненужната административна тежест в здравеопазването. Според тях тези предложения биха спомогнали и за ограничаване на корупцията в сектора и за неговото демонополизиране.", "date": "2017.06.27", "title": "Частните болници искат от Борисов нови медицински стандарти"}
{"url": "https://news.bg/politics/gerb-se-skarali-zaradi-ednite-plochki-ustanovi-ninova.html", "text": "С тези два драматични въпроси лидерът на БСП Корнелия Нинова коментира във фейсбук рокадите в ръководството на НДК, след като вчера , а днес стана ясно, че лично Борисов ще го предложи за връщане на поста му утре.Корнелия Нинова заявява, че това председателство е огромна възможност за страната ни - не само да бъде водеща в разговора за бъдещето на Европа, но и да постави категорично въпроси от значение за българския народ и да настоява за тяхното решаване.Досега не сме чули правителството на Борисов да има каквато и да е представа за политиките, които ще отстоява, посочва лидерът на БСП.Според Нинова всичко по председателството е сведено до ремонта на плочките пред НДК, а днес и \"заради едните плочки, пардон - заради едните обществени поръчки\", в ГЕРБ са се скарали.Корнелия Нинова припомня, че над този скандал тежи изречението на Мирослав Боршош, че , които не отговарят на закона, че цари хаос, който заплашва да провали председателството.\"Ето това е Борисов 3. Вътрешнопартийните битки за пари и обществени поръчки в ГЕРБ ще костват много на българските граждани и са срам за България пред Европа. Ние дадохме своята подкрепа за председателството, но не за това то да бъде използвано като параван за злоупотреби и кражби\", заявява лидерът на БСП.", "date": "2017.06.27", "title": "ГЕРБ се скарали заради едните плочки, установи Нинова"}
{"url": "https://news.bg/world/v-rumaniya-otkriha-91-migranti-v-kamion.html", "text": "Румънската гранична полиция е открила 91 мигранти от Ирак и Сирия, скрити в камион, превозващ авточасти, съобщава \"Асошиейтед прес\".Те са заявили пред полицията, че са се опитвали да се доберат до Шенгенската безвизова зона.Полицията е спряла и претърсила превозното средство с турски номера рано тази сутрин на граничния пункт между румънския град Надлак и Цанадпалота в Унгария. Според документите той е транспортирал частите към Норвегия.Полицията е открила 44 мъже, 18 жени и 29 деца на възраст между 2 и 17 години. Мигрантите са искали да се доберат до Унгария, която е в Шенген, докато Румъния - не.Шофьорът е казал пред румънските власти, че не знаел за мигрантите.Мигрантите се разследват по подозрение за незаконен опит за пресичане на границата, докато шофьорът е заподозрян, че е съучастник.", "date": "2017.06.27", "title": "В Румъния откриха 91 мигранти в камион"}
