{"url": "https://news.bg/int-politics/es-rusiya-narushava-mezhdunarodnoto-pravo-s-okupatsiyata-na-yuzhna-osetiya-i-abhaziya.html", "text": "Руското военно присъствие в Абхазия и Южна Осетия противоречи на международното право, както и на ангажиментите, поети от Москва със споразумението от 12 август 2008 г.Това се казва в декларация на ЕС във връзка с 10-годишнината от нахлуването на Русия в Грузия.В документа се подчертава, че ЕС отстоява намирането на мирно решение за излизане от конфликта. Общността потвърждава твърдата си позиция в подкрепа на суверенитета и териториалната цялост на Грузия в международно признатите й граници - с Южна Осетия и Абхазия.\"За съжаление руското военно присъствие в Абхазия и Южна Осетия продължава да нарушава международното право и ангажиментите, които Русия пое със споразумението от 12 август 2008 г., сключено с посредничеството на ЕС\" - се казва още в декларацията.Европейската страна приветства подготвения от Тбилиси пакет с предложения \"Крачка към по-добро бъдеще\", който може да бъде от полза за хората от двете страни на линията в зоната на конфликта.Подчертава се, че за изминалите 10 години Грузия е укрепила своите демократични институции, постигнала е икономическо развитие, станала е привлекателна за чуждите инвеститори и туристите.Посочва се също, че днес Грузия е модел за демократична стабилност в региона.", "date": "2018.08.07", "title": "ЕС: Русия нарушава международното право с окупацията на Южна Осетия и Абхазия"}
{"url": "https://news.bg/politics/dimov-chaka-doklad-ot-svetovnata-banka-za-da-se-zaeme-s-kachestvoto-na-vazduha.html", "text": "Сметната палата запозна министъра на околната среда и водите Нено Димов с резултатите и препоръките от одитен доклад за ефикасността и ефективността на мерките, предприети от националните и местните власти за борба срещу основните източници на замърсяване на атмосферния въздух в големите градове за периода от 1 януари 2014 г. до 31 декември 2016 г. По отношение на препоръката на палатата за създаване на консултативен съвет към министъра на околната среда и водите за компонент \"въздух\", министър Димов посочи, че такъв орган е в процес на формиране.Предприемат се и действия за подпомагане на общините за споделяне на опит по отношение на изпълнението на мерките от програмите за управление на качеството на атмосферния въздух и на осъществяваните дейности за борба срещу замърсяването на атмосферния въздух.За изработването на национална програма за качество на атмосферния въздух се очаква и окончателен доклад на Световната банка. По препоръката за подобряване на контролната и санкционна дейност на МОСВ върху дейността на кметовете и длъжностните лица в общините за изпълнение на адекватни и ефективни програми за управление на качеството на атмосферния въздух, Димов увери, че се подготвят мерки за повишаване на контрола.Също така ще се работи заедно с общините с нарушено качество на атмосферния въздух за информационни кампании сред населението за намаляване на замърсяването.", "date": "2018.08.07", "title": "Димов чака доклад от Световната банка, за да се заеме с качеството на въздуха"}
{"url": "https://news.bg/politics/243-mln-lv-sa-dadeni-za-132-obshtini-a-polovinata-vzeli-shest-obshtini.html", "text": "Сто са българските общини, в които живеят над 2 млн. души, които за последната една година не са получили нито лев от това правителство. Това заяви по време на пресконференция Кирил Добрев.Той отчете, че с министерски постановления правителството раздава пари на калпак, безотчетно. Добрев припомни, че БСП е втора политическа сила, а разпределението на средствата за общини на БСП е като за треторазрядна политическа сила.Така според сметките на БСП 360 млн. лв. са разпределени от това правителство с министерски постановления за по-малко от година. Лъвският пай или 250 млн. лв. е раздаден на общини на ГЕРБ, 70 млн. на общини на ДПС и осем милиона на общини, управлявани от БСП.Добрев оцени като фрапантни и христоматийни следните примери: Село с 200 души - получава 1 млн. лв. за асфалтиране; Село с 2000 души - 3,5 млн. лв. за пречиствателна станция;Сред общините \"любимци\", които според Добрев не са пропуснати в раздаванията на средства са Варна с 90 млн. лв. , Доспат, Харманли, Казанлък.\"В този тежък за ГЕРБ момент купува ли си правителството парламентарна подкрепа за новия политически сезон?\", попита Добрев. \"Опитваме ли се една година преди местните избори да купим изборите?\", пита още Добрев.Така например за Област Видин, който масово се обявява за приоритет, са предвидени 200 хиляди лева. Донка Михайлова, заместник-председател на Националното сдружение на общините заяви, че българските общини са загубили битката за по-голяма капиталова субсидия за общините.\"През 2017 г. ако средствата, раздадени чрез постановления на МС на всички български общини по един справедлив начин се беше случило, те щяха да удвоят капиталовата си субсидия, която влиза в българските общини. Ние сме силно разтревожени от субективизма при разпределянето на средствата от централния бюджет\", заяви Михайлова.Липса на публичност на критериите. Над 100 български общини години наред не получават ръст на целевата си субсидии. По-голяма тревога буди фактът, че един голям обем от средства от години наред се разпределя по неясен начин с постановление на МС.Така за миналата година са предоставени 243 млн. лв. за 132 български общини, като половината са получени от шест общини. Една от тях е получила една трета от тази сума.\"Силно сме разтревожени от субективизма при разпределението на средствата\", заяви Михайлова.По думите й това води до задълбочаване на регионалните различия и наливането на средства в определени общини, а идеята за местното самоуправление като цяло се дискредитира.Михайлова заяви, че ще настояват за спешно заседание на НСОРБ.", "date": "2018.08.07", "title": "243 млн. лв. са дадени за 132 общини, а половината взели шест общини"}
{"url": "https://news.bg/regions/kola-vleze-v-zavedenie-za-barzo-hranene-sled-udar-ot-kamion.html", "text": "Лека кола \"влезе\" в заведение за бързо хранене, след като беше ударена от камион в София.Автомобилът е ударен от камион със сръбска регистрация. Вследствие на удара колата излязла от пътя и се забила в постройката за бързо хапване.Колата се движела по булевард \"Сливница\" към кръговото кръстовище на Сточна гара. След удара с камиона колата буквално е преминала през железните ограничителни колчета.Стана ясно и че в автомобила пътували млада жена с 2-годишното си дете.Няма пострадали хора. Нанесени са само материални щети, възлизащи приблизително на над 5 000 лева.", "date": "2018.08.07", "title": "Кола \"влезе\" в заведение за бързо хранене след удар от камион"}
{"url": "https://news.bg/politics/registar-obedinyava-informatsiyata-za-horata-s-uvrezhdaniya.html", "text": "С решение на Министерския съвет ще бъде одобрен план за интегрирано административно и социално обслужване на хората с увреждания и свързаните с тях услуги. Предвижда се изграждането на общ регистър за хората с увреждания, в който ще бъдат обобщени данни от НЗОК, Агенцията за социално подпомагане, Агенцията за хората с увреждания и органите на медицинската експертиза НЕЛК и ТЕЛК.Новото информационно ядро трябва да функционира от януари 2019 г. Това заяви вицепремиерът Томислав Дончев след среща в Министерския съвет с представители на национално представителните организации на хората с увреждания и родители на деца с увреждания. В разговора участваха също министърът на труда и социалната политика Бисер Петков, министърът на здравеопазването Кирил Ананиев и омбудсманът Мая Манолова.Дончев обяви, че ще бъде назначена проверка на сега действащия регистър на хората с увреждания и при наличие на съмнение за целесъобразността на инвестицията, ще бъде извършен одит от специализираната за това дирекция към Министерството на финансите.До края на септември работна група към МЗ ще разработи механизъм за плащане, оценка на качеството и контрол на медицинските изделия за хората с увреждания. Дотогава Агенцията за социално подпомагане и Държавната агенция за закрила на детето ще проверят всички дневни центрове за пълнолетни хора с увреждания и част от дневните центрове за деца и младежи с увреждания, заяви министър Петков. Резултатите ще бъдат обобщени в доклад през октомври.До края на седмицата Министерството на труда и социалната политика ще представи проект на Закон за хората с увреждания, в който ще бъдат отразени бележките на родителите и организациите на хората с увреждания.Проектът ще бъде публикуван за обществено обсъждане най-късно до края на август, за да може да бъде разгледан от Министерския съвет и до края на месец септември да бъде внесен в Народното събрание.", "date": "2018.08.07", "title": "Регистър обединява информацията за хората с увреждания"}
{"url": "https://news.bg/crime/piyan-mazh-napadna-lekarka-v-detskoto-otdelenie-v-dobrich.html", "text": "Мъж е нападнал лекарка в Детското отделение на Многопрофилната болница в Добрич, съобщи Дарик.Инцидентът е станал вчера вечер, 5 август.Докато била дежурна в отделението д-р Москова приела дете с хронично заболяване, което било лекувано в домашни условия в продължение на три дни. Състоянието на детето обаче не се подобрило и родителите потърсили медицинска помощ.При приема на детето в отделението бащата бил във видимо нетрезво състояние. Той нападнал лекарката и опитал да я удари.Тогава се намесил свидетел, който предотвратил по-сериозни последици. Агресивният баща обаче продължил да буйства и нанесъл материални щети на отделението.Мъжът е задържан след сигнал до полицията.", "date": "2018.08.07", "title": "Пиян мъж нападна лекарка в Детското отделение в Добрич"}
{"url": "https://news.bg/crime/radev-uveryava-che-nyama-iztichane-na-informatsiya-po-sluchaya-s-ochite.html", "text": "Вътрешният министър Валентин Радев и главният секретар на МВР гл. комисар Младен Маринов се срещнаха със състава на РУ- Елин Пелин и кметовете от региона. Радев увери служителите в готовността на ръководството да осигури всички необходими условия за нормалното изпълнение на служебните им задължения.Вътрешният министър обясни, че няма теч на информация, така че Димитър Желязков - . \"Ако беше изтекла информация, щеше ли той да отиде в Гърция, в Турция и да го хванем там\".Маринов коментира, че Митьо Очите е задържан за 30 дни в Турция, докато мине процедурата за екстрадиране, но продължава да тече активна работа на в Бургас във връзка с престъпната група.Радев е доволен от анализа за дейността на РУ- Елин Пелин през първите шест месеца на 2018г. и постигнатите до този момент резултати говорят и за добра работа на новото ръководство на областната дирекция.Кметовете на малките населени места са доволни от доброто ниво на комуникация и взаимодействие с полицията, в това число и положителният ефект от изграденото видеонаблюдение.\"Исканията на кметовете са в посока повече полицейско присъствие, ограничаване на тежкотоварния трафик през селата, контрол върху отделни нощни заведения, които притесняват жителите. В тази посока заедно с ръководството на областната дирекция се ангажирахме да предприемем необходимите мерки в рамките на нашите правомощия\", обясни Радев.     ", "date": "2018.08.07", "title": "Радев уверява, че няма изтичане на информация по случая с Очите"}
{"url": "https://news.bg/int-politics/v-makedoniya-arestuvaha-sedem-dushi-bieshti-sa-za-islyamistite-v-siriya-i-irak.html", "text": "Македонската полиция арестува седем души, като предполага, че са се сражавали заедно с ислямистки бунтовници в Сирия и Ирак, съобщава \"Ройтерс\".Полицията коментира, че арестуваните са на възраст между 23 и 41 години и са обвинени в два отделни случая от 2015 г. до 2016 г., за участие във военни действия в Сирия и Ирак. Ако бъдат признати за виновни, ги очакват 10 години затвор.Повечето етнически албанци, които съставляват една трета от 2-та милиона население на Македония, са мюсюлмани, но практикуват умерена форма на исляма. Македонските власти оценяват, че повече от 100 от нейните граждани се бият на бойните полета в Сирия и Ирак и досега около 20 са убити.Някои западни дипломати твърдят, че завръщащите се от Сирия и Ирак могат да представляват заплаха за сигурността на Балканите.", "date": "2018.08.07", "title": "В Македония арестуваха седем души, биещи са за ислямистите в Сирия и Ирак"}
{"url": "https://news.bg/crime/pet-pati-opitali-da-sprat-zadarzhaniya-politsay-trafikant.html", "text": "29-годишен полицай от Столичната охранителна полиция е задържан за превоз на шест мигранти, съобщава окръжният прокурор на Пловдив Румен Попов, цитиран от БНТ.Полицията опитва да го спре пет пъти, но не успява, но след като изоставя и обира превозваните афганистанци е обявен за общодържавно издирване и заловен в Пирдоп.На 5 август вечерта, \"Мерцедес\", управляван от задържания и още 3 коли качват 16 мигранти от Бургас към София, където стигат на 6-ти сутринта. Полицаят се връща за още шестима, но пътувайки отново по АМ \"Тракия\" за София, други полицаи правят няколко опита да спрат колата, заради сведения за возени съмнителни лица.Той не спира и продължава с висока скорост, като в района на Пловдив отбива за Карлово и в центъра на града изоставя чужденците, изхвърля дрехите им, задържа по-ценните неща и пари и продължава за София. Спрян е успешно около Пирдоп.При обиск се установява, че шофьорът е полицейски служител, а в тайник на тока на обувката му е открито прахообразно вещество, за което обяснява, че го държи буден 24 часа, за два курса от Бургас до София.В апартамент на задържания в София са открити 16 мигранти и други трима души, като всички чужденци са мъже - 15 възрастни и едно дете на около 10 години, а оставените в Карлово са между 16 и 29-годишни.Пред полицаите те са се определят за афганистанци и обясняват, че тяхната цел са държави от Западна Европа. В момента се изяснява как са влезли в страната и ще бъдат настанени в специализиран дом.Арестуваният полицай съдейства на колегите си и съобщава, че за двата курса е трябвало да получи 2000 лева и че е помолен инцидентно. Установено е, че е има трима съучастници, първоначалните данни предполагат организирана престъпна група.", "date": "2018.08.07", "title": "Пет пъти опитали да спрат задържания полицай трафикант"}
{"url": "https://news.bg/world/evakuiraha-chastichno-letishte-frakfurt-zaradi-opaseniya-ot-eksplozivi.html", "text": "Части от летището във Франкфурт бяха евакуирани и десетки полети бяха отменени, след като четиричленно френско семейство премина през зоните за сигурност, въпреки положителен тест за експлозиви, съобщава БиБиСиМалко по-късно, дейността бе подновена и полицията обясни ситуацията с грешка на служител по сигурността, но това доведе до частична евакуация на Терминал 1. Семейството е открито, разпитано и им е позволено да продължат полета си. Говорителка на полицията коментира, че служител не е завършил напълно проверките за сигурност.Полицията не е изяснила какво е предизвикало положителният тест за взривни вещества.Подобен инцидент на 28 юли на летище Мюнхен доведе до отмяна на 300 полета, засягащи 30 000 души. Пътуващите на летище Франкфурт, най-голямата в Германия са изправени пред анулации и дълги опашки, за да влязат отново в зоната на заминаване. Повече от 49 полета са анулирани, съобщават германски медии.Пътниците по-рано се оплакаха от объркване и липса на информация по време и след евакуацията. Около 1500 полета са предвидени на летище Франкфурт днес.Германската полиция защити евакуацията пред социалните мрежи и медии, заявявайки, че трябва да се изключат всички рискове.", "date": "2018.08.07", "title": "Евакуираха частично летище Фракфурт заради опасения от експлозиви"}
{"url": "https://news.bg/crime/politsay-sprya-krazhba-na-kola-v-ruse.html", "text": "Полицай спря кражба на кола в Русе, станал случаен свидетел на престъплението, последвал и за минути спрял и задържал крадеца зад волана.Кражбата е извършена от паркинг на ул. \"Чипровци\" в Русе. Собственикът подал сигнал в полицията, че непознат взима колата му \"Шкода Фабия\" и потегля с нея в неизвестна посока.В същото време, служител от Второ РУ станал свидетел на случващото се, последвал откраднатия автомобил и успял да го спре още на същата улица. Крадецът е 52-годишен русенец, който е задържан за до 24 часа в полицията.", "date": "2018.08.07", "title": "Полицай спря кражба на кола в Русе"}
{"url": "https://news.bg/crime/nameriha-48-hil-evro-v-sutiena-na-36-godishna-na-kalotina.html", "text": "48 000 евро задържаха митнически служители на МП Калотина при проверка на холандски лек автомобил, пътуващ за Турция, в който пътува семейство - съпрузи и двете им непълнолетни деца.При извършен личен преглед на 36-годишната пътничка в двете чашки на сутиена й са открити по една пачка с банкноти от по 500, 200 и 100 евро. Митническата служителка, която извършила проверката, установила, че около ханшът на жената, под клина й, също е омотана текстилна чанта, в която били укрити още два хартиени плика с по 5000 евро всеки.Общата открита сума по тялото на жената възлиза на 48 000 евро. По случая е образувано досъдебно производство по описа на Митница Столична и под надзора на Районна прокуратура Сливница, което е приключило със споразумение и валутата е отнета в полза на държавата.На МП Калотина това е трети голям случай за месец юли на задържана валута, като общата левова равностойност от трите задържания възлиза на над 380 000 лева.За първите шест месеца на 2018 г. на този и други пунктове митническите служители са задържали валута за над 1,5 млн. лева.", "date": "2018.08.07", "title": "Намериха 48 хил. евро в сутиена на 36-годишна на Калотина"}
{"url": "https://news.bg/crime/benchev-e-nastanen-v-bolnitsa-sled-priloshavane.html", "text": "Бенчо Бенчев е настанен в болница след прилошаване, той е и с напреднал стадий на Паркинсон и 95% инвалидност, коментира пред НоваТВ бившият депутат от ДПС Несрин Узун.По-рано на извънредно заседание, БСП в Бургас изключи Бенчев от групата в Общинския съвет. Аргументите са, че работата на Бенчев се оценява положително, но създалата се ситуация не представлява политиката и интересите на БСП в органите на местния парламент, съобщава БНТ.\"Станахме жертва на изключителната доброта, която носи в себе си моят много добър приятел господин Бенчо Бенчев. И след вечерята, на която бяхме с г-н Бенчев, аз вместо да го оставя да се прибира с такси до хотела си, понеже ми е много добър приятел, го взех с моята кола, за да го оставя до неговия хотел. Когато пристигнахме пред хотела вечерта, видяхме, че , който се е търсил чрез Интерпол. Това е най-общо цялата ситуация\", обясни Несрин Узун ситуацията с хотела в Истанбул.Според Несрин Узун двамата с Бенчев не са били задържани от турските власти, но са им оказали пълно съдействие.Междувременно специализираният наказателен съд - СНС остави в ареста шестия задържан от групата на Очите 42-годишния Калоян Колев от Ямбол, съобщава БНР.Пред съда Колев коментира, че напуска България на 29 юли със самолет до Испания и на 2 август разбира за спецакцията и че е издирван.На заседанието е съобщено и че за Колев има данни за участие в миналогодишен палеж на ресторант в Слънчев бряг.", "date": "2018.08.07", "title": "Бенчев е настанен в болница след прилошаване"}
{"url": "https://news.bg/int-politics/lyatnoto-chasovo-vreme-za-vsichki-ili-za-nikogo.html", "text": " стартира на 4-ти юли и ще продължи до 16 август. Какво предстои след края на гласуването? Еврокомисарката Виолета Булк отговаря на този и други въпроси в интервю за \"Зюддойче Цайтунг\". Ето някои от по-интересните моменти.Дали самата тя вече е гласувала? Да, гласувала е, но предпочита да запази отговора си в тайна, защото това си лично нейна работа, отговоря еврокомисарката Виолета Булк. След което пояснява, че запитването е открита консултация на EК. Комисията кани европейските граждани да споделят какво мислят за лятното часово време: да бъде ли то запазено и ли да бъде премахнато.Еврокомисарката добавя, че ЕС не \"властва\" над времето. Страните от Съюза сами избират в коя часова зона да се намират - така ще остане и занапред. Тя припомня също, че има определени правила за лятното и зимното часово време, които ЕС е приел през 1980-те. Тогава е решено, че страните-членки трябва да завъртат стрелките на часовника едновременно. Защото ако го правят всяка когато си поиска, нямаше да има общ пазар. А общият пазар е най-важното постижение на ЕС.Запитването на ЕК явно е събудило много голям интерес, защото страницата често не се отваря... - Такива неща се случват, когато някоя от консултациите ни се радва на широк обществен интерес, посочва Виолета Булк. ИТ-експертите обаче се справяли с проблема. \"През първите 3 дни от запитването получихме повече от половин милион гласа. Към момента идват по 250 отговора в минута. Всеки глас е важен\", казва евкрокомисарката. И обяснява, че не е поставена възрастова граница за участие в допитването. Въпросите са преведени на всеки от официалните езици в ЕС, но всеки гражданин може да гласува само по веднъж. \"Освен това, техническият отдел се старае да спре автоматичното попълване на въпросника от т.н. \"ботове\". Подобни трикове биха опорочили резултатите\", споделя Виолета Булк пред ЗЦ.Дали Европейската комисия може да задължи всички страни от ЕС да премахнат лятното време? - Откритата консултация е част от обща оценка на лятното часово време, припомня еврокомисарката.Нужно е единно решениеТази оценка е необходима заради редица запитвания от Европейския парламент, страните от ЕС и европейските граждани. \"Комисията има обаче законовото право да задължи всички държави в ЕС да премахнат лятното часово време\", посочва Виолета Булк.Според някои неофициални запитвания в Интернет, две трети от участниците искат лятното часово време да бъде премахнато. Може ли да се говори за подобна тенденция и при запитването на ЕК? - Гласуването ще продължи до 16-ти август, напомня еврокомисарката. За резултатите ЕК ще информира след като то приключи.\"Едно обаче трябва да е ясно: нуждаем се от общо решение. Или всички страни-членки ще завъртат стрелките на часовника напред, или нито една. Иначе ще нарушим баланса на европейския пазар. Бихме навредили както на големите фирми, така и на обикновените граждани. Затова питаме европейците дали искат лятното часово време да се запази или премахне на територията на  ЕС\", изтъква Виолета Булк.А какво, според нея, освен единното решение за времето, е необходимо, за да функционира Европа? - \"Мир - в мислите, в сърцата и в поведението ни. Ако има мир, всичко останало ще последва. Не бива да губим време, а трябва да работим заедно за един Съюз, който закриля и подкрепя европейците\", обобщава в интервю за ЗЦ еврокомисарката Виолета Булк.", "date": "2018.08.07", "title": "Лятното часово време – за всички или за никого"}
{"url": "https://news.bg/int-politics/geyts-prizna-che-s-manafort-sa-ukrivali-plashtaniya-ot-proruski-polititsi.html", "text": "Бившият делови партньор на Пол Манафорт - Рик Гейтс, призна пред съда редица престъпления, които е извършил заедно от двамата, предадоха информационните агенции.Припомняме, във федералния съд в Александрия, щата Вирджиния, през миналата седмица започна процесът срещу Пол Манафорт - ексшефа на изборния щаб на Доналд Тръмп. Гейтс е ключов свидетел по делото. По-рано беше съобщено, че петима души са сключили сделка с правосъдието да направят признания срещу съдебен имунитет.Рик Гейтс призна, че двамата с Манафорт са укрили от американските власти свои сметки в 15 чуждестранни банки, осъзнавайки, че действията им са незаконни.Парите по тези сметки са идвали от \"консултации\" за проруски политици в Украйна. Междувременно Манафорт не е имал регистрация в САЩ за тази своя дейност.Уточнява се, че лобистът е работил за бившия украински президент Виктор Янукович, който впоследствие избяга в Русия. Появиха се информации, че го е съветвал да обвинява опозицията във \"фашизъм\" - теза, която последователно се тиражира от руската страна.По данни на спецпрокурора Робърт Мълър, Манафорт е получил над 60 милиона долара за услугите, които е извършвал за Янукович и неговата Партия на регионите.Рик Гейтс посочи още, че Манафорт го е инструктирал да представя доходите от чужбина като заеми, тъй като така се намалява данъчното облагане върху тях. Същевременно свидетелят призна, че имайки достъп до сметките на деловия си партньор, е присвоил от тях стотици хиляди долари.", "date": "2018.08.07", "title": "Гейтс призна, че с Манафорт са укривали плащания от проруски политици"}
{"url": "https://news.bg/int-politics/gruziya-napomni-za-ruskata-agresiya-razkasala-stranata-predi-10-g.html", "text": "Грузинският президент Георгий Маргвелашвили напомни, че Русия насилствено отдели от Грузия два нейни региона - Абхазия и Южна Осетия, предаде Дойче веле.\"Русия, с помощта на хибридна война, отдели от централната власт на Грузия два нейни региона\" още през 1991-1992 г., заяви днес на среща в Тбилиси с външните министри на Полша, Литва и Латвия и вицепремиерът на Украйна.\"Не бива да се боим да наричаме нещата с истинските им имена - това, което е правила и продължава да прави Русия срещу една суверенна държава - това е война между Русия и Грузия, това е агресия, това е окупация и това е погазване на всички международни норми\" - подчерта президентът на Грузия.Междувременно премиерът Мамука Бахтадзе и министри от правителството положиха цветя на военното гробище в предградието на Тбилиси \"Мухатгверди\".Те почетоха паметта на жертвите, които Грузия даде при руското нахлуване в Грузия през август 2008 г.Бахтадзе посочи, че точно преди 10 години грузинският народ отново се сблъска с открита военна агресия от страна на Русия.\"Това беше война, след която последва окупация на два грузински региона... Руската федерация окупира намиращите се под контрола на Грузия пет долини и над 100 села\" - напомни премиерът, като отбеляза, че окупацията на Абхазия и Цхинвалския регион продължава до днес.", "date": "2018.08.07", "title": "Грузия напомни за руската агресия, разкъсала страната преди 10 г."}
{"url": "https://news.bg/politics/kiril-dobrev-nareche-gushtera-na-gerb-varan.html", "text": "Гущерът на ГЕРБ си е варан. Така Кирил Добрев коментира изказването на председателя на ПГ на ГЕРБ Цветан Цветанов, че се надява със случая Бенчо Бенчев гущерът най-накрая да откъсне опашката си.Добрев припомни, че това е изказване на покойния Илия Павлов от началото на прехода. Той цитира данни за редица общинари от ГЕРБ, които по думите му са функционери на ГЕРБ и в същото време се занимават с разпространение на наркотици и трафик на хора.Той посочи, че се прави опит да бъдат платени народни представители от БСП да напуснат коалиция за България. \"Всички тези елементарни опити да бъде разбита БСП няма да стане. Ние искаме промяна на този модел\", каза Добрев. Обещанията за депутатите са петцифрени заплати.\"БСП не е за продан и БСП не се продава\", заяви Добрев.По въпроса с Бенчо Бенчев и има ли черна каса БСП, Добрев посочи:Добрев обърна внимание, че Митьо Очите не е водеща фигура, от няколко дена той е функция на Бенчо.\"Тази фирма, в която Митьо е помагал за обекти, охранява НОИ Бургас - с обществена поръчка, охранява \"Митниците\" и то прави денонощна охрана в Бургас на пристанището и в Ямбол. През цялото време продължава да охранява социални обекти - училища, старчески домове, даже дом за младежи. Ако вземем, че се занимава с нерегламентиран бизнес, когато охраняваш пристанището, когато охраняваш и училища - ти направо си затваряш целия бизннес, от входа до консумацията\", посочи Добрев.Питайте, кой е дал тези обществени поръчки на тази фирма, със сигурност не ги е дала БСП.Добрев припомни, че в началото на 90-те години българското черноморие е раздадено на мутрите. Днес 25 години по-късно, от които ГЕРБ управлява 10 българското черноморие отново е на същите хора.\"Няма никаква промяна в усещането на хората за някаква нова, различна, цивилизована държава. Ако говорим за гущера в прав текст, ами че то гущерът на ГЕРБ си е варан, бе.\", обясни той.\"Започвам - селски кмет, член на ГЕРБ и гербаджия задържан с 24 килограма амфетамини. Съпруга на друг селски кмет, задържана за търговия на наркотици, общински съветник с 300 грама кокаин, общински съветник и друг селски кмет участват в трафик на хора. Нали сме наясно, че след наркотиците другият доходоносен бизнес в момента е трафикът на хора\", допълни Добрев.Той бе категоричен, че това са видни функционери на ГЕРБ. Той не пропусна и обвиненията срещу кметовете на ГЕРБ за злоупотреби с обществени поръчки. Добрев визира кметът на Пловдив и Септември.Той попита ръководството на парламентарната група на ГЕРБ правени ли са опити да се плати на народни представители на БСП да напуснат \"Коалиция за България\".", "date": "2018.08.07", "title": "Кирил Добрев нарече гущера на ГЕРБ варан"}
{"url": "https://news.bg/regions/kilometrichno-zadrastvane-na-am-trakiya-kam-burgas.html", "text": "Катастрофа с два тира блокира движението по АМ \"Тракия\" в посока Бургас.Инцидентът е станал около 11 часа днес. Произшествието е настъпило при 135-136 километър от магистралата.По първоначални данни няма пострадали хора.Вследствие на удара активната и изпреварващата ленти на платното в посока Бургас са блокирани, което е довело до километрично задръстване, съобщи bTV. Движението се осъществява само в аварийната лента. На място са пристигнали екипи на \"Пътна полиция\", движението се регулира.Установено е, че единият ТИР е с чужда регистрация. Той ударил друг камион с канцеларски стоки. Товарът на втория камион се е разпилял по магистралата.", "date": "2018.08.07", "title": "Километрично задръстване на АМ \"Тракия\" към Бургас"}
{"url": "https://news.bg/regions/kola-se-vryaza-v-magazin-na-stolichen-bulevard.html", "text": "Автомобил се вряза в магазин в София.Инцидентът е станал на кръстовището между улица \"Опълченска\" и булевард \"Александър Стамболийски\".Вследствие на удара са нанесени щети по витрината на магазина. Магазинът е за дрехи.Към момента няма информация за обстоятелствата около инцидента. Не е ясно дали има пострадали хора.", "date": "2018.08.07", "title": "Кола се вряза в магазин на столичен булевард"}
{"url": "https://news.bg/world/trima-ot-postradalite-v-bolonya-uchenitsi-ostavat-v-bolnitsa.html", "text": "Трима от седмината български ученици, които пострадаха при експлозията в Болоня, остават в болница, предаде БНР. В същото лечебно заведение в града е настанен и карабинерът Масимо Пирас, спасил живота на осемте деца, ранени при инцидента.За 17-годишното момче от Силистра, което е в болницата в Чезена, лекарите дават прогноза за 40-дневно болнично лечение. Ще се прецени дали да му се направи операция. Най-засегнати са краката, защото от горещата ударна вълна джапанките му са се стопили. Осигурен е постоянен преводач, а баща му пристига утре.По думите на почетния консул на България за област Емилия Романя - Франко Кастелини, грижите към момчето са много добри, така както и за двамата му съученици, настанени в болницата \"Белария\" в Болоня.Лекуващият ги лекар - доктор Анна Мария Байети, заяви пред БНР, че децата имат по тялото изгаряния от втора степен и трябва да останат под лекарско наблюдение поне една седмица.Пострадалите деца бяха посетени от генералния консул на България в Милано Росен Руфев. Болницата посети и премиерът на Италия Джузепе Конте.Руфев съобщи, че състоянието и на трите момчета, които остават в болница след инцидента, е стабилно. Двете момчета, настанени в болницата в Болоня, са с под 20% изгаряния. Състоянието на третото дете, което е в Чезена, е малко по-тежко, но и при него няма да се наложи операция, увери Руфев:\"Стабилно състояние, както физическо, така и психическо. Последното решение на лекарите е да ги задържат малко повече, за да се убедят, че са оздравели напълно. Бяхме на посещение преди това в болницата в град Чезена, където също се срещнахме с момчето от групата, което беше най-тежко пострадало от всички. Неговото състояние също е стабилно. Министър-председателят на Италия е посетил лично това момче.\" - поясни консулът.Семейството на ранения вече е дало съгласие италианските медици да започнат нужното лечение в специализираната клиника на Чезена. С родителите на всички останали младежи са проведени разговори, за да са наясно със ситуацията, уточни Марин Бонев от Регионалното управление на образованието в Силистра.\"Засега няма родители, които да са изявили желание децата им да бъдат върнати предварително, преди да е приключила тази тяхна практика в Болоня.\" - заяви той.Директорката на Професионалната гимназия, където учат децата - Татяна Кинджакова е трябвало да се върне в България утре. Чрез Министерството на образованието се прави нужното да бъде удължен престоят ѝ в Италия.\"Да остане поне до 22-и, за да се стабилизира състоянието на децата както психически, така и физически, и тогава ще решаваме дали на 22-и да се върне и директорът, или да остане до края и с групата и заедно да се върнат.\" - коментира Кинджакова.Практиката на силистренските ученици трябва да приключи на 31 август.", "date": "2018.08.07", "title": "Трима от пострадалите в Болоня ученици остават в болница "}
{"url": "https://news.bg/world/9-dushi-pochinaha-v-sarbiya-ot-zapadnonilska-treska.html", "text": "Девет души са починали в Сърбия от западнонилска треска, която се пренася от заразени комари, съобщи БНР.По данни на сръбския Институт за обществено здраве, общо установените случаи на това заболяване са 102.Западнонилската треска е сезонна болест и се регистрира през периода на най-голяма активност на комарите.Повечето заразени нямат никакви симптоми, а при малък брой пациенти заболяването наподобява грип. В много редки случаи има сериозни усложнения като менингит и енцефалит.", "date": "2018.08.07", "title": "9 души починаха в Сърбия от западнонилска треска"}
{"url": "https://news.bg/economics/okonchatelno-vzeha-litsenza-na-kiparskiya-zastrahovatel-olimpik.html", "text": "Застрахователноте дружество от Кипър \"Olympic Insurance Co. Ltd\", което оперира чрез свой клон и в България, остава окончателно без лиценз за извършване на дейност. Това съобщиха от Комисията за финансов надзор.Първоначалното съобщение за проблемите на дружеството кипърския надзорен орган дойде в началото на май тази година. Тогава \"Олимпик\" не може да представи достатъчно доказателства за гарантиране на капиталовите възможности и бе подставено под специален лиценз и под управлението на специален администратор - \"Мазарс\" ООД.Застрахователната компания имаше един месец да използва втори одитор. От последното съобщение на КФН става ясно, че дружеството е упражнило правото си на обжалване, но постоянният секретар на Министерстовто на финансите на Кипър е потвърдил решението за отнемане на лиценза.В България има около 270 хил. автомобила със застраховка \"Гражданска отговорност\" от \"Олимпик\", която работи у нас от 2009 година. Дружеството вече няма право да сключва нови застраховки, но трябва да обслужва всички вече сключени до датата на тяхното изтичане.", "date": "2018.08.07", "title": "Окончателно взеха лиценза на кипърския застраховател \"Олимпик\""}
{"url": "https://news.bg/weather/slantse-i-zhega.html", "text": "Днес ще бъде предимно слънчево. В следобедните часове само на отделни места в Северна България и планините ще се развие купесто-дъждовна облачност и ще превали и прегърми. Температурите още малко ще се повишат и максималните ще са между 31° и 36°, в София - около 31°.Това съобщават от НИМХ към БАН.Над планините ще бъде предимно слънчево. След обяд ще има временни увеличения на облачността и на отделни места ще превали и прегърми. Ще духа слаб вятър от северната четвърт. Максималната температура на височина 1200 метра ще е около 24°, на 2000 метра - около 17°.Над Черноморието също ще бъде предимно слънчево. След обяд ще има временни увеличения на облачността и на отделни места по северното крайбрежие краткотрайно ще превали. Ще духа бриз. Максималните температури ще са 30-32°. Температурата на морската вода е 27-28°. Вълнението на морето ще е 1-2 бала.", "date": "2018.08.07", "title": "Слънце и жега"}
{"url": "https://news.bg/society/mvnr-prashta-speshen-nomer-pri-izlizane-ot-stranata.html", "text": "От днес всеки български гражданин, който има СИМ-карта на български мобилен оператор, при влизане в чужда държава ще получава съобщение с номера на денонощната дежурна телефонна линия в Министерството на външните работи (МВнР), съобщиха пресцентъра на ведомството.На този телефонен номер българските граждани, които са или пребивават в чужбина, ще могат да потърсят помощ в случай на извънредна ситуация.Съобщението ще бъде получавано веднага щом абонатът попадне в роуминг.Към инициативата на Външно са се присъединили и трите национални мобилни оператора. Те ще предоставят получаването на съобщението безплатно за гражданите. При повикване на денонощната дежурна телефонна линия, разговорът ще бъде таксуван според тарифния план на абоната.", "date": "2018.08.07", "title": "МВнР праща спешен номер при излизане от страната"}
{"url": "https://news.bg/society/45-dushi-dariha-krav-za-lekarkata-padnala-ot-7-ya-etazh.html", "text": "Около 45 души са дарили кръв в кампанията на УМБАЛСМ \"Пирогов\" за даряване на кръв за лекарка от УМБАЛ \"Александровска\", която лежи в Централна реанимация в много тежко състояние след падане от 7-мия етаж.От желаещите да дарят кръв само 30 души са били с показатели, които позволявали това да се случи. Сред дарителите имало както нейни колеги лекари, така и хора, които са разбрали за акцията по кръводаряване и са се отзовали, пишат от пресслужбата на здравното заведение.Инициативата на служителите от университетската спешна болница се осъществи с подкрепата на директора на болница \"Пирогов\" и директора на НЦТХ.Междувременно в помощ на пострадалата се организира и друга инициатива - набиране на средства за медицински изделия, които не се покриват от НЗОК, а са нужни за лечението на пациентката.Парите са превеждат по дарителска сметка на УМБАЛ \"Александровска\", а най-напред на призива за помощ е откликнала съсловната организация на лекарите в София.Председателят на Столична лекарска колегия д-р Асен Межидиев обяви, че Колегията отпуска 5 000 лв. от фонда си \"Взаимопомощ\".УМБАЛСМ \"Н. И. Пирогов\" изказва благодарност на всички, които са се включили в инициативата и са дарили кръв, за да спасят живот.", "date": "2018.08.07", "title": "45 души дариха кръв за лекарката, паднала от 7-я етаж"}
{"url": "https://news.bg/world/hilyadi-podkrepiha-maduro.html", "text": "Хиляди венецуелци се събраха на митинг в столицата Каракас в подкрепа на президента Николас Мадуро след , пише \"Ройтерс\".Митингът е организиран от проправителствени организации. Целта на шествието е да се покаже, че страната остава обединена след опита за покушение срещу държавния глава.Поддръжниците на президента носели тениски с неговия образ и скандирали лозунги в подкрепа на социалистическата партия в страната.Припомняме, властите във Венецуела заявиха, че организаторите на покушението вече са задържани.Те използвали два дрона с експлозиви.Имената на арестуваните не са оповестени. Прокуратурата в страната обаче обяви, че и те най-вероятно ще бъдат обвинени в държавна измяна, опит за убийство и тероризъм.", "date": "2018.08.07", "title": "Хиляди подкрепиха Мадуро"}
{"url": "https://news.bg/world/tri-balgarcheta-ostavat-v-bolnitsa-sled-vzriva-v-boloniya.html", "text": "Трима от българчетата, които пострадаха вчера при взрива в Болония, остават в болница.Двама от учениците са настанени в здравни заведения в Болония, а друго дете е транспортирано до болница в град Чезена. Транспортираното момче е най-тежко пострадало вследствие на инцидента. Той е с наранявания по долните крайници и се очаква лечението му да продължи по-дълго.Припомняме, при  пострадаха 7 ученици от Професионалната гимназия по механотехника \"Владимир Комаров\" в Силистра. Към момента на инцидента учениците отивали да пазаруват до близкия магазин. Те са пострадали от ударната вълна след експлозията.При инцидента загинаха двама души, а около 80 души бяха ранени.Стана ясно и че българчетата били в Болония на практически стаж. Те стажували в различни фирми и били настанени в хотел, намиращ се в близост до мястото на инцидента. Това информира пред bTV генералният ни консул в Милано Росен Руфев.Засега Консулството помага на учениците с каквото е възможно. Организира се прибиране на децата, които не са настанени в болница.По думите на Геновева Кондова от Регионалния инспекторат по образование в Силистра българчетата били в Болония от 3 август. Стажът им трябвало да продължи до края на месеца.Децата учели компютърна техника и технологии и практиката им била свързана с тяхната специалност. Учениците са пълнолетни. Били са в неподходящото време на неподходящото място, коментира още Кондова.Генералното ни консулство е в постоянен контакт с местните полицейски власти, службата на гражданска защита, както и с болничните заведения, в които са настанени пострадалите ученици. Мисията ни е в готовност да окаже и необходимото съдействие на място.Родителите на децата са информирани за случилото се.Български граждани, които желаят да получат актуална информация или да подадат сигнал за техни близки, могат да го направят на дежурния телефон за спешни случаи на Генералното консулство: 00393337826043.", "date": "2018.08.07", "title": "Три българчета остават в болница след взрива в Болония"}
{"url": "https://news.bg/crime/kadri-ot-predavaneto-na-bencho-benchev-i-nesrin-uzun-na-balgarskite-vlasti.html", "text": "Анадолската агенция разпространи кадри от  - Митьо Очите.На видеото се вижда как турските власти предават арестуваните с Очите българи на българските гранични полицаи. Видеото е заснето на граничния пункт \"Капитан Андреево\".На видеото се вижда, че в задържаната група около Митьо Очите е имало и две жени. Вижда се и общинският съветник Бенчо Бенчев (с бяла блуза), както и бившият депутат от ДПС Несрин Узун (тъмно сива блуза).Припомняме, вчера общинският съветник от БСП в Бургас . Срещу него няма повдигнато обвинение към момента.Бенчев, шофьорът му Йовчо Домусчиев и бившият депутат от ДПС Несрин Узун са разследвани за лично укривателство.Говорителят на главния прокурор Румяна Арнаудова коментира, че Бенчо Бенчев и Несрин Узун вече са разследвани и за участие в групата на Митьо Очите и е възможно да бъдат обвинени и по това разследване.", "date": "2018.08.07", "title": "Кадри от предаването на Бенчо Бенчев и Несрин Узун на българските власти"}
{"url": "https://news.bg/crime/momche-i-momiche-zaginaha-pri-tezhka-katastrofa-mezhdu-varna-i-burgas.html", "text": "Момче и момиче загинаха на място при тежка катастрофа по стария път между Варна и Бургас.Инцидентът е станал снощи, 6 август, около 21.30 часа, информират от пресцентъра на Областната дирекция на МВР във Варна.Произшествието е възникнало в района на местността \"Крушките\".В трагичния инцидент е участвал само едни лек автомобил, той е самокатастрофирал. 19-годишният водач загубил контрол върху управлението на автомобила, вследствие на което колата излязла от пътното платно и се ударила в крайпътни дървета. След това автомобилът се преобърнал напречно на пътя.Загинали са двама души, които се возели в колата - непълнолетни момче и момиче. Тежко пострадало е още едно непълнолетно момиче, което е настанено в здравно заведение със съчетана травма и опасност за живота.Водачът на автомобила е с травма на главата и комоцио. Той е настанен за наблюдение в МБАЛ \"Св. Анна\".Обстоятелствата и причините около инцидента се изясняват. По случая е образувано досъдебно производство.", "date": "2018.08.07", "title": "Момче и момиче загинаха при тежка катастрофа между Варна и Бургас"}
{"url": "https://news.bg/crime/benchev-otricha-da-e-imal-biznes-s-ochite.html", "text": "Общинският съветник от групата на БСП в Бургас Бенчо Бенчев, който беше , категорично отрича да е имал общ бизнес с Очите.\"С толкова различни неща се занимаваме. Аз се занимавам, знаете, със селско стопанство, със земеделие. Димитър Желязков не мога да ви кажа с какво се занимава. Познавам го, не мога да кажа, че не се познавам с него, поздравяваме се. Държавата го е обявила за някакъв престъпник, за мен няма никакво значение - уважаваш ли ме, и аз те уважавам. Когато говоря с един престъпник, не значи, че и аз съм престъпник. Това престъпление ли е? Ако говоря с един доктор ще стана ли хирург, няма да стана, нали? Защо трябва да делим хората на прокажени и на нормални хора?\", заяви Бенчев за bTV.Общинският съветник коментира и информацията за охранителната фирма на Митьо Очите, в която имал дял. \"Димитър Желязков не работи сега там. Работеше преди да стане престрелката... Не Димитър Желязков, а тази фирма охраняваше моите обекти тогава и аз давах някакви пари. Като бизнесмен реших, че ако стана собственик, не само, че няма да давам пари, ами и ще печеля. Това е основанието\", коментира още арестуваният в Истанбул общински съветник.Според версията на Бенчев той не е укривал нищо, а само помагал на Очите с превоз до Истанбул, където Желязков искал да се лекува.\"Аз съм постъпил като човек, не мога да откажа на един болен да го превозя донякъде, разбирате ли? Не знаех, че го издирва от Интерпол. Ако знаех, никога нямаше да го взема, макар че беше в болно състояние\", продължи Бенчев.Запитан как се е озовал в един хотел с Димитър Желязков по едно и също време, той отговори: \"Някаква случайност! Просто аз също се изненадах как станаха тези неща... При ареста на Димитър Желязков аз не бях там, пристигнах по-късно и даже питах: Какво става тук?, понеже виждам, че е със свински опашки на ръцете. Те взеха, че се обърнаха и арестуваха и мен.Доказателства не може да има за обвинение, защото аз не съм укривал Димитър Желязков. Хотелът не е мой да го укривам, разбирате ли? Говори се, че регистрацията била моя. Регистрацията я направи колегата Несрин Узун на мое име, даже се обади и каза: \"Запазих ти стаи на твое име.\"Бенчев коментира и реакцията на БСП. Припомняме,  и заявиха, че той не е финансирал партийни кампании. \"Явно с БСП няма да работя повече! Няма много да плача, имам къде с кого да работя, имам с кого да реализирам идеите си, но времето ще покаже кой какъв е\", допълни Бенчев.", "date": "2018.08.07", "title": "Бенчев отрича да е имал бизнес с Очите"}
{"url": "https://news.bg/regions/otmenyat-bedstvenoto-polozhenie-v-chepelare.html", "text": "Заместник-кметът на община Чепеларе Пантелей Мемцов каза, че  в общината ще бъде отменено скоро.По думите му пред БНР частичното бедствено положение ще бъде отменено, когато завърши работата по възстановяването на пътя за село Забърдо.Зам.-кметът увери и че това най-вероятно ще стане до края на утрешния работен ден.Припомняме, пътят беше отнесе от проливните дъждове в края на предишния месец юли. Пороите предизвикаха и свлачища.", "date": "2018.08.07", "title": "Отменят бедственото положение в Чепеларе"}
{"url": "https://news.bg/politics/delchev-benchev-e-poredniyat-sudzhuk-i-primer-za-vrazkite-na-bsp-i-gerb-s-mafiyata.html", "text": "Заловеният с Митьо Очите Бенчо Бенчев е поредният \"суджук\" и пример за връзката на двете най-големи политически партии с мафията у нас. Това заяви пред БНР председателят на \"Движение България на гражданите\" Димитър Делчев по повод .\"Не можем да кажем, че Бенчев е на БСП, само защото се е явил от техните партийни листи на местните избори. Като заместник-председател на Общинския съвет в Бургас, той е получил и гласове от ГЕРБ. Не приемам твърдението, че заместник-председателят на ГЕРБ и кмет на Бургас Димитър Николов е нямал никаква информация за съмнителната връзка на Бенчев с местната мафия. А случаят с  е поредното доказателство, че по места ГЕРБ и БСП имат едни и същи опорни хора\", натърти Делчев.По думите на събеседника лобистките промени за приватизационните сделки, които ГЕРБ прокараха, а БСП активно подкрепиха чрез техния председател на икономическата комисия в НС, свидетелстват, че тези две партии са винаги в съюз по въпросите, касаещи много пари.\"Същото е и на местно ниво, като в десетки общини, сред които Бургас, Самоков, Дупница и други, ГЕРБ и БСП гласуват преимуществено заедно. Само с ПР действия социалистите не заблуждават никого, че са реална опозиция\", отсече още Делчев.", "date": "2018.08.07", "title": "Делчев: Бенчев е поредният суджук и пример за връзките на БСП и ГЕРБ с мафията"}
{"url": "https://news.bg/regions/aktsiya-za-kontrol-na-skorostta-po-patya-v-tsyalata-strana.html", "text": "От днес на територията на цялата страна започва специализирана операция за контрол на максималната допустима скорост на пътя.Акцията се провежда на територията на всички европейски държави членки на европейската мрежа на службите на \"Пътна полиция\" - TISPOL. Спецакцията ще продължи до 12 август, неделя.В хода на акцията пътните полицаи ще следят и за сключена валидна задължителна застраховка \"Гражданска отговорност\".Нарушенията, свързани с превишаване на разрешената скорост за движение, се отчитат като често срещано нарушение във всички европейски държави и са признати като най-сериозната причина за възникването на тежки пътно-транспортни произшествия и смърт по пътищата в Европа, пише БНТ.Статистиката сочи, че през 2017 г. в България превишената и несъобразена скорост продължава да е заема най-голям дял в пътно-транспортните инциденти по вина на водачите. По този показател данните за страната са над средното ниво в сравнение с държавите членки на Европейския съюз.", "date": "2018.08.07", "title": "Акция за контрол на скоростта по пътя в цялата страна"}
{"url": "https://news.bg/comments/sega-li-si-otvorihte-ochite-za-ochite.html", "text": "Прокуратурата погна подземния бос Димитър Желязков-Очите. Години след като бездействаше и си затваряше очите за незаконната му дейност както в Бургас, така и в целия регион, властите се задействаха. Само че показно.Цялата акция беше проведена на територията на три държави - България, Гърция и Турция. След като години наред Очите действаше безнаказано под носа на властите, изведнъж босът бе обявен за издирване. И то не какво да е, а с Европейска заповед за арест и с червена бюлетина на Интерпол. Защо?Защо е нужно прокуратурата да вдига цялата тази пушилка около работа, която по принцип и по закон е длъжна да върши. Чии интереси обслужва цялото това раздуване на балона в медиите, свързан с Очите? За да се измие срама, трупан с години, че полицията и прокуратурата са безсилни? Да се гарантира сериозно медийно внимание към Желязков и компанията му, което да бъде използвано като довод в съда - общественият интерес в много случаи надделява над личния. И с тези доводи да се иска постоянно задържане и тежки присъди? Или пък новоназначеният за заместник на главния прокурор досегашен шеф на спецпрокуратурата Иван Гешев генерира червени точки за бъдещ мандат на стола на Цацаров? Или това е едно прокурорско намигане към Очите - че е сгафил и да внимава повече. А може би всичко това взето заедно? Отговори за сега няма.Факт е, че самият Гешев призна публично пред журналисти, че Желязков ще бъде обвинен като ръководител на организирана престъпна група, а разследването срещу него е започнало още през 2016 г. След като 2 години прокуратурата работи по случая, защо реши да изчака Очите да излезе от България, за да го обяви за издирване? Та той ви беше под ръка до преди няколко дни? И дори ви дойде на крак в сградата на спецсъда и спецпрокуратурата в София, където свидетелства срещу Божидар Кузманов-Божо Кравата, обвинен за стрелбата срещу него в Слънчев бряг в заведение \"4you\". Куршумите не успяха да съборят за дълго Очите. Остава да мислим, че законът ще успее.Впрочем, дейността на несебърския бос започва далеч по-рано, още през 90-те, когато завзема пазара на наркотици не само в Бургас, но и в близките Сливен, Ямбол и околността. Мафиотските саморазправи, разстрели и бруталните нарковойни от онези години вече са в миналото, но още има хора, които помнят зверствата на Очите и хората му. Това остава в миналото, а настоящето е дори още по-цветно.Митьо Очите в турски затвор е гледка, която много хора по Черноморието биха искали да видят със собствените си очи. Там той ще чака да бъде екстрадиран. Може да се съгласи доброволно, а може да поиска и да поостане, за да мине делото за екстрадиция, както си му е реда. Гешев очаква Очите да избере първия вариант - не защото се плаши много от турски затвор, а защото нямал проблеми с репутацията си в България, а бизнесът му имал нужда от него.В момента обвиненията, по които работи спецпрокуратурата са за престъпна група, която се занимавала с рекет, телесни повреди и разпространение на наркотици. Освен това имало и палежи на автомобили и обекти, вероятно на конкуренти. В Бургаско всички треперят от Желязков. И с основание, защото през тези години държавата му позволи, затваряйки си очите, да го бетонира с влияние.Любопитен факт са три имена, които фигурират в списъка с разследваните за организираната престъпна група на Желязков. Двама от тях са общински съветници. Единият е Бенчо Бенчев от БСП, който се прочу с Ролс Ройса си за 200 000 евро и в интервю за Нова Телевизия през септември 2017 г. изрича знаменита фраза: \"Бенчо без БСП може, но БСП без Бенчо не може.\" Ще видим кой без кого не може. Но интересно дали Бенчо без Очите може, защото от думите на прокурор Гешев става ясно, че двамата са имали вземане-даване. В дома на Бенчев е открита \"черна каса\", а в тефтера имало бележки кой колко дължи на боса Желязков.Другото име на общински съветник е Пейко Янков от \"Сила\". Той е син на бившия председател на общинския съвет в Несебър и местен крупен бизнесмен Димитър Янков, който бе убит със 7 куршума в главата през 2007 г. Тогава започва и политическата кариера на Пейко, който в момента е обявен за издирване. Семейството му се замогнало още през 90-те, когато се занимавало с казина и хотели по южното Черноморие и активно участвало в приватизацията. Каква точно е връзката и дали такава има, както твърдят медийни публикации още от 2007 г., тепърва ще се изяснява официално.Сред имената на задържаните в Истанбул българи е и това на бившия депутат от ДПС Нехрин Узун. Той е бивш кмет на бургаската община Руен и два мандата народен представител. Узун е бил в хотел \"Рамада\" на площад \"Таксим\" по време на среднощната акция на турската полиция срещу Очите.Едва ли някои от тези власт имащи мъже се е оказал случайно в един хотел с Очите. Каква е била целта на срещата, разследващите още не разкриват публично. Остава надеждата, че поне са разкрили какво са правили всички тези хора там и имат доказателства за това. Не за друго, а за да не се стига до осъдителни решения на съда в Страсбург, за които всички българи ще плащат, ако прокуратурата пак се издъни.", "date": "2018.08.07", "title": "Сега ли си отворихте очите за Очите?"}
{"url": "https://news.bg/crime/pognaha-dilarite-po-chernomorieto.html", "text": "Окръжният съд в Бургас обвини двама наркодилъри, съобщиха от пресслужбата на съда. И двамата са арестувани за продажба на наркотици в Слънчев бряг. Лицата са с мярка за неотклонение \"задържане под стража.Първият - Йонко И., е хванат на 3 август, петък, в к.к. \"Слънчев бряг\". Той имал в себе си и продавал екстази и амфетамини в ресторант \"Джани\".Защитата на обвиняемия пледира за по-лека мярка - \"домашен арест\" или \"парична гаранция\". Според съда обаче има вероятност лицето да извърши ново престъпление. Той е осъждан три пъти и е излежавал ефективна присъда за срок от 11 месеца.Определението на съда може да бъде обжалвано или протестирано пред Апелативния съд в Бургас в тридневен срок.Вторият - Мариян П, е хванат с кокаин, марихуана и екстази. Той е арестуван на 4 август, събота, в района на хотел \"Хармони Суит\", в к.к. \"Слънчев бряг\".Защитата на обвиняемия също иска по-лека мярка за неотклонение. Според магистратите обаче случаят е аналогичен с посочения по-горе - лицето е осъждано и е излежавало ефективна присъда за срок от 4 месеца за същото престъпление. Решението подлежи на обжалване.", "date": "2018.08.07", "title": "Погнаха дилърите по Черноморието"}
{"url": "https://news.bg/regions/zhena-pochina-sled-katastrofa-po-patya-mezhdu-kardzhali-i-momchilgrad.html", "text": "52-годишна жена е загинала при катастрофа по главния път между Кърджали и Момчилград, в района на село Глухар, съобщиха от Областната дирекция на МВР в Кърджали.При инцидента е пострадало и 5-годишно дете, което е със фрактура на единия крак.Произшествието е станало около 13.30 часа вчера, 6 август. Ударили са се две леки коли. Единият автомобил бил с кърджалийска регистрация и е управляван от 39-годишен мъж. Втората кола е била с холандска регистрация и е управлявана от 31-годишен мъж, обясняват от полицията.Вследствие на удара е загинала пътничка в първата кола, а 5-годишно дете от втората кола е със счупен крак.Дежурна оперативна група е извършила оглед на мястото на произшествието. Образувано е досъдебно производство. Работата по случая продължава сектор \"Охранителна полиция\" в РУ-Кърджали и разследващ полицай.", "date": "2018.08.07", "title": "Жена почина след катастрофа по пътя между Кърджали и Момчилград"}
{"url": "https://news.bg/economics/zemedeltsi-nastoyavat-za-promyana-na-shemata-uchilishten-plod.html", "text": "Българската асоциация на организациите на производителите на плодове и зеленчуци настояха за анулиране на схемата за доставка на училищен плод заради липсата на каквито и да било гаранции за българските производители.По време на пресконференция Чаврад Маринов попипа как така един млад земеделски производител, който е току-що регистрирал се като такъв, ще получи 44% пазарен дял от схемата за доставка на училищен плод, а други с огромен опит и инвестиции, ще останат без приоритет. От асоциацията вече са сигнализирали компетентните институции за въпросния монополист в доставките по схемата и това е лицето Милена Димова Рашева.Маринов настоя за анулиране на приема и промяна на наредбата, регламентираща доставките на училищен плод, като в текстовете бъдат дописани тези, гарантиращи доставките на собствено производство, подобно на схемата \"чаша мляко\". Той бе категоричен, че при сегашните условия не е гарантирана продукцията на земеделския стопанин.\"Много ни притеснява, че когато останат двамата земеделци да се конкурират приоритет получава този, който отглежда повече на брой продукти\", коментира той.\"Искаме да се допише текста, както е направен за доставката на млечни продукти\", заяви Маринов. Той настоя да се приложи адекватна оценка, която да гарантира, че ще се обследва производството, доставяно в училищата.Той бе категоричен, че лице, което е получило 44% пазарен дял има господстващо, монополно положение. Така лицето Милена Димова Рашева, регистрирана с дружеството New Project Consult, получавала 44% дял от доставките или това са доставките за близо - 217 хиляди деца.Бюджетът по програмата е близо 13 млн. лв.", "date": "2018.08.07", "title": "Земеделци настояват за промяна на схемата \"училищен плод\""}
{"url": "https://news.bg/int-politics/pentagonat-zabranyava-gps-na-smartfoni.html", "text": "Пентагонът забранява на всички служители да използват GPS, фитнес тракери, смартфони и евентуално дори приложения за запознанства, които използват геолокационни функции, които могат да разкрият местоположението на потребителя, съобщава СиЕнЕн.\"Ефективно и незабавно на служителите в отбраната е забранено да използват геолокационни функции и функционалност на държавни и неправителствени устройства, приложения и услуги, докато се намират в зони, определени като оперативни области\", се казва в документ подписан от заместник-министъра на отбраната Патрик Шанан.Пентагонът заяви през януари, че проверява политиките по отношение на такива устройства, след като беше разкрито, че мобилното приложение Strava - тракер за тичане и колоездене, разкрива местоположението на тайни американски военни бази.\"Ще се уверим, че не даваме на врага несправедливо предимство и не показваме точното местоположение на нашите войски по целия свят\", коментира вчера говорителят на Пентагона, Роб Манинг. \"Това са всички електронни устройства, които имат функции за геолокация, основно GPS устройства, приложения, такива неща\", допълва Манинг.Докато самите устройства няма да бъдат забранени, то всеки, който ползва такива услуги ще бъде отговорен да изключи всички подобни функции.Много популярни устройства и приложения, включително смартфони, интелигентни часовници, приложения за фитнес и запознанства, използват геолокация и някои приложения потенциално могат да работят с изключените функции за геолокация.Според новата политика, забраната се прилага за целия персонал в \"оперативните райони, абсолютно\" всички военни части, разположени в чужбина, но командирите ще имат известна гъвкавост по отношение на налагането на забраната и наказанията за потенциални нарушители, обяснява Манинг.Забраната няма да засегне военния и цивилен персонал на места като самият Пентагон.", "date": "2018.08.07", "title": "Пентагонът забранява GPS на смартфони"}
{"url": "https://news.bg/regions/do-dni-zapochva-stroitelstvoto-na-am-hemus-ot-belokopitovo-do-targovishte.html", "text": "\"Върви мащабно строителство и така, както съм обещал на хората от Тетевен, Севлиево, Габрово, Търново, Търговище, Варна, до 2024 година АМ \"Хемус\" ще е готова.\" Това заяви министър-председателят Бойко Борисов, който беше да инспектира строителството на участъка на магистралата между Ябланица и Боаза.Премиерът изтъкна и че това е най-трудният за изграждане участък, за който се изисква огромен труд и капацитет.\"Виждате как се строи в планината - тези българи в камионите, в багерите, във валяците, са герои също. Това прави БВП, това ще доведе повече бизнес и туристи\", добави Борисов.По думите му на 15 август предстои да започне строителството от Белокопитово до Търговище, а междувременно ще стартират тръжните процедури и за двата лота до Велико Търново.Стана ясно и че през есента тази година ще бъде открита отсечката на АМ \"Струма\" до Сандански.\"Мащабно строителство тече и в образователната инфраструктура\", каза още премиерът и добави, че за над 620 млн. лв. се строят и ремонтират училища и детски градини.По отношение на хората с увреждания Борисов посочи, че в момента върви разпоредената от него проверка на дневните центрове. \"Имаме доста информация къде какво се случва и взимаме мерки\", заяви Борисов. Той изрази очакване до края на годината да се направи и информационната система, което беше договорено по време на срещата му с Национално представителните организации на хората с увреждания и с представители на майките на деца с увреждания.\"В новия бюджет със 150 млн. лв. повече ще имаме в системата. Ако работим така, както в момента, ще могат да се осигуряват допълнително средства и през следващите години\", подчерта още премиерът.\"Всички системи имат нужда от повече финансиране\", каза Борисов в заключение. Той спомена и че са били платени над 6 милиарда - за КТБ, за руските реактори и за американските централи. Това били две магистрали \"Хемус\".", "date": "2018.08.07", "title": "До дни започва строителството на АМ \"Хемус\" от Белокопитово до Търговище"}
{"url": "https://news.bg/int-politics/vseki-koyto-izbere-iran-spira-da-targuva-sas-sasht.html", "text": "Американският президент Доналд Тръмп предупреди всеки, който се занимава с търговия с Иран, съобщава БиБиСи.\"Всеки, който прави бизнес с Иран, няма да прави бизнес със Съединените щати\", коментира президентът.Някои от наложените от него нови санкции влязоха в сила през нощта, а по-строгите, свързани с износа на петрол, започват през ноември.Иранският президент коментира, че мерките са \"психологическа война\", която има за цел да \"създаде разделението между иранците\". ЕС също се обяви против санкциите, обещавайки да защити фирмите, които извършват \"легален бизнес\".Новият туит на Тръмп е предупреждение към бизнес партньорите, след като ЕС обяви, че ще се опита да защити компаниите, търгуващи с Иран.Той също така похвали \"най-хапещите санкции, налагани досега\", и заяви, че през ноември ще \"стигнат до още едно ниво\".\"Аз питам за световен мир, нищо по-малко\", пише Тръмп.", "date": "2018.08.07", "title": "Всеки, който избере Иран, спира да търгува със САЩ"}
{"url": "https://news.bg/society/donchev-obeshta-na-maykite-na-detsa-s-uvrezhdaniya-ekstremni-srokove-za-registara.html", "text": "Майките на деца с увреждания и представителните организации на хората с увреждания проведоха нова среща със социалния министър Бисер Петков в Министерски съвет.На срещата са присъствали и вицепремиерът Томислав Дончев и омбудсмана Мая Манолова.След края на срещата във \"Фейсбук\" страницата \"Системата ни убива\" майките на деца с увреждания дадоха кратък отчет от постигнатото.Стана ясно, че вицепремиерът Томислав Дончев е поел като личен ангажимент решението на проблема с регистъра и е дал \"екстремни\" срокове за изготвянето му. Дончев проверил до сега съществуващият регистър и констатирал, че не работи. Трябвало съвсем нов регистър.По думите на майките още утре ще се внесе предложение в Министерския съвет и работата ще започне.\"До 15.10.2018 трябва да има профил на всеки човек с увреждане, да се \"източи\" информация от всички източници, да се стикова и направи в работещ вариант! А дано!\", пишат още майките на деца с увреждания в поста си.Става ясно и че на срещата е дадено уверение, че се работи сериозно за помощните средства. Здравният министър Кирил Ананиев трябвало до края на септември да даде вариант за преминаването на помощните средства към МЗ и стандарти за тях.\"Прави се голяма реформа в НЗОК и се мисли как тя да поеме финансирането - работи се!\", пише в поста.Относно трите закона - на срещата се обсъдило докъде върви работата.Законът за хората с увреждания (ЗХУ) трябвало да стане готов до петък, 10 август.\"Има цифри за него. Работната група се събира в петък. Финансовото подпомагане остава така както е сега - нови интеграционни и понеже сме против това - тече обсъждане как да се промени\", информират майките на деца с увреждания.", "date": "2018.08.07", "title": "Дончев обеща на майките на деца с увреждания \"екстремни\" срокове за регистъра"}
{"url": "https://news.bg/crime/arestuvaha-politsay-v-plovdiv.html", "text": "Униформен е бил арестуван в Пловдив.Полицаят подпомагал граждани на Афганистан незаконно да пребивават на територията на областта. Това съобщиха от пресцентъра на Апелативната прокуратура в Пловдив.По-късно днес се очаква окръжният прокурор на Пловдив Румен Попов да даде пресконференция с повече информация по случая.", "date": "2018.08.07", "title": "Арестуваха полицай в Пловдив"}
{"url": "https://news.bg/disasters/zhegata-prati-hilyadi-yapontsi-v-bolnitsa.html", "text": "Жегата прати хиляди японци в болница, съобщава ТАСС.През последните три месеца 71 266 души са били хоспитализирани заради топлинни удари. Това е с 15 000 повече от предишния рекорд, поставен през лятото на 2013 година.Топлина вълна с рекордни темперетури от над 30 градуса са обхванали Страната на изгряващото слънце.Властите призовават възрастните хора да не излизат в жегата. Само за миналата седмица са починали 13 души.", "date": "2018.08.07", "title": "Жегата прати хиляди японци в болница"}
{"url": "https://news.bg/world/turtsiya-pusna-video-kak-ni-predavat-sedminata-zadarzhani-s-mityo-ochite.html", "text": "\"Анадолската агенция\" пусна видео как турските власти предават на българските си колеги седмината души, които бяха задържани в Истанбул с Димитър Желязков - Митьо Очите.От видеото става ясно, че сред арестуваните има и две жени.В момента се очаква решението за екстрадацията на Митьо Очите.", "date": "2018.08.07", "title": "Турция пусна видео как ни предават седмината, задържани с Митьо Очите"}
{"url": "https://news.bg/press/zaharieva-e-nay-bogatiyat-vitsepremier-19-kandidati-v-targove-za-1-mlrd.html", "text": " 2014 г.: мафиотски босове се договарят Митьо Очите да движи бизнеса по моретоВ Несебър упорито се говори, че през 2014 г. е имало ключова среща на родни мафиотски босове, които са се договорили Митьо Очите да движи бизнеса по Черноморието. Това става 2 г. след излизането на Желязков от затвора, където излежа присъда за лидер на наркопирамида.В града е публична тайна топлата връзка между зърнения бизнесмен Бенчо Бенчев и Димитър Желязков. Двамата се знаят от години, често попадат в общи компании, а според запознати Очите имал голям респект към Бенчев. От 16 март 2016 г. Бенчев влиза и като акционер в \"Аркус Сигурност - Бургас\". Оттогава е и договорът на Митьо Очите с охранителното дружество. Самият Димитър Желязков се водел на трудов договор във фирмата като менджър в маркетинговия отдел от около 2 г., а според негови изявления отговарял за набиране на персонала.С голяма част от този персонал нахлува в ресторант 4 you на 8 юни 2016 г., за да търси сметка от Божидар Кузманов-Божо Кравата за пребит скандинавски туроператор.И до днес се говори, че Димитър Желязков е бил провокиран да се саморазправя с Божо Кравата, но по сценарий е трябвало Очите просто да бъде арестуван, за да бъде избутан от бизнеса в Слънчев бряг.Вместо това обаче се стига до кървава престрелка, при която Желязков е улучен със 7 куршума и оцелява по чудо, а хората на Кравата са арестувани и срещу тях тръгва дело за организирана престъпна група.Захариева е най-богатият вицепремиерЕкатерина Захариева води класацията по богатство сред вицепремиерите. От имуществената й декларация пред Комисията за противодействие на корупцията и за отнемане на незаконно придобитото имущество става ясно, че през 2017 г. нейното семейство е въвело в експлоатация къща с двор в София, придобита през 2007 г. Къщата е с разгърната площ 484 кв м, не е посочена цената й. Вместо това Захариева е вписала цена по договора за строеж - 174 118 лв.Захариева е декларирала, че семейството й е закупило над 9 дка земеделска земя в Гърция, за 234 700 лв. Вицето посочва, че има 58 650 лв. налични и 5100 лв. на влог. Съпругът й Ангел държи в банка 57 000 евро, 37 000 долара и 16 000 лв.Дерат туристите с всякакви такси, а местните?В процеса с \"дрането по морето\" има поне три позиции. От една страна, ограниченият достъп на коли в курортите помага, въздухът край морето да е по-чист. Автомобилите трябва да са по-далеч от плажа, за да не се смесва морският бриз с бензиновите и дизеловите изпарения. Това със сигурност е положително от екологична гледна точка. Има и друг положителен ефект, липсата на автомобили в пространствата, наситени с пешеходци, намалява риска от автопроизшествия и от нелепи инциденти.19 кандидати в търгове за 1 млрд.19 оферти са подадени за трите позиции по проекта за модернизация на жп линията между Елин Пелин и Костенец. Това съобщиха от Национална компания \"Железопътна инфраструктура\" (НКЖИ). Един от най-скъпите търгове събра румънски, полски, гръцки, италиански и турски компании. Сред тях са италианската \"Асталди\", гръцките \"Терна\" и \"Актор\", полската \"Тракция\", които участват самостоятелно.Милионерите във властта стават все по-богатиДоходите на хората във властта и през миналата година са набъбнали, имуществото им - също. Това разкриват декларациите им, които Комисията за противодействие на корупцията и за отнемане на незаконно придобитото имущество (КПКОНПИ) публикува на страницата си.Депутатът бизнесмен Делян Пеевски, който до 2013 г. притежаваше само скромен влог от 17 056 лв. и стар \"Опел\", става все по-крупен милионер. През миналата година той е получил над 37 млн. лв. от дивиденти. Народният представител от ДПС е отбелязал, че през периода е прехвърлил акции от дружеството си \"Балканска медийна компания\" ЕАД на стойност 6 200 000 лв. Той разполага с пет влога в банки - три в България и два в чужбина, на обща стойност около 11 млн. лв. Спестяванията му у нас са над 4 млн. лв., 120 000 евро и над 350 000 долара. В банки извън страната държи над 2 700 000 долара и 180 000 евро. Освен това има и над 265 000 лв. в брой, получени от \"продажба на акции и дивидент\". В графата \"Задължения над 10 000 лв.\" Пеевски е записал, че няма нищо за деклариране. Той е вписал и 44 580 лв., получени като депутат, въпреки че на практика не е присъствал на нито едно заседание на парламента от полагането на клетва през април м.г.Политическите връзки на Митьо Очите\"Държавата се изправя срещу Митьо Очите\" със сигурност не е сюжет, който излъчва особена оригиналност. Ако не друго, поне театърът, разигран от полиция и прокуратура по средата на лятната информационна суша, извади наяве политическите връзки на Димитър Желязков, който преди десет години беше осъден за пране на пари и ръководство на организирана престъпна група.В четвъртък сутринта ГДБОП и специализираната прокуратура проведоха специализирана операция срещу престъпна група на Димитър Желязков-Митьо Очите. Според прокуратурата тя е действала от 2010 г. и се е занимавала с \"изнудвания, палежи, телесни повреди и други престъпления\". Задържаните първоначално са 20, а обвинения са повдигнати на девет от тях. В крайна сметка в специализирания наказателен съд беше внесено искане само за петима от обвиняемите, което беше уважено, и така в ареста останаха Йордан Въчев-Ларша, Радослав Николов-Рачо, Венцислав Христов-Лавацата, Иван Пишиев и Иван Найденов.Четирима убийци осъдиха България в СтрасбургЧетирима затворници, които са признати за виновни за убийства, са осъдили държавата в Страсбург. Това са Лазар Колев, Илиан Михайлов, Йордан Петров и Стоян Петров. Те са поискали от Европейския съд по правата на човека обезщетение от по 10 000 евро за лошите условия в затвора и за специалния режим, при който изтърпяват присъдите си. Съдът в Страсбург е присъдил 4000 евро на Михайлов и по 3000 евро на Йордан Петров и Лазар Колев. Четиримата имат сходни оплаквания и затова ЕСПЧ ги е разгледал заедно. Стоян Петров е настоял съдът само да установи, че има нарушение и не е искал обезщетение.", "date": "2018.08.07", "title": "Захариева е най-богатият вицепремиер, 19 кандидати в търгове за 1 млрд."}
{"url": "https://news.bg/disasters/morsko-tornado-kray-ostrov-v-italiya.html", "text": "​Морско торнадо се е образувало близо до малкия италиански остров Пантелерия, който се намира в Средиземно море между остров Сицилия и бреговете на Тунис, съобщи АНСА.За щастие торнадото не е навлязло на сушата.За щастие няма пострадали и разрушения. Морското торнадо е рядкост за нашите географски ширини.", "date": "2018.08.07", "title": "Морско торнадо край остров в Италия"}
{"url": "https://news.bg/regions/ogromni-zagubi-za-ovoshtarite-zaradi-dazhdovete-v-rusensko.html", "text": "Ниски добиви и лошо качество на плодовете и зеленчуците. Според производителите в Русенска област това е резултатът от сухата пролет и дъждовното лято. От Съюза на Дунавските овощари отчитат между 60 и 80 % по-малко добиви, в сравнение с миналата годината, съобщи БНТ.Павел Спасов се занимава с овощарство от 21 години. Отглежда кайсии, праскови, череши и сливи на площ от 900 дка. Казва, че добивите тази година са едни от най-ниските.Павел Спасов, член на УС на Съюза на Дунавските овощари: Кайсиевата реколта тази година не е лоша - тя е катастрофална. Лично при мен имаше между 15 и 20 % реколта. Докато тук, в община Сливо поле, към Тутракан и Силистра, се наблюдаваше нулева реколта при кайсията.Производителят бърза с прибирането на реколтата от праскови, защото заради дъждовете, плодовете са започнали да гният. Добрата продукция изнася за Румъния, но за по-нискокачествената няма пазар.Павел Спасов, член на УС на Съюза на Дунавските овощари: От заводите в България за сок - почти никой не работи и тези праскови, които са болни трябва да ги изхвърляме.Загуби заради лошото време тази година търпи и зеленчукопроизводителят Ясен Хаджиев.Корнишонът ми отиде - един декар корнишони имах. Дините и те нямат вкус. Това казва Ясен Хаджиев.Според производителя, продукцията му е намаляла с близо 40 %. Няма застраховка и не разчита на компенсации.Ясен Хаджиев, зеленчукопроизводител: Застраховка нямам, понеже веднъж застраховах и не ми платиха. Затова не застраховам нищо.Заради вноса на плодове и зеленчуци обаче, по-ниските добиви у нас не са довели до повишаване на цените на стоката. Производителите се надяват държавата да отчете тазгодишните им загуби и да отпусне по-високи субсидии за следващата година.", "date": "2018.08.07", "title": "Огромни загуби за овощарите заради дъждовете в Русенско"}
{"url": "https://news.bg/disasters/poredna-strelba-v-sasht.html", "text": "Поредна стрелба окървави САЩ, предаде АП. Този път кървавия екшън се разиграл в Сан Франциско.Един човек е бил убитм, а други двама - ранени при стрелба на мост в града.Няколко коли се сблъскали в настъпилата суматоха и всички ленти на моста от Сан Франциско до Оукланд останаха затворени няколко часа.През изминалия уикенд най-малко 11 души бяха убити, а над 70 - ранени при стрелба. в Чикаго през уикенда. Сред ранените е 11-годишно дете. Някои изстрели са били съзнателно насочени към конкретни хора.Полицията от Чикаго заяви, че тази вълна от насилие е абсолютно неприемлива.", "date": "2018.08.07", "title": "Поредна стрелба в САЩ"}
{"url": "https://news.bg/disasters/london-iska-ot-moskva-dvama-rusnatsi.html", "text": "Великобритания се готви да поиска от Русия да екстрадира двама мъже. Те са заподозрени в извършването на нападението с нервнопаралитично вещество над бившия руски двоен агент Сергей Скрипал и дъщеря му Юлия в английския град Солсбъри, предаде в. \"Гардиън\".В началото на март Сергей Скрипал и дъщеря му бяха отровени. Това допълнително обтегна отношенията между Лондон и Москва до най-тежкото им състояние от края на Студената война.Руската конституция забранява екстрадиране на руски граждани в друга държава.", "date": "2018.08.07", "title": "Лондон иска от Москва двама руснаци"}
{"url": "https://news.bg/disasters/samolet-se-razbi-v-alyaska.html", "text": "Най-малко четирима души загинаха, след като туристически самолет се разби в американския щат Аляска, предаде АП.При инцидента загинаха четиримата пътници. Пилотът е в неизвестност, но вероятно също е загинал, съобщи Ройтерс.Самолетът се разбил в събота вечерта близо до планински връх в националния парк Денали.", "date": "2018.08.07", "title": "Самолет се разби в Аляска"}
{"url": "https://news.bg/world/turska-delegatsiya-leti-za-vashington.html", "text": "Турска делегация ще лети за Вашингтон, съобщава Си Ен Ен тюрк.Според телевизионния канал Анкара и Вашингтон са постигнали предварителни споразумения по някои въпроси. Подробности за постигнатите споразумения не са посочени.В началото на август САЩ наложиха санкции на турски политици заради задържането на американския пастор Андрю Брансън.Обтегнатите отношения със САЩ доведоха до обезценяване на турската лира.", "date": "2018.08.07", "title": "Турска делегация лети за Вашингтон"}
{"url": "https://news.bg/world/sauditska-arabiya-mesti-studenti-ot-kanada-v-sasht.html", "text": "Саудитска Арабия планира да премести 12 000 студенти и членовете на техните семейства от Канада в други страни като Съединените щати. Стъпката е в знак на протест срещу неотдавнашните канадски изявления, каза високопоставен служител в понеделник.Заместник-министърът на образованието Ясир Сулайман каза пред \"Ал Екбардия\", че процесът на преместване ще се проведе с \"най-важни съображения за общите и образователните интереси на студентите\".Саудитска Арабия прекрати в понеделник връзките с Канада. Кралството поиска от канадския посланик да напусне страната в рамките на 24 часа, замрази инвестициите между двете държави и повика посланика си в Канада за консултации.Медии съобщават, че има и директиви за прекратяване на изпращането на саудитски пациенти в Канада за лечение.Рияд се разгневи на призивите на Канада да се освободят задържани представители на гражданското общество.", "date": "2018.08.07", "title": "Саудитска Арабия мести студенти от Канада в САЩ"}
{"url": "https://news.bg/int-economics/polsha-i-rumaniya-zaedno-privlichat-turisti-ot-aziya.html", "text": "Румъния и Полша ще популяризират съвместни маршрути, обхващащи паметниците на ЮНЕСКО и средновековните замъци и крепости в двете страни. Маршрутите ще бъдат насочени главно към азиатските туристи, разкриват румънските медии.\"Разработихме два маршрута: маршрут за паметниците на ЮНЕСКО и маршрут за средновековните крепости и крепости. И двете страни се отличават в тези два сектора и с това партньорство ще привлечем повече туристи, особено от азиатския пазар \", каза министърът на туризма на Румъния Богдан Триф.Той направи съобщението след среща с полския си колега Витолд Банка в Букурещ.", "date": "2018.08.07", "title": "Полша и Румъния заедно привличат туристи от Азия"}
