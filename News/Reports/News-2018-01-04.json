{"url": "https://news.bg/world/hilyadi-zadarzhani-pri-protestite-v-iran.html", "text": "Повече от 1000 души са били задържани при големите антиправителствени протести, на които властта официално обяви края. Това показват данни на Държавния департамент на САЩ и \"Амнести интернешънъл\", цитирани от Washington post. По-рано беше съобщено за стотици арестувани. Притесненията са за техните права в арестите и затворите. Призиви бяха отправени към Техеран да освободи демонстрантите, които са участвали мирно в проявите. Някои задържани обаче са заплашени от смъртно наказание. Общо 21 души загинаха през петте дни на размирици, които започнаха на 28 декември, след като протестите срещу икономическите проблеми бързо се обърнаха срещу режима на аятоласите като цяло, като имаше нападения срещу правителствени сгради и полицейски управления.Според вътрешния министър Абдулреза Рахмани Фазли 42 хил. души са взели участие в размириците в страната. Това е по-високо число от това на Революционната гвардия от вчера, според която са участвали 15 хил. души, но все пак е доста под стотиците хиляди, които заляха улиците по време на последните големи протести през 2009 г.Иран обвини външни сили за протестите. Чуха се лозунги срещу Ислямската революция и аятоласите, които са рядко явление в страната. След прекратяването на демонстрациите бяха организирани масови проправителствени шествия. ", "date": "2018.01.04", "title": "Хиляди задържани при протестите в Иран "}
{"url": "https://news.bg/society/osiguryavat-lichen-asistent-na-nad-30-000-dushi.html", "text": "Над 30 000 хора с увреждания и възрастни ще получат услугите личен асистент и патронажна грижа, съобщиха от социалното министерство. Подобряване на качеството на живот и възможностите за социално включване на хората с увреждания и на възрастните хора е целта на Плана за изпълнение на Националната стратегия за дългосрочна грижа в периода 2018-2021 г.Планът бе приет от членовете на Националния съвет за социално включване. Приоритетни целеви групи включват хората с умствена изостаналост и с психични разстройства, лицата с различни форми на деменция, възрастните, които не могат да се обслужват сами, както и трайно настанените в държавните психиатрични болници.Според плана в областите ще бъде развита патронажна грижа за лица с увреждания и възрастни хора, които са в нужда. Според документа се предвижда финансирането на транспорта и продължаване на предлагането на социални услуги в домашна среда - личен асистент, социален асистент и домашен помощник. Тези две дейности са в подкрепа на над 30 000 лица.В документа е разписано, че до 2021 г. трябва да се закрият 10 специализирани институции за лица с психични разстройства и с умствена изостаналост, които са с най-лоши условия за живот. От тях ще бъдат изведени около 750 души, за които ще бъде осигурена качествена грижа и подкрепа в нови услуги в общността.За предстоящите четири години се предвижда изграждането на 100 нови социални услуги за над 2100 потребители.До 31 януари 2018 г. Агенцията за социално подпомагане и Националното сдружение на общините в България ще изготвят карта на социалните услуги, които ще бъдат изградени в страната.Планът включва и мерки за повишаване на квалификацията на новите екипи от социални работници, които ще правят подбора и оценката на потребителите при настаняването им в новоизградените центрове за социални услуги. Документът да бъде обсъден от Министерския съвет.", "date": "2018.01.04", "title": "Осигуряват личен асистент на над 30 000 души "}
{"url": "https://news.bg/crime/arestuvaha-mazh-ograbil-magazin-v-studentski-grad.html", "text": "Арестуваха мъж, който през нощта в обрал магазин в \"Студентски град\".Около 2.30 часа през нощта задържаният Никола Асенов прониква в търговски обект в \"Студентски град\" - магазин за алкохол и тютюневи изделия. За да проникне в магазина, мъжът е използвал техническо средство. След като проникнал в обекта, крадецът задигнал намиращите се в магазина пари и си тръгнал.Действията на Асенов обаче били забелязани от намиращ се в близост свидетел, който уведомил за това собственика на магазина, а той от своя страна сигнализирал на телефон 112.Непосредствено след кражбата, Асенов е бил задържан от служители на столичната полиция. По случая е образувано бързо производство. Според обвинението спрямо крадеца той може да получи наказание затвор за срок от 3 до 15 години.Предвид високата обществена опасност на деянието и извършителя, както и с оглед обстоятелството, че престъплението е извършено в условията на опасен рецидив, наблюдаващият прокурор е постановил Асенов да бъде задържан за срок до 72 часа.Предвидено е на 6 януари крадецът да бъде придвижен до сградата на Софийския районен съд, когато ще се разгледа искане за постоянното му задържане.", "date": "2018.01.04", "title": "Арестуваха мъж, ограбил магазин в \"Студентски град\""}
{"url": "https://news.bg/world/avstriya-planira-da-orezhe-sotsialnite-za-detsa-koito-zhiveyat-v-chuzhbina.html", "text": "Управляващата коалиция в Австрия планира да ореже социалните помощи за деца, които живеят в чужбина, обяви правителството, цитирано от \"Ройтерс\".Кабинетът на канцлера Себастиан Курц, който положи клетва на 18 декември - два месеца след победата на консервативната Австрийска народна партия, вярва, че мярката няма да е в нарушение на правилата на ЕС, които забраняват дискриминация.В началото на двудневна среща на кабинета в дворец до Словения Курц заяви, че правителството ще ореже помощите за децата на австрийски граждани, които живеят в държава, където разходите за живот са по-ниски.По думите му в системата има несправедливост, тъй като две деца, които не живеят в Австрия, а в Румъния, получават 300 евро на месец в румънската държава, а тази сума там е почти среден доход.Помощите зависят от възрастта на детето и от броя, но започват от 114 евро на месец на дете.Курц добави, че подобна мярка ще спестява повече от 100 милиона евро на година.Планът е част от по-широк дневен ред на правителството, който включва намаляване на данъците, орязване на помощите за бежанци и ограничаване достъпа на нови имигранти до социалните услуги за период от пет години.Австрия граничи с 8 държави, включително Чехия, Словакия, Унгария и Словения, където заплатите са значително по-ниски.През 2016 г. Австрия е отпуснала 273 милиона евро социални помощи за 132 000 деца в ЕС и държавите от Европейската икономическа зона.Европейската комисия разкритикува Германия през миналата година за подобен план, който предвиждаше намаляване на детските помощи. Впоследствие Берлин се отказа от предложението.Европейската комисия обяви, че ще следят промените в Австрия.", "date": "2018.01.04", "title": "Австрия планира да ореже социалните за деца, които живеят в чужбина"}
{"url": "https://news.bg/int-politics/tramp-se-opitva-da-spre-publikuvaneto-na-razoblichavashtata-kniga-za-beliya-dom.html", "text": "Адвокат на американския президент Доналд Тръмп се е опитал да спре публикуването на нова разтърсваща книга, чийто автор твърди, че разполага с вътрешна информация за Белия дом при управлението на Тръмп, съобщават световните информационни агенции.Адвокат Чарлс Хардър е настоял издателят на книгата \"незабавно да спре и да се откаже от по-нататъшно публикуване и разпространение на книгата\" в писмо, до което са се добрали от в. \"Вашингтон поуст\". Адвокатът е предупредил, че се стреми към евентуални обвинения в клевета срещу автора.Книгата, озаглавена \"Огън и ярост: Белият дом при Тръмп отвътре\", е написана от журналиста Майкъл Улф и предизвика вълна от негодувание от Белия дом, след като вчера бяха публикувани откъси от нея. В част от откъсите се твърди, че Мелания Тръмп е приела много тежко победата на съпруга си в президентските избори, а бившият главен стратег на Тръмп - Стивън Банън, намира част от действията на предизборния му щаб като \"предателски\".Говорителят на Белия дом Сара Сандърс заяви, че книгата била \"пълна с фалшиви и подвеждащи разкази от лица, които нямат никакъв достъп или влияние в Белия дом\". Говорител на първата дама пък посочи, че г-жа Тръмп била \"много щастлива\", когато нейният съпруг е спечелил.Адвокатът на Тръмп също така изпрати предупредително (заплашително) писмо на Банън, в което се твърди, че е нарушил споразумение за конфиденциалност, правейки \"опозоряващи изявления\" за президента пред Улф.Публикуването на книгата на Улф е предвидено за 9 януари.В книгата често се цитират записани коментари на Банън, включително един, в който той нарича среща в \"Тръмп тауър\" между членове от предизборния му щаб - сина му Доналд Тръмп-младши, зетя му Джаред Къшнър и Пол Манафорт, и руска адвокатка, \"предателска\" и \"непатриотична\". Срещата в момента е обект на интерес както от разследващата комисия към Конгреса на САЩ, така и от специалния прокурор Робърт Мюлър, които разследват предполагаем таен сговор на хора от предизборния щаб на Тръмп с Русия.Тръмп отговори с унищожително изявление, в което обвини Банън, че е загубил ума си.", "date": "2018.01.04", "title": "Тръмп се опитва да спре публикуването на разобличаващата книга за Белия дом"}
{"url": "https://news.bg/politics/ombudsmanat-zashtiti-priemaneto-na-istanbulskata-konventsiya.html", "text": "Насилието не може и не трябва да бъде толерирано. Конвенция, която осигурява защита срещу домашното насилие и насилието, основано на пола, трябва да бъде в сила и за България. Това се казва в становище на омбудсмана Мая Манолова, която подкрепя ратификацията на Истанбулската конвенция.Около 35% от жените по света са били подложени на физическо и/или сексуално насилие през 2016 г., според Световната здравна организация. Данните на Агенцията за човешките права на Европейския съюз показват, че в Европа 1 от 3 жени над 15 г. е била подложена на физическо и/или сексуално насилие поне веднъж в живота си, привежда данни Манолова.Според проучване на \"Алфа Рисърч\", всяка четвърта жена в България е жертва на домашно насилие. По данни на фондация \"Партньори България\", една от всеки 3 жени в България е подложена на насилие, а някои от случаите имат летален изход.Според съдебната статистика 35 % от случаите на убийства и опити за убийства на жени са извършени от настоящ или бивш интимен партньор на жертвата. Насилието, основано на пола, включва още побоища, изнасилвания, обиди и унижения, ограничаване на свободата, изолиране на жертвата, следене и преследване на жертвата, финансов натиск, унищожаване на имущество, заплахи и физическо насилие към близки.Според Манолова, Истанбулската конвенция е важен инструмент на Съвета на Европа срещу насилието над жени и домашното насилие. Тя задава европейски стандарт, подкрепян от държавите-членки на ЕС и от самия ЕС, който я подписа на 13 юни 2017 г. От 28 държави-членки на ЕС всички са подписали Истанбулската конвенция, а 17 са я ратифицирали. От всички 47 държави-членки на Съвета на Европа, Конвенцията не е подписана единствено от три държави - Русия, Армения и Азърбайджан, се казва в позицията на Манолова.Припомняме, , СДС и , както и осем министри се обявиха срещу ратификацията на Истанбулската конвенция, защото текстове от документа въвеждат \"социален пол\" и др. представи, чужди на нашата народопсихология и ценности.Според Манолова, кампанията срещу Истанбулската конвенция, която се развива в момента, е трудно обяснима. По думите й сърцевината на Конвенцията е  и насилие, основано на пола. В документа се включват и мерки за защита от насилие (забрана на извършителя да приближава пострадалото лице, жилището, местоработата и местата за социални контакти и отдих на пострадалото лице при условия и срок, определени от съда. Тя изрежда и други мерки, включени в документа.\"В становище до Министерството на правосъдието подкрепих внасянето на Истанбулската конвенция, но само след направени промени в националното законодателство и продължавам да отстоявам тази позиция. Още повече, че предложенията са готови. В Министерството на правосъдието специална работна група от представители на институциите и неправителствени организации изготви конкретни предложения за промени в Наказателния кодекс и в Закона за защита от домашното насилие\", се казва в позицията на омбудсмана.Манолова настоява промените да бъдат приети и призовава Министерството на правосъдието да ги включи в пакета ратификационни документи, които предстои да изпрати в Народното събрание. В този дебат ще бъдат обсъдени и резервите, които Република България може да направи във връзка с ратифицирането, тъй като тези резерви също дават възможност опредени разпоредби да бъдат изключени от приложното поле на Конвенцията за нашата държава, обяснява Манолова.", "date": "2018.01.04", "title": "Омбудсманът защити приемането на Истанбулската конвенция"}
{"url": "https://news.bg/world/sasht-postavyat-pakistan-sred-narushitelite-na-religioznite-svobodi.html", "text": "САЩ поставят Пакистан в специален списък сред страните нарушители на религиозните свободи на гражданите си, предаде \"Ройтерс\".Това са базисни права на всеки гражданин, който не трябва да бъде подлаган на преследване само заради убежденията си от властите. Исламабад ще трябва да положи повече усилия в борбата с тероризма, за да получи помощ от Вашингтон. Сред страните, които ще бъдат частично наблюдавани по същия показател, са Иран, Северна Корея, Саудитска Арабия, Мианмар, Еритрея, Судан и други. Това съобщават от Държавния департамент. Списъкът е бил изготвен на 22 декември. Страните, които се включват в тези списъци за наблюдение всяка година, подлежат на промяна на статута. От Държавния департамент отчитат усилията на някои от тях за подобряване спазването на правата на гражданите им и приветства диалога. Също така САЩ подчертават ангажимента си за спазването на религиозните свободи по света. Припомняме, че това идва на фона на обтегнатите отношения между Пакистан и САЩ. В първата си публикация за годината Тръмп заяви, че Пакистан не е дал на САЩ нищо друго, освен лъжи и измами, въпреки че е получил над 33 млрд. долара помощ през последните 15 години.Пакистан е готов да отговори на всякакви заплахи на САЩ в съответствие с желанията на пакистанския народ. Това обяви говорителят на пакистанската армия, няколко дни след като американският президент обвини южноазиатската страна, че предоставя \"убежище\" на екстремисти. ", "date": "2018.01.04", "title": "САЩ поставят Пакистан сред нарушителите на религиозните свободи "}
{"url": "https://news.bg/world/koruptsiya-bichat-koyto-spira-razvitieto-na-balgariya.html", "text": "Към поредицата от критични статии, публикувани в западната преса в първите дни на годината, се присъединява и френското издание Ouest-France в статия, посветена на българското председателство на ЕС.Страната, която пoe на 1 януари ротационното председателство на Европейския съюз, заявява желанието си да се справи с този бич. Но резултати още няма и местните изглежда вече губят надежда. Тази четвъртък сутрин няколкостотин протестиращи шестват пред Парламента. Те са служители на \"Булгартабак\". Техният шеф, Делян Пеевски, на 37 години, ги кара да произвеждат цигари за контрабанда в Турция. По случая се шуми, защото количествата са огромни и някои от парите ще попаднат в джоба на кюрдските бунтовници. Което ще накара Анкара да нададе вой.Пеевски? \"Мафиот\", отсича категорично бившият депутат Пламен Даракчиев. Във всеки случай, един от най-могъщите мъже в България, начело на едно състояние, построено за по-малко от двадесет години. Майка му беше директор на Националната лотария. \" И изведнъж тя стана един от най-богатите хора в страната, без никой да разбере как \", разказва Дамян Воденичаров, журналист на свободна практика.Синът й Делян попада в добра среда. Бил е член на парламента, министър. И дори за кратко директор на Националната агенция за сигурност, българската \"ФБР\", докато разгневената улица не получи оставката му. Този път властта разбра, че е отишла твърде далеч.Пеевски има приятели навсякъде. Той е един от онези кръстници, които са сложили ръка на богатствата на страната посредством рядко ефективна корупционна система. Но тук това е традиция - само малките го отнасят. Около 150 присъди годишно на избрани длъжностни лица, държавни служители, понякога и съдии. И нито един осъден от онези влиятелни хора, които държат страната и я плячкосват безнаказано.30% от БВПСпоред Александър Стоянов от мозъчния тръст Център за изследване на демокрацията сивата икономика (измами с ДДС и т.н.) ще представлява 30% от брутния вътрешен продукт. Най-бедната страна в Европейския съюз, България, е и най-корумпираната: банкнотата, която пъхаш на ченгето, за да избегнеш глоба, плика на длъжностното лице за шофьорска книжка или диплома, кутията с шоколадови бонбони за медицинската сестра, за да се грижи добре за вашия болен близък.Не тази дребна корупция спъва страната от 20 години да се развива, а по-скоро голямата, която се появи паралелно с прехода към пазарна икономика през 1990 г. \"Никой нямаше пари да купи публични предприятия, обявени за продажба. Построихме капитализъм без капитал\", казва Стоянов.Купуват се съучастници, за да се отклоняват субсидии, национални и най-вече европейски. Помощта от ОСП (Общата селскостопанска политика) не отива в джобовете на дребните фермери. Заявленията за структурни фондове в Брюксел понякога са със завишени стойности , благодарение на документни измами. Митнически служители, данъчни служители, полицейски служители и дори съдии са замесени в митнически измами.Предимно се забогатява чрез държавни поръчки, като не е задължително най-добрият участник в търга да го спечели. Триковете за фалшифициране на играта са толкова интелигентни, колкото и ефективни.България \"не успя да постигне значителен напредък през последните десет години\", казва Европейската комисия в последния си доклад. Нейният представител в София, Огнян Златев, обаче, усеща \"развитие \" и \"политическа воля\" за справяне с гангрената. И е единственият.Като доказателство за добрата си воля премиерът Бойко Борисов, който е на власт от 2009 г., съобщи за създаването на Aгенция за борба с корупцията.\"Тя ще централизира всички компетенции\", казва депутатът Данаил Кирилов, председател на Комисията по правни въпроси. \"Няма да бъде ефикасна\" , обвинява Александър Стоянов. \"Тя няма да има правомощията да започне разследване или да повдигне обвинения. И най-важното е, че няма да се съсредоточи върху голямата корупция, която е истинският проблем.\"", "date": "2018.01.04", "title": "Корупция - бичът, който спира развитието на България"}
{"url": "https://news.bg/world/iran-tsru-sauditska-arabiya-i-izrael-stoyat-zad-protestite.html", "text": "Главният прокурор на Иран обяви, че ЦРУ, Израел и Саудитска Арабия стоят зад протестите в Ислямската република, съобщава АП.Мохамед Джафар Монтазери посочи агент на ЦРУ като \"основния организатор\" на протестите, които разтърсиха страната. Администрацията на Доналд Тръмп отрича да е замесена, а ЦРУ отказва коментар.Монтазери заяви, цитиран от държавната агенция ИРНА, че агентът на ЦРУ е ръководил операцията с помощта на Израел и Саудитска Арабия. Според него американското разузнаване е планирало да превърне протестите във \"въоръжен\" бунт до средата на февруари, когато се отбелязва годишнината от Ислямската революция през 1979 г.Според Вашингтон протестите са възникнали спонтанно.По-рано днес вътрешното министерство на Иран съобщи, че около 42 000 души са участвали в демонстрациите. Според Революционната гвардия най-голямата демонстрация е била с 1 500 протестиращи.При възникналите сблъсъци по време на демонстрациите загинаха 21 души.Междувременно Русия обяви, че разглежда американското предложение за извънредна среща на Съвета за сигурност на ООН заради ситуацията в Иран като \"вредно и деструктивно\".\"\", каза заместник-министърът на външните работи на Русия Сергей Рябков, цитиран от \"Ройтерс\".\"\", добави той.Коментирайки вероятността САЩ да наложат нови санкции на Ислямската република, Рябков отговори, че такива методи са \"незаконни\".По-рано той призова Вашингтон да не се намесва във вътрешните работи на Иран.В същото време турският президент Реджеп Ердоган обяви, че иранският му колега Хасан Рохани го е уверил, че ситуацията в Иран ще се стабилизира до ден или два, съобщава \"Ройтерс\".Ердоган каза в интервю за френските телевизии LCI и TF1, че чужденците действат като провокатори в Иран.Според него някой отвън провокира ситуацията.Утре Ердоган ще проведе среща с френския си колега Еманюел Макрон в Париж.", "date": "2018.01.04", "title": "Иран: ЦРУ, Саудитска Арабия и Израел стоят зад протестите"}
{"url": "https://news.bg/crime/gotovi-ekspertizi-za-ubiystvoto-na-7-godishnata-dalma-v-momchilgrad.html", "text": "Част от назначените експертизи по делото за  в Момчилград са готови, съобщи БНР.По думите на заместник окръжния прокурор на Кърджали Димитрина Делчева една от ДНК-експертизите по случая е готова. Изготвена е дактилоскопната експертиза и съвсем скоро разследващите очакват да им бъде представено заключението на техническата експертиза, допълни прокурорът.Делчева информира още, че до момента са извършени много процесуално-следствени действия. По случая са разпитани множество свидетели, извършени са следствени експерименти, претърсвания, иззети са много веществени доказателства.Разследването продължава.Припомняме, 7-годишната Далма беше открита мъртва в дома си от майка си. Първоначално по случая беше задържана . Впоследствие за убийството беше арестуван братовчедът на Далма. Той направи .По непотвърдена информация причината за убийството е била кражба. Момиченцето е било удушено. Предполага се и че братовчедът на детето е имал ключ за апартамента.", "date": "2018.01.04", "title": "Готови експертизи за убийството на 7-годишната Далма в Момчилград"}
{"url": "https://news.bg/society/ekozashtitnitsite-prashtat-na-sad-reshenieto-za-vtori-lift-v-bansko.html", "text": "Природозащитници протестират в 12 града срещу . Те искат взетото на последното за 2017-а година заседание на МС решение за парк \"Пирин\" да се отмени.Защитниците на Пирин настояват и за оставката на екоминистъра Нено Димов.Протестиращите са категорични, че природата трябва да се защити. Екозащитниците протестират едновременно в София, Свиленград, Свищов, Пловдив, Варна, Бургас, Русе, Стара Загора, Велико Търново, Дупница, Казанлък и Смолян.В страната обаче се провежда и контрапротест. Жители на Банско и региона организираха  при пътен възел Симитли-Банско. Те защитиха правителственото решение за строеж на втори лифт. Демонстрантите се заканиха следващият протест да е на 11 януари в София.Протестът е под надслов \"Спасете Пирин. Спасете България\". Природозащитниците разпънаха огромен плакат \"Пирин е в беда. Спасете го сега\". Те са категорични, че протестът е граждански. \"Да, плащат ми - мечката, кълвачът и черната мура\", \"Българската земя е наша обща майка\", \"Ние обичаме България. А вие?\", \"ЦЕко министерство\" са част от издигнатите плакати. Участниците в протеста скандират \"мафия\" и \"оставка\".В София около 1000 души се събраха на емблематичното кръстовище Орлов мост и блокираха движението малко след 20 часа. Еколозите твърдят, че решението да се разреши втори лифт на Банско, ако има екооценка, е незаконно. Според тях застрояването на планината ще е 48%, като това поставяло в риск вековни гори . По думите им Нено Димов саботирал основната функция на екоминистерството- да опазва природните богатства на България.Борислав Сандов от партия \"Зелените\" е категоричен, че решението за втори лифт в Банско ще се обжалва в съда. По думите му процедурата не е спазена, защото не е проведено както трябва общественото обсъждане. Еколозите наричат проведеното обсъждане \"имитация\".Тома Белев коментира, че се създавало от управляващите противоречие между гражданите с организирането им чрез СМС на контрапротест в Банско.Протестите на екозащитниците ще продължат докато се спази закона.Те бяха подкрепени на редица извънпарламентарни партии, които са притеснени от заплахата за природата и изнудването на властта от олигархични кръгове. ", "date": "2018.01.04", "title": "Екозащитниците пращат на съд решението за втори лифт в Банско"}
{"url": "https://news.bg/world/atentat-v-kabul-ubi-10-dushi.html", "text": "Най-малко 10 души загинаха при атентат в афганистанската столица Кабул днес, предадоха световните информационни агенции. Има и много ранени. Това са потвърдили властите и очевидци. Според някои източници, жертвите са поне 11, а 25-ма са пострадалите.Групировката \"Ислямска държава\" пое отговорност и за тази атака. Това направи тя чрез агенцията си \"Амак\" отново без да даде доказателства за твърдението си. Става въпрос за самоубийствен терористичен акт. Той е бил извършен в район, където полицията провежда операция срещу наркопласьорите.Самоубиецът се е взривил в близост до полицаите.   Припомняме, че това е пореден подобен кървав акт на насилие за града през последните месеци.На 25 декември 2017 г. мъж камикадзе се взриви пред сградата на афганистанската национална разузнавателна агенция.Загинаха 40 души, а 50 други бяха ранени. Отговорност за атаката пое \"Ислямска държава\".", "date": "2018.01.04", "title": "Атентат в Кабул уби 10 души"}
{"url": "https://news.bg/world/liderat-na-hizbula-razkri-che-mesechnata-mu-zaplata-e-usd1-400.html", "text": "В тричасово интервю, излъчено от ливанската телевизия \"Ал Майдин\", лидерът на \"Хизбула\" обяви, че месечната му заплата е между 1 300 и 1400 долара.Когато интервюиращият остана изненадан от отговора, Хасан Насрала се усмихна и добави, че част от заплатата му отива за \"съпротивата\".Но според ливански журналист заплатата е символична, тъй като всички средства, постъпващи в организацията, преминават през него.Насрала предупреди, че решението на САЩ да признаят Йерусалим за столица на еврейската държава ще сложи \"край на Израел\".Според него протестите в Иран са малки, но не трябва да бъдат пренебрегвани. Лидерът на ливанската групировка е убеден, че САЩ, Израел и Саудитска Арабия са се намесили.Насрала каза още, че администрацията на Тръмп се е опитала да се свърже с групировката, а войната в Сирия ще продължи още една или две години.", "date": "2018.01.04", "title": "Лидерът на \"Хизбула\" разкри, че месечната му заплата е $1 400"}
{"url": "https://news.bg/crime/vanko-1-otnovo-v-zatvora.html", "text": "42-годишният Иван Главчев, който е по-известен като рапъра Ванко 1, е отново е затвора, съобщи \"\".Рапърът беше осъден от Софийския районен съд за шофиране в пияно състояние.На 14 ноември 2017 година Ванко 1 е бил заловен от столични полицаи да шофира в нетрезво състояние. Рапърът карал с 1.3 промила алкохол в кръвта.По случая беше образувано досъдебно производство. Ванко 1 успя да се споразумее с прокуратурата, а споразумението беше одобрено от СРС на 13 декември 2017 година.Ванко 1 ще изтърпява ефективна присъда от 3 месеца затвор. Отнето му е и правото да шофира за срок от 1 година.Припомняме, през 2003 година Иван Главчев беше задържан и обвинен за сводничество, организиран престъпен трафик на жени и незаконно притежание на оръжие. Той беше осъден на 12 години затвор, но заради поправка на чл. 155 от Наказателния кодекс, Ванко 1 излежа зад решетките половината от присъдата си.Поправката чл. 155 от Наказателния кодекс стана известна като .", "date": "2018.01.04", "title": "Ванко 1 отново в затвора"}
{"url": "https://news.bg/regions/zashtitnitsi-na-vtoriya-lift-nad-bansko-s-poredna-blokada-na-e-79.html", "text": "Поредна  при пътен възел Симитли-Банско организираха след 18 часа тази вечер жители на Банско и региона, предаде БГНЕС. Те защитиха правителственото решение за строеж на втори лифт. Демонстрантите се заканиха следващият протест да е на 11 януари в София.Протестиращите издигнаха лозунги като \"Вън зелените паразити от България\". Присъстваха депутати от региона, кметовете на Благоевград, Симитли, Банско, Гоце Делчев, Якоруда, Петрич, Сандански, Гърмен и др. Кметът на Банско Икономов приветства правителственото решение и каза Блокадата тази вечер спря стотици превозни средства между Благоевград и Симитли. Това доведе до недоволство сред шофьорите. ТИР-аджиите протестират за това, че изчакват на Е-79 докато леките автомобили се пускат по обходния третокласен път Железница, Симитли - Черниче.Припомняме, че по същото време в редица градове на страната се провеждат и протести на негови противници, които са убедени, че такова съоръжение ще нанесе непоправими щети върху природата на Пирин чрез изсичането на вековни гори.Концесионерът обяви, че капацитетът на новия лифт ще е 3000 души на час и декларира намерение да не строи други обекти. Това твърди и властта. ", "date": "2018.01.04", "title": "Защитници на втория лифт над Банско с поредна блокада на Е-79 "}
{"url": "https://news.bg/crime/tsigani-vilneyat-sreshtu-gorski-sluzhiteli-s-bradvi-i-machete.html", "text": "Група цигани са нападнали горски служители от проверяващ екип по време на проверка на място, съобщи Нова.Горските започнали да проверяват конска каруца, която била натоварена с дърва. Тогава служителите на Дирекция по горите в Берковица са били нападнати от групата цигани, които били въоръжени с брадви и мачете.За да се избегне до по-тежка ситуация, горските инспектори произвели контролни изстрели във въздуха. Нападателите обаче не се уплашили и започнали да замерят горските с брадви и мачете, като едно от оръжията се забило в предното стъкло на служебния автомобил на горските.Към момента няма информация дали горските служители са били наранени при нападението и дали има задържани лица, отговорни за нападението.Припомняме, това не е първото подобно нападение над горски служители в района. В края на месец август миналата година цигани също нападнаха горски инспектори заради незаконна сеч.Припомняме и че по-рано днес в Исперих са били запалени автомобилите на двама горски служители от града.Автомобилите са били запалени през нощта. Колите са били паркирани пред блока, където горските живеят.По случая от Горското стопанство в Исперих са обяснили, че палежът се случва, след като през последните месеци горските и полицията не спрели набези и незаконна сеч в обхвата на стопанството.", "date": "2018.01.04", "title": "Цигани вилнеят срещу горски служители с брадви и мачете"}
{"url": "https://news.bg/regions/sluzhitel-na-api-savetva-da-se-patuva-bez-vinetki.html", "text": "Служител на АПИ съветвал да се пътува без винетки в последния ден на 2017 година. Това съобщи БНТ, като цитира сигнали на свои зрители. Причината е, че седмичните стикери липсвали все още по бензиностанциите и по празниците не се очаквали проблеми от страна на полицията. Това обяснил въпросният служител и на репортер на телевизията. Според МВР обаче, глобата за неизрядни шофьори е 400 лева. От Пътната агенция след проверка са потвърдили и са обяснили, че въпросният служител ще бъде глобен за тези съвети. Зрители сигнализират още, че проблеми със седмичните винетки има на много места от години. ", "date": "2018.01.04", "title": "Служител на АПИ съветва да се пътува без винетки "}
{"url": "https://news.bg/regions/ne-na-nov-slanchev-bryag-v-bansko-prizovavat-opozitsionni-partii.html", "text": " Около това се обединяват в съвместна декларация редица извънпарламентарни формации по повод казуса около строежа на втория лифт. Документът, разпространен до медиите е подписан от ПП \"Движение Да България\", ПП \"Демократи за силна България\", ПП \"ЗЕЛЕНИТЕ\", ПП \"БЗНС\" и ПП \"ДЕОС\". Те уверяват, че не са срещу развитието на туризма, а протестират против нарушаването на законите и изнудването на властта от определени кръгове и интереси. Партиите са притеснени, че проектът ще има пагубно въздействие върху природата.Такъв е аргументът и на протестиращите срещу решението, които и днес имат акции в редица градове и които партиите, подписали декларацията, подкрепят. В същото време защитници на лифта от региона блокираха Е-79 и се обявиха срещу \"зелените паразити\", като се заканиха следващата им проява да е в София. се казва още в декларацията.Зашитата на Пирин и опазването на природата за следващите поколения е достойна кауза, кауза за много българи. Това е една от най-важните битки на нормалните българи, настояват още партиите. ", "date": "2018.01.04", "title": "Не на нов Слънчев бряг в Банско, призовават опозиционни партии "}
{"url": "https://news.bg/bulgaria/pozhar-i-izostaven-bagazh-razigravat-na-uchenieto-pred-ndk.html", "text": " Това ще разиграят днес столичните полицаи, предаде БГНЕС. Припомняме, че тази вечер се провежда учение на Столична дирекция на вътрешните работи - МВР в сградата на НДК. То е свързано с председателството на България на Съвета на ЕС. \"\", разясни на брифинг Антон Златанов, зам.-директор на СДВР.Златанов поясни, че от доста време тече обучение на персонала и съвместни действия с хора от всички структури, които са ангажирани, включително с хора от ресорното министерство по председателството така, че всичко да бъде координирано и да има идеалното взаимодействие., поясни зам.-директорът на СДВР.Мерките за сигурност по време на председателството ще бъдат достатъчни. Те ще бъдат както явни така и негласни.Очакват се затруднения в движението по основни булеварди, за което живеещите в района вече бяха предупредени и призовани да проявят разбиране.", "date": "2018.01.04", "title": "Пожар и изоставен багаж разиграват на учението пред НДК"}
{"url": "https://news.bg/energy/tets-varna-e-prodadena-do-3-mesetsa-zarabotva-otnovo.html", "text": "Продажбата на ТЕЦ \"Варна\" е финализирана, съобщи \"Сега\". Цената на сделката не е обявена. Припомняме, че договорът бе сключен на 30 октомври 2017 г., но се очакваше одобрение от Комисията за защита на конкуренцията.Продавач на централата е ЧЕЗ, а купувач българската фирма \"Сигда\". Компанията е на сина и дъщерята на бившия транспортен министър Данаил Папазов, бившия транспортен министър от кабинета \"Орешарски\".Тя беше спряна в началото на 2015 г., защото не отговаря на екологичните изисквания. Плановете са централата отново да бъде пусната в експлоатация до три месеца. През 2006 г. ЧЕЗ я купи за 206 млн. евро. Преди година компанията обяви решението си да я продаде. ", "date": "2018.01.04", "title": "ТЕЦ \"Варна\" е продадена, до 3 месеца заработва отново "}
{"url": "https://news.bg/world/skopie-i-atina-pokazvat-zhelanie-za-dialog-otchete-hoyt-iy.html", "text": "Скопие и Атина показват желание за диалог. Това отчете Хойт Брайън Ий, заместник помощник държавен секретар на САЩ в интервю за TV N1, цитирано от МИА.Той приветства позитивния тон на властите. Става въпрос за спора между двете държави около името на Македония. Според Ий, през тази година им шанс преговорите да приключат успешно. Премиерът Зоран Заев декларира по-рано желание най-сетне да бъде сложен край, но така, че резултатът от преговорите да бъде приемлив и за двете страни. Президентът Георге Иванов поиска от Атина да не ги държи като заложник. Ий коментира и срещата на НАТО, на която Македония се очаква да се присъедини. По думите му, Алиансът е организация с отворена политика и не спира никого. Всяка страна, изпълнила критериите, може да членува. ", "date": "2018.01.04", "title": "Скопие и Атина показват желание за диалог, отчете Хойт Ий "}
{"url": "https://news.bg/world/amerikanskiyat-indeks-dow-jones-s-nov-rekord.html", "text": "Американският фондов индекс Dow Jones постави нов рекорд, преодолявайки още една важна граница от 1000 пункта, съобщават \"Блумбърг\", АП и други медии.Няколко минути преди 17,00 часа българско време Dow Jones достигна 25 038,37 пункта - нарасна с 0,46%.На 25 януари 2017 г. индексът за първи път преодоля границата от 20 000 пункта.Преди 5 седмици за първи път индексът затвори при над 24 000 пункта.Технологичните компании и банките отчетоха най-големи печалби в началото на търговията в САЩ.Индексът Standard & Poor's 500 отчете ръст от 9 пункта или 0,3% до 2 722. Nasdaq пък се увеличи с 16 пункта или 0,2% до 7 081.", "date": "2018.01.04", "title": "Американският индекс Dow Jones с нов рекорд"}
{"url": "https://news.bg/crime/arestuvaha-bivsh-zam-kmet-na-belovo-za-nezakonna-sech.html", "text": "Арестуваха бившия заместник-кмет на Белово Иван Кехайов за 24 часа, съобщи БНР. Причината е незаконна сеч на дървесина в района на общината.Арестът е станал в сряда вечерта, след като полицаи и лесничеи са спрели два камиона, .Камионите са се движили с редовни позволителни за добив и превоз на дървесина, но при проверка са открити 40 трупи  над описаните количества.Освен Кехайов, за 24 часа в ареста са и собственикът на фирмата, както и шофьорите на камионите.От полицията проверяват цялата фирмена документация на Иван Кехайов.Шофьорите са предоставили редовни документи, които им позволяват превоз на дървесината, но разрешеното количество е било значително по-малко от това, открито в машините.Според вестник \"24 часа\" организатор на превоза е бившия зам.-кмет на Белово Иван Кехайов, които е и действителен собственик на камионите.", "date": "2018.01.04", "title": "Арестуваха бивш зам.-кмет на Белово за незаконна сеч"}
{"url": "https://news.bg/world/vazmushtenie-v-turtsiya-zaradi-pozvolenie-da-se-sklyuchvat-detski-brakove.html", "text": "Дирекцията по религиозните въпроси в Турция (Дианет) е остро критикувана от основната опозиционна партия, след като е съобщила, че момичета на 9-годишна възраст могат да сключват брак според ислямските закони, информира АФП.Институцията обяви във вторник, че момичето трябва да е най-малко на 9 години, а момчето - 12 г., за да се позволи сключване на брак, според турски медии, включително всекидневникът \"Хюриет\", които се позовават на дирекцията.Позицията на дирекцията е във форма на тълкование на ислямския закон. Тя предизвика враждебна реакция от опозицията и организации за защита правата на жените.Легалната възраст за встъпване в брак в Турция е 18 г.", "date": "2018.01.04", "title": "Възмущение в Турция заради позволение да се сключват детски бракове"}
{"url": "https://news.bg/crime/obviniha-mazh-potroshil-kolata-na-priyatelya-na-mayka-si-v-ruse.html", "text": "32-годишен мъж изпотрошил колата на приятеля на майка си с брадва, защото и давал да пие. Кенан Б. е обвинен от прокуратурата в Русе, че е унищожил колата и е заплашил с убийство и саморазправа Али. А.Прокуратурата в Русе обвини мъжа за хулиганство, повреждане на чужд автомобил и закана за убийство. Кенан Б. е обвинен, че на 11 юни 2017 г. в Русе унищожил \"Фолксваген\" на стойност 680 лв.Али живеел на семейни начала с майката на Кенан. Двамата били в лоши отношения и помежду им често възниквали скандали, свързани с това, че Али употребявал алкохол и обвиняемият смятал, че той е виновен и майка му да пие.Обвиняемият не одобрявал това, тъй като според него майка му имала заболявания и алкохолът влияел зле на здравето й. Кенан често предупреждавал пострадалия да не дава на майка му да пие и се заканвал, че \"ще отиде и ще изпочупи всичко\".На паркинг в дунавския град Кенан демонстративно псувал Али, обиждал го и отправял заплахи и закани. Кенан потрошил с брадва колата на Али. Според прокуратурата действията на Кенан се отличават с изключителна дързост.Той на два пъти, се заканил, че ще убие Али.На 11 юни 2017 г., обвиняемият говорил по телефона с майка си, при който забелязал, че отново е пила. Това го ядосало и решил да \"даде урок\" на Али. Взел брадва и отишъл пред дома на майка си. Когато мъжът потрошил колата, Али се уплашил и съобщил в полицията.На следващия ден обвиняемият се обадил по телефона на майка си и започнал отново да ги заплашва, че ще отиде при тях и ще ги заколи, ако Али не оттегли жалбата си срещу него, тъй като бил осъждан и трябвало да влиза в затвора.Предстои насрочване на делото за разглеждане от съда.", "date": "2018.01.04", "title": "Обвиниха мъж, потрошил колата на приятеля на майка си в Русе"}
{"url": "https://news.bg/tourism/yulen-angazhira-mezhdunarodni-eksperti-za-vtoriya-lift-v-bansko.html", "text": "Концесионерът на ски зоната в Банско \"Юлен\" АД ще ангажира международни експерти за изграждането на . Това стана ясно от изявление на дружеството след провеждането на среща днес в Министерството на околната среда и водите, на която беше представен проекта за изграждането на втория лифт в зимния курорт.От дружеството уверяват, че ще наемат проектантски екип, който ще изготви мотивирано предложение, съобразено с всички процедури, предвидени в екологичното законодателство на страната. \"Държим да отбележим, че както и досега стриктно ще съблюдаваме българското законодателство и не по-малко от всички останали милеем за българската природа\", посочва концесионерът и допълва, че всичко останало са спекулации. \"Нито сме имали, нито имаме, нито ще имаме каквото и да било желание да изграждаме леглова база на територията на парка\", посочват още от \"Юлен\" АД и допълват, че всеки, който твърди противното заблуждава обществото.Концесионерът съобщи и че има идеен проект, който вече беше разпространен и който е плод на консенсусно решение на водещи световни специалисти в областта на проектиране на ски зони.От дружеството са категорични, че приетата актуализация на Плана за управление на Национален парк \"Пирин\", с която отпадна забраната за изграждане на спортна и туристическа инфраструктура в рамките на Зоната за туризъм, е оптималният вариант, който да реши по най-екологосъобразния начин транспортния достъп до ски-зоната.Днес обаче против решението за изграждане на втори лифт се очакват протести на екозащитници в поне 10 града в страната - София, Пловдив, Варна, Бургас, Русе, Стара Загора, Велико Търново, Дупница, Свищов и Свиленград.От Министерство на околната среда и водите също съобщиха, че представителите на \"Юлен\" АД и кметът на Банско Георги Икономов са представили идейния проект за втори лифт днес официално и пред властите.От \"Юлен\" са заявили и пред министър Димов, че ще наемат проектанти, които да определят по геодезичен начин точното трасе за втори кабинков лифт в \"Ски зона Банско\" и да изготвят мотивирано предложение. В прессъобщението на МОСВ не се споменава за международни експерти както в позицията на \"Юлен\".Като следваща стъпка концесионерът предвижда да се обърне към кмета на община Банско с искане за започване на процедура по изготвяне на Подробен устройствен план (ПУП), който подлежи на екологична оценка.Участниците в срещата са уверили министър Димов, че ще бъдат спазени всички процедури, предвидени в екологичното законодателство.", "date": "2018.01.04", "title": "\"Юлен\" ангажира международни експерти за втория лифт в Банско"}
{"url": "https://news.bg/world/vodeshtite-partii-v-germaniya-saglasuvaha-mediyno-zatamnenie-po-vreme-na-pregovorite.html", "text": "Консерваторите на германския канцлер Ангела Меркел и социалдемократите са постигнали съгласие да наложат пълно медийно затъмнение по време на проучвателните преговори през следващата седмица за формиране на Голяма коалиция.Това пише списание \"Шпигел\", цитирано от \"Ройтерс\".През ноември 2017 г. Християндемократическият съюз, Зелената партия и свободните демократи не успяха да постигнат споразумение за коалиция. Като причина се посочва изтичането на информация от проведените срещи, което доведе до удар върху доверието между потенциалните партньори.Меркел, Хорст Зеехофер (лидер на Християнсоциалния съюз) и Мартин Шулц (лидер на Германската социалдемократическа партия) са се съгласили, че не трябва да позволяват да се дават интервюта или да се появяват в телевизионни предавания по време на преговорите, допълва \"Шпигел\".Списанието пише още, че трите партии са се договорили да не се говори предварително за възможния резултат от преговорите с цел засилване на доверието сред участниците на разговорите.Вчера най-големите партии в Германия изразиха оптимизъм относно шансовете за формиране на правителство.Проучвателните преговори ще започнат в неделя и те могат да доведат до официални коалиционни преговори след няколко седмици.\"Ние искаме тази коалиция\", каза Зеехофер на пресконференция.\"\", добави той.По думите му предложенията на консерваторите за затягане на имиграционните закони нямат за цел да засегнат социалдемократите.", "date": "2018.01.04", "title": "Водещите партии в Германия съгласуваха медийно затъмнение по време на преговорите"}
{"url": "https://news.bg/int-politics/golemi-propravitelstveni-demonstratsii-i-dnes-v-iran.html", "text": "В Иран и днес се провеждат големи проправителствени демонстрации, след като властите обявиха края на кръвопролитните размирици и насочиха вниманието си към икономическите проблеми, които разпалиха протестите, съобщава \"Франс прес\".Седмица след разразяването на протестите, няма никакви информации за нови протести в местните медии, докато видеоклипове в социалните мрежи показаха само ограничени безредици в градове в провинцията, чиято достоверност не може да бъде потвърдена.След като Вашингтон обяви, че може да наложи нови санкции на Техеран, иранските власти обмислят различни възможности, включително блокирането на непопулярни мерки в наскоро приетия бюджет на президента Хасан Рохани.Държавната телевизия показа огромни тълпи, шестващи в подкрепа на правителството в 10 града по-рано днес, включително Исфахан, Ардебил и Машхад, където протестите избухнаха за пръв път миналия четвъртък.\"Ние сме заедно зад лидера\", скандираха тълпите, имайки предвид върховния лидер аятолах Али Хаменеи.Началникът на армията ген. Абдулрахим Мусавин благодари на силите за сигурност за \"потушаването на огъня на бунта\".Съветник на Хаменеи от своя страна заяви: \"Революционният ирански народ отговори своевременно на враговете и на създателите на проблеми, излизайки по улиците.\"Общо 21 души загинаха и стотици бяха арестувани през петте дни на размирици, които започнаха на 28 декември, след като протестите срещу икономическите проблеми бързо се обърнаха срещу режима на аятоласите като цяло, като имаше нападения срещу правителствени сгради и полицейски управления.Според вътрешния министър Абдулреза Рахмани Фазли 42 хил. души са взели участие в размириците в страната. Това е по-високо число от това на Революционната гвардия от вчера, според която са участвали 15 хил. души, но все пак е доста под стотиците хиляди, които заляха улиците по време на последните големи протести през 2009 г.", "date": "2018.01.04", "title": "Големи проправителствени демонстрации и днес в Иран"}
{"url": "https://news.bg/health/otstraniha-problema-v-sistemata-za-obrabotka-na-telk-resheniya-v-sofiya.html", "text": "Вече няма проблем с информационната система за обработка на ТЕЛК-решения на Регионална картотека на медицинската експертиза - София. Възникналият на 2 януари софтуерен проблем е преодолян.В рамките на двата дни, в които информационната система за обработка на ТЕЛК-решения не работеше, отдел РКМЕ към Столичната регионална здравна инспекция не е преустановявал приемането на заявления за ТЕЛК, както и на такива за освидетелстване на деца до 16-годишна възраст.Към момента техническата неизправност е отстранена и на гражданите могат да бъдат издавани решения.", "date": "2018.01.04", "title": "Отстраниха проблема в системата за обработка на ТЕЛК-решения в София"}
{"url": "https://news.bg/world/sasht-i-yuzhna-koreya-prekratyavat-voennite-ucheniya-po-vreme-na-olimpiadata.html", "text": "Президентът на Южна Корея Мун Дже-ин и американският лидер Доналд Тръмп се съгласиха да прекратят редовните военни учения на двете държави по време на Зимните олимпийски игри през февруари, съобщава \"Йонхап\".Двамата са се договорили по време на телефонен разговор, уточни говорител на Синия дом (президентството на Южна Корея - Бел. ред.).По-рано Мун Дже-ин поиска от Вашингтон временно да спре военните учения на Корейския полуостров.Вярвам, че ще бъде от голяма помощ за постигане на успех на Зимните олимпийски игри, ако изразите намерение за отлагане на съвместните южнокорейско-американски военни учения по време на игрите в случай, че Северна Корея не извърши провокации, казал Мун пред американския лидер.Тръмп се съгласил, отбелязвайки, че Мун може да предаде на КНДР, че няма да има военни учения по време на игрите.В съобщение Белият дом потвърди, че двамата лидери са се съгласили да прекратят ученията, за да могат двете страни да се съсредоточат върху безопасното провеждане на игрите.\"Ройтерс\" съобщава, че американският държавник ще изпрати високопоставена делегация на игрите, в която ще има и от семейството на Тръмп.Държавният глава на САЩ също е изразил надежда двете Кореи да постигнат добър резултат по време на преговорите.", "date": "2018.01.04", "title": "САЩ и Южна Корея прекратяват военните учения по време на Олимпиадата"}
{"url": "https://news.bg/crime/rosen-angelov-e-izdirvan-ot-mvr-za-shestornoto-ubiystvo-v-novi-iskar.html", "text": "Полицията издирва 56-годишния Росен Желев Ангелов за шесторното убийство в Нови Искър. Той е обявен за общодържавно издирване.Има вероятност мъжът да е въоръжен и опасен. Всеки, който има информация за местонахождението на издирвания, може да подаде сигнал на тел. 112 или в най-близкото поделение на МВР. Анонимността е гарантирана.Издирваният Росен Ангелов е живял в Нови Искър преди 10 години, съобщи bTV.За него се знае, че е осъждан, през 80-те години е изтърпял присъда за педофилия. Заподозреният за шесторното убийство е регистриран в МВР и за блудство.Установено е и че мъжът непрекъснато е сменял местожителството си. Знае се и че мъжът е добър планинар.По непотвърдена информация Росен Ангелов е поддържал непрекъснати отношения с една от жертвите - Кети Кюхова.По-рано днес полицаи претърсваха гората над Нови Искър с металотърсачи. Ден след като беше открит джипът и шестата жертва от масовото убийство, днес служителите на МВР издирват , с което е застреляно шестчленното семейство. Не е ясно обаче дали оръжието на убийствата е едно или няколко. Също така няма официална информация дали се търсят няколко или само един убиец.В гората над Нови Искър бяха мобилизирани много жандармеристи, полиция, включително и части от спецотрядите - полицаи в тежковъоръжение и маски. Проверяват се всички автомобили и преминаващи по пътя към Мездра.Припомняме, петима души бяха открити застреляни в дома им в Нови Искър на втория ден от януари 2018 г. Разследващите предполагат, че убийството е станало навръх Нова година. Откритите са баща, син, дъщеря на съпругата,  и възрастна жена - майка на съпругата. Ден по-късно бе обявено, че е открита и дъщерята на възрастната жена - , която е , открито в къщата.Към момента не е изчистена . Не е открито и оръжието на престъплението, което според първоначалните изявления на МВР е малокалибрен пистолет.Първоначалната информация беше, че петимата са застреляни с по един куршум. От брифинга в сряда вечерта на директора на Националната следствена служба Борислав Сарафов стана ясно, че и шестте жертви са застреляни с по няколко куршума. Според него, е  и последвало самоубийство на някой от членовете на семейството.Според главния секретар на МВР комисар Младен Маринов е възможно мотивът за жестокото престъпление да е свързан с дейността на  - един от убитите в къщата в Нови Искър.По информация на Нова телевизия, които се позовават на Търговския регистър, убитият Неделчо Юнаков е бил управител на фирмата \"Бау Консултинг Мениджмънт\". Фирмата е била прехвърлена на мъж от Лом на име Камен Благоев. Според регистъра, той притежава десетки фирми.\"Бау Консултинг Мениджмънт\" е била изпълнител по европроект по ОП \"Регионално развитие\", започнат през 2012-а година. Проектът е бил за строеж на защитени жилища в Кърджали.", "date": "2018.01.04", "title": "Росен Ангелов е издирван от МВР за шесторното убийство в Нови Искър"}
{"url": "https://news.bg/crime/psihologat-hristo-monov-ubietsat-ot-novi-iskar-e-sotsiopat.html", "text": "Убиецът от Нови Искър е социопат и много опасен човек. Стилът на шесторното убийство подсказва добро планиране и осъществяване на това пъклено дело. Това заяви пред БГНЕС психологът Христо Монов.Припомняме, петима души бяха открити застреляни в дома им в Нови Искър на втория ден от януари 2018 г. Разследващите предполагат, че убийството е станало навръх Нова година. Откритите са баща, син, дъщеря на съпругата,  и възрастна жена - майка на съпругата.Ден по-късно бе обявено, че е открита и дъщерята на възрастната жена - , която е , открито в къщата.Според Монов социопатите са най-опасните хора, защото не изпитват вина и съжаление. Те мислят, че винаги са прави, заяви психологът.Социопатите не са преследвани от закона. \"Категорията социопат не съществува в наказателното право, а и в диагностиката на съдебно-психичните експертизи\", каза Монов и допълни, че никой не обръща внимание на специалистите, които отдавна предупреждават за този проблем.Бившият зам.-председател на Държавната агенция за закрила на детето акцентира върху времето на убийството - на границата между две години, когато хората имат съвсем други нагласи. \"Това е огромна травма върху всички нас\", заяви Монов.По думите му, убийството в Нови Искър е свидетелство, че българското общество, както и световното, е болно от насилие. \"Вижте как си говорят част от световните лидери - американският президент със севернокорейския и иранския лидер. За съжаление дадохме възможност на насилието да се превърне във форма на взаимоотношенията\", подчерта Христо Монов.За да се справи обществото с подобни трагедии, психологът предлага създаването на Служба за психологична помощ и подкрепа. \"Предложих я още по времето, когато Иван Костов беше министър-председател. Тя трябваше да подпомага хора и групи, преживели трагични събития\", заяви бившият депутат.По думите на Монов последствията от една психична травма се преодоляват много дълго време. \"Когато цялата нация е травмирана, някой трябва да се погрижи, дори само за начина, по който се отразява подобно събитие. Например, коя подред новина да бъде, с какви думи да се представи, за да не изпадат хората в травматичен шок\", обясни Монов.Според психолога, поемното лице, което разкри, че е открит и шестия труп, е попречило на цялата теза на полицията. Според него, не върви журналисти да намират тефтерчето, това е работа на други. Възможно е при липса на правила и координация да са утъпкани и доказателства, смята Христо Монов.", "date": "2018.01.04", "title": "Психологът Христо Монов: Убиецът от Нови Искър е социопат"}
{"url": "https://news.bg/world/optimizam-v-reditsite-na-germanskite-konservatori-i-sotsialdemokrati-za-koalitsiya.html", "text": "Лидерът на германския Християнсоциален съюз Хорст Зеехофер изрази оптимизъм, че консерваторите могат да сключат коалиционно споразумение с Германската социалдемократическа партия, съобщава \"Форекс\".Зеехофер направи коментара в Бавария.Вчера лидерите на Християндемократическия съюз, Християнсоциалния съюз и социалдемократите, към тях се присъединиха федерални и провинциални министри, изготвиха план за заплануваните за неделя преговори.\"Оптимистично започваме преговорите\", се казва в съобщение на партиите, разпратено до медиите след срещата в Берлин, информира ДПА.Консерваторите и социалдемократите имат различия по редица теми, включително за бежанците, военните разходи, образованието и други.В неделя партиите подновяват разговорите. Германия е без правителство от септември 2017 г. - най-дългият период в историята на страната от Втората световна война, след като основните партии претърпяха най-слабия си резултат от 1949 г.Солидна база е създадена, \"от която можем да започнем разговори\", каза Мартин Шулц, лидерът на социалдемократите.Проучвателните разговори трябва да приключат до 12 януари. На 21 януари на партийна конференция на социалдемократите ще бъде взето решение дали да започнат официални коалиционни преговори с консерваторите.През декември Германската социалдемократическа партия даде зелена светлина за провеждане на проучвателни преговори.", "date": "2018.01.04", "title": "Оптимизъм в редиците на германските консерватори и социалдемократи за коалиция"}
{"url": "https://news.bg/int-politics/nobelov-laureat-zove-naroda-na-iran-kam-grazhdansko-nepodchinenie.html", "text": "Иранският лауреат на Нобелова награда Ширин Ебади призова народа на Иран да се включи в гражданско неподчинение и да продължи с националните протести, които представляват най-голямото предизвикателство към неговите лидери от размириците през 2009 г. насам, които настояваха за провеждането на реформи, съобщава \"Ройтерс\".Финансираният от Саудитска Арабия вестник \"Ал Аусат\" цитира най-известния адвокат по правата на човека в Иран да казва, че иранците трябва да останат на улицата, като конституцията им дава право да провеждат демонстрации.След 6 дни протести, които разтърсиха режима на аятоласите и при които загинаха 21 души, елитната Революционна гвардия на страната вчера разположи сили, за да потуши размириците в три провинции.Протестите, които започнаха заради икономическите трудности, изпитвани от младите и работническата класа, се превърнаха в бунт срещу правомощията и привилегиите на откъснатата от народа върхушка, особено върховния лидер аятолах Али Хаменеи.Иранските власти организираха проправителствени демонстрации в няколко града днес, включително във втория по големина град Машхад.Държавната телевизия показа хиляди демонстранти, носещи плакати на аятолах Хаменеи и такива, на които пише \"Смърт на бунтарите\".Антиправителствените протести, които изглеждат спонтанни и без ясен лидер, започнаха в работническите квартали и по-малки градове, но изглежда също, че набират подкрепа и сред образованата средна класа и правозащитници, които взеха участие в протестите през 2009 г.Живеещата в Лондон Ебади, която беше удостоена с Нобелова награда за мир през 2003 г. и е една от многото живеещи в изгнание критици на властите в Иран, призова иранците да спрат да плащат сметки за вода, газ и електричество, както и данъци.Тя също така ги призова да изтеглят парите си от държавните банки, за да упражнят икономически натиск върху правителството и да го принудят да спре да прибягва до насилие и да отговори на техните искания.\"Ако правителството не се е съобразявало с вас в продължение на 38 години, вие трябва да пренебрегнете това, което правителството ви казва сега\", подчертава Ебади.", "date": "2018.01.04", "title": "Нобелов лауреат зове народа на Иран към гражданско неподчинение"}
{"url": "https://news.bg/world/es-se-obyavi-protiv-izraelskiya-zakon-za-smartno-nakazanie.html", "text": "Европейският съюз се обяви против прокарвания в Израел закон за смъртно наказание на осъдени терористи, обяви говорител на Европейската комисия, цитиран от ТАСС.Вчера израелският парламент прокара на първо четене закон за налагане на смъртно наказание на осъдени за тероризъм.\"Европейският съюз е против смъртното наказание, независимо от обстоятелствата\", отговори говорителят на въпрос на журналист каква е позицията на Брюксел за одобрения закон.Законопроектът за смъртно наказание в Израел е внесен от партия \"Наш дом Израел\".Израел е към държавите, в които смъртното наказание не е отменено де юре, но не се прилага де факто.", "date": "2018.01.04", "title": "ЕС се обяви против израелския закон за смъртно наказание"}
{"url": "https://news.bg/world/horata-v-kosovo-masovo-s-nezakonni-orazhiya.html", "text": "Косово е единствената страна на Балканите, жителите на която масово притежават незаконни оръжия, съобщи ibna.Въпреки че няма точна статистика по въпроса, се твърди, че в Косово има около 300 000 огнестрелни оръжия, които се притежават без необходимите съпътстващи ги разрешителни.През изминалата 2017 година властите в страната са задържали около 1 500 оръжия, за които жителите не са притежавали разрешително. Въпреки това, по неофициална информация се твърди, че в Косово има още 350 000 малки оръжия, които се държат нелегално.Според бърза справка населението на Косово за 2017 година е 1 млн. и 800 хиляди души. Ако твърденията, че в страната има над 300 000 незаконни оръжия са верни, това означава, че всеки пети или шести гражданин на Косово притежава оръжие, като в това число влизат и децата.Според експерта по сигурността в страната Бурим Рамадани тази статистика е много притеснителна, особено имайки предвид, че оръжията се използват и от непълнолетни и деца. Този проблем предизвиква и притеснение за сигурността на страната.Програмата на ООН за развитие изчислява, че незаконните оръжия са около 350 000. Според Рамадани този проблем може да се реши по два начина: първо, сред родителите трябва да се повиши яснотата и осведомеността, самите родители трябва да започнат да учат децата си за опасностите от оръжията; второ, трябва да се изготви национална програма за обмен на оръжия с други неща, от които домакинствата се нуждаят.", "date": "2018.01.04", "title": "Хората в Косово масово с незаконни оръжия"}
{"url": "https://news.bg/crime/politsiyata-provezhda-uchenie-v-rayona-na-ndk.html", "text": "Служители на Столична дирекция на вътрешните работи - МВР ще проведат учение в центъра на София днес, 4 януари.Планираното противопожарно и евакуационно учение ще се проведе в района на Националния дворец на културата след 20:00 часа.В официално съобщение столичната полиция предварително се извиняват на гражданите за причиненото неудобство.", "date": "2018.01.04", "title": "Полицията провежда учение в района на НДК"}
{"url": "https://news.bg/int-politics/ukrayna-planirala-da-vzrivi-ruskiya-gazoprovod.html", "text": "Киев е планирал през 2014-2015 г. да взриви руския газопровод, който доставя газ за Европа през територията на Украйна. Това съобщи заместник-министърът по въпросите на временно окупираните (от Русия) територии и вътрешно разселените лица Юрий Гримчак пред украинска телевизия.По думите на заместник-министъра, този газопровод бил един от възпиращите фактори на въоръжения конфликт в Донбас.Гримчак добави, че днес Русия \"прави всичко\" за изграждането на газопровод, който да заобикаля Украйна.Украинският представител очевидно е имал предвид \"Северен поток - 2\". Украйна, подобно на САЩ, се противопоставя на строителството на газопровода, който се планира да бъде разположен до \"Северен поток\".Киев се струваха да не загуби приходи от транзита на руско синьо гориво, а Вашингтон има амбициозни планове за износ на втечнен природен газ за Европа.Проектът на стойност 9,5 млрд. евро включва изграждането на две тръби от брега на Русия по дъното на Балтийско море до Германия. Общият капацитет ще бъде 55 млрд. куб. м газ годишно.", "date": "2018.01.04", "title": "Украйна планирала да взриви руския газопровод"}
{"url": "https://news.bg/regions/mazh-postrada-pri-tezhak-pozhar-v-doma-si-v-ruse.html", "text": "Мъж пострада при пожар в дома си в Русе.Мъжът е пострадал сериозно - той е с 60% изгаряния. Мъжът е откаран по спешност в болнично заведение с опасност за живота, съобщи БГНЕС.Къщата на мъжа, където е възникнал пожара, е почти напълно унищожена. Пожарът е избухнал вчера вечерта.Сигнал за пожара е подаден на телефон 112 от съседи на пострадалия. На мястото са пристигнали две пожарни коли, като се е наложило единият автомобил да се връща да пълни повторно вода.Пожарът е изгасен за около 2 часа. Имало е опасност и огнената стихия да обхване съседни постройки, включително намиращ се в близост склад за дървен материал.Къщата се обитава само от пострадалия 44-годишен мъж. По разказа на съсед мъжът е клошар - той горял гуми и кабели в печка за твърдо гориво, за да се отоплява.Огнеборците мислят, че пожарът е възникнал именно по този начин - запалените гуми са довели до прегряване на комина, който е минавал през гредореда на покрива.Пострадалият първоначално се опитал сам да изгаси пожара, но се запалил. Съседи обясняват, че мъжът тичал гол до кръста из двора, при което е получил изгаряния по тялото и ръцете. Смята се, че мъжът е употребил и алкохол.По случая се води досъдебно производство.", "date": "2018.01.04", "title": "Мъж пострада при тежък пожар в дома си в Русе"}
{"url": "https://news.bg/world/federalnoto-pravitelstvo-na-sasht-v-sblasak-s-shtatite-za-marihuanata.html", "text": "Главният прокурор и правосъден министър на САЩ Джеф Сешънс отменя политика на администрацията на Барак Обама, която дава на щатите свобода на действие относно легализирането на марихуаната за развлекателни цели, съобщава The Hill.Двама източници, запознати с решението, потвърдиха пред The Hill, че Сешънс ще анулира така наречения \"Меморандум Кол\", който нарежда на главните прокурори в американските щати, където марихуаната е легализирана случаите с канабис да се омаловажават.Асошиейтед прес първи съобщи за решението.Сешънс е яростен противник на легализирането на марихуаната. Преди няколко месеца той намекна, че ще предприеме мерки срещу разрастващия се пазар на канабис.Опоненти на узаконяването употребата на марихуана приветстваха дългоочаквания ход.Не е ясно кога точно Сешънс официално ще отмени меморандума на заместника на главния прокурор Джеймс Кол от 2013 г.Ходът вероятно ще постави федералното правителство в конфликт с щатите, където марихуаната за развлекателни цели е легална. На федерално ниво канабисът е незаконен.В понеделник Калифорния стана шестият щат, който легализира марихуаната за развлечение.", "date": "2018.01.04", "title": "Федералното правителство на САЩ в сблъсък с щатите за марихуаната"}
{"url": "https://news.bg/disasters/2017-godina-vtorata-nay-topla-v-istoriyata.html", "text": "Миналата година е била втората най-топла в историята, точно зад най-знойната 2016 г., като признаците за промяна на климата варират от горски пожари до размразяването на леда в Арктика. Това съобщиха от Центъра за наблюдение на Европейския съюз, цитирани от \"Ройтерс\".Службата \"Коперник\" за климатични промени, първата голяма международна метеорологична агенция, която отчита световните температури през 2017 г., обяви, че те са били средно 14,7 градуса по Целзий или 1,2 градуса над епохата отпреди индустриалната революция.Миналата година е била малко \"по-хладна от най-топлата година, 2016, и по-топла от предишната втора най-топла година, 2015 г.\", се посочва в доклада. Надеждно измерване на световните температури се води от края на XIX век насам.Измерванията подкрепят прогнозата на Световната метеорологична организация през ноември, че 2017 г. ще бъде втората или третата най-топла след 2016 г., като част от дългосрочна тенденция, предизвикана от генерираните от човечеството парникови газове.През 2016 г. температурите бяха също така подкрепени от природния феномен Ел Ниньо, който се случва на няколко години веднъж и освобождава топлина от Тихия океан.Миналата година беше най-топлата в историята без въздействието на Ел Ниньо, според \"Коперник\", който е ръководен от Европейския център за прогнози за времето.В Арктика \"ледената покривка е била ... под средното, особено през по-хладните месеци в началото и в края на годината\".\"Междувременно, Южна Европа беше засегната тежко от продължително засушаване от края на пролетта до есенните месеци. Засушаването доведе до недостиг на вода в много райони и улесни разпространението на горски пожари на Иберийския полуостров\", допълват експертите.Американският президент Доналд Тръмп, който отхвърля констатацията на учените, че климатичните промени са предизвикани от човешката дейност, писа в \"Туитър\" на 29 декември по повод изключителния студ, обхванал САЩ, като постави под съмнение необходимостта от действия за ограничаване на емисиите парникови газове.", "date": "2018.01.04", "title": "2017 година - втората най-топла в историята "}
{"url": "https://news.bg/energy/aets-belene-bi-struvala-nad-eur8-mlrd-spored-doklada-na-ban.html", "text": "Между 8 и 10 и половина милиарда евро би струвало изграждането на АЕЦ \"Белене\". Това е записано в доклада за проекта, изготвен от учени от БАН и енергийни експерти, съобщи пред БНР един от авторите на анализа Антон Иванов.В документа не е описана възможността за субсидиране на цената на тока от централата. В него е записано, че вложените инвестиции могат да се възстановят при цени на на мегаватчас, поясни Иванов.Токът от тази централа, а и от която и да е друга след 2030 година ще бъде продаван при пазарните условия, каквито са тогава.Оценките са за това при инвестицията на тези средства дали и в какъв период те биха били възстановени и цените, при които се очаква те да бъдат възстановени, варират в порядъка на 70 до над 80 евро, в зависимост от инвестиционната компонента.", "date": "2018.01.04", "title": "АЕЦ \"Белене\" би струвала над €8 млрд., според доклада на БАН"}
{"url": "https://news.bg/world/rusiya-vazobnovi-regulyarnite-poleti-do-egipet.html", "text": "Руският президент Владимир Путин подписа указ за възобновяване на регулярните полети с Египет. Документът бе публикуван на официалния сайт за правна информация, съобщи РИА Новости.Указът влезе в сила на 30 декември 2017 г. - в деня на подписването.Припомняме, Русия прекъсна полетите с Египет през ноември 2015 г. след катастрофа на самолет от авиокомпания \"Когалымавиа\", в курса Шарм-ел-Шейх - Санкт Петербург.Всички . Федералната служба за безопасност квалифицира случая като терористичен акт. Разследването продължава до сега.Министърът на транспорта на Русия Максим Соколов и министърът на авиацията на Египет Шериф Фатхи на 15 декември подписаха в Москва протокол за сътрудничество в сферата на гарантиране сигурността на гражданската авиация. Това е необходимо условие за откриване на полетите между двете страни.Фатхи съобщи, че авиосъобщенията между Москва и Кайро ще бъдат открити от 1 февруари, а възобновяването на чартърните полети на страните се обсъжда за месец април.", "date": "2018.01.04", "title": "Русия възобнови регулярните полети до Египет"}
{"url": "https://news.bg/int-politics/pakistan-se-zaricha-da-otgovori-na-vsyakakvi-zaplahi-na-sasht.html", "text": "Пакистан е готов да отговори на всякакви заплахи на САЩ в съответствие с желанията на пакистанския народ. Това обяви говорителят на пакистанската армия, няколко дни след като американският президент обвини южноазиатската страна, че предоставя \"убежище\" на екстремисти.Говорителят ген.-майор Асиф Гафор заяви пред местните медии, че страната му иска да продължи сътрудничеството със САЩ, защото \"съюзниците не водят борба\", като добави, че \"САЩ трябва да разберат колко Пакистан е кооперативен във войната срещу тероризма\".Той обаче продължи и подчерта, че Пакистан \"няма да прави компромиси с националните интереси и престижа си\", за да поддържа съюза със САЩ жив.В първата си публикация за годината Тръмп заяви, че Пакистан не е дал на САЩ нищо друго, освен лъжи и измами, въпреки че е получил над 33 млрд. долара помощ през последните 15 години.\"Те предоставят убежище на терористите, които преследваме в Афганистан, като не оказват почти никаква помощ. Край!\", написа Тръмп.", "date": "2018.01.04", "title": "Пакистан се зарича да \"отговори\" на всякакви заплахи на САЩ"}
{"url": "https://news.bg/world/moskva-prizova-sasht-da-ne-se-mesyat-v-iran.html", "text": "Русия призова САЩ да не се намесват във \"вътрешните работи\" на Иран.Това заяви заместник-министърът на външните работи на Русия Сергей Рябков, цитиран от ТАСС и \"Ройтерс\".Американският лидер Доналд Тръмп вече на няколко пъти изрази подкрепата си за протестиращите в Иран.Междувременно говорителят на турския президент Реджеп Ердоган предупреди, че ако някой се опита да се намеси в работите на Ислямската република, ще предизвика враждебна реакция.", "date": "2018.01.04", "title": "Москва призова САЩ да не се месят в Иран"}
{"url": "https://news.bg/regions/sofiyantsi-iskat-ot-fandakova-remont-na-remonta-na-iskarsko-shose.html", "text": "След като само преди 6 дни, на 28 декември 2017 година, кръстовището на столичния булевард \"Искърско шосе\" и улица \"Димитър Пешев\" беше асфалтирано, пътят вече се руши.За това алармират жители на кварталите \"Дружба\" 1 и 2, които изразяват своето възмущение от поредния некачествен ремонт, поредната нужда от \"\" и поредното източване на средства от столичните данъкоплатци.Ето как изглежда кръстовището на булевард \"Искърско шосе\" и улица \"Димитър Пешев\", след като същият участък е асфалтиран на 28 декември 2017 година.\"\", посочват разгневените софиянци.В писмо до кмета на Столична община Йорданка Фандъкова и кмета на Район Искър Ивайло Цеков гражданите са категорични, че лошото състояние на току-що ремонтирания път, както и състоянието на тротоарите и тяхната липса на много места, ежедневно са предпоставка за произшествия и инциденти, които излагат на опасност живота и здравето на пътуващите с градския транспорт, с лични автомобили или пешеходци.Жителите на квартала настояват за спешни мерки за ремонтирането на булевард \"Искърско шосе\", този път обаче качествено, за да не се налага извършването на \"ремонт на ремонта на ремонта\" в Столична община. Те настояват спешно да се поправи ремонта на булевард \"Искърско шосе\" и другите улици, свързващи кварталите \"Дружба\" 1 и 2 с кварталите \"Абдовица\" и \"Димитър Миленков\" и село Бусманци.Ако Столична община не предприеме действия по спешните и наложителни искания на гражданите, те са категорични, че ще прибягнат до протест. Жителите заплашват и с блокада на пътища - заплашват да спрат трафика \"по и без това много натоварената отсечка или на други места в район Искър, или в центъра на София\".", "date": "2018.01.04", "title": "Софиянци искат от Фандъкова ремонт на ремонта на \"Искърско шосе\""}
{"url": "https://news.bg/health/postradalite-ot-tezhkata-katastrofa-kray-mikre-bez-opasnost-za-zhivota.html", "text": "Пострадалите от , които бяха настанени за лечение във Военномедицинска академия, са без опасност за живота.Припомняме, че на 17 ноември, петък, 9 души загинаха, а 20 бяха ранени при тежката катастрофа по пътя София - Варна, в района на село Микре, област Ловеч. Тогава се удариха автобус и тежкотоварен камион. Пътниците в автобус са от Съюза на слепите в България. Те се прибирали от екскурзия към Перник.Кампания на Българския червен кръст, открита в помощ на пострадалите,  и жена - пострадала в катастрофа на следващия ден в близост до село Сопот, бяха транспортирани във ВМА от болницата в Ловеч.От вчера най-тежко пострадалата 66-годишна жена вече диша самостоятелно и на практика няма опасност за живота й, информират от болницата.Тя постъпва във ВМА с много тежки травми - на лицевия череп и на таза, претърпява няколко операции, като в момента състоянието й е стабилно. Предстои следващата седмица да бъде изведена от реанимация и преместена в Клиниката по травматология, където да продължи рехабилитацията й.В Клиниката по травматология е и друга от пострадалите - 56-годишна жена, за която също се грижат рехабилитаторите. 74-годишният мъж, който бе приет с фрактура на таза, вече е изписан.40-годишната жена, която пострада в катастрофа на 18 ноември край село Сопот, също вече е без опасност за живота. Когато пристигнала в болницата, жената била с много тежка сърдечна травма, черепно-мозъчна травма, травма на таза, фрактура на черепа, фрактура на мандибулата, много тежка гръдна травма.Преминала е през редица операции, състоянието й е стабилно и в момента е настанена в Клиниката по травматология.", "date": "2018.01.04", "title": "Пострадалите от тежката катастрофа край Микре без опасност за живота"}
{"url": "https://news.bg/crime/zhandarmeriyata-pretarsva-kamioni-za-vnosno-meso-na-dunav-most.html", "text": "Жандармерията проверява бусове и камиони в района на Дунав мост, съобщи bTV. Акцията е започнала в четвъртък. Проверката е свързана с вноса на месо от Румъния, където преди време беше регистрирано опасното заболяване .Спецполицаи спират всички камиони, за да проверяват товарите им. Полицаите подробно преглеждат документите на онези, които превозват месо и месни продукти.При съмнения за годността на товара, ще има и проверка на място от инспектори от Агенцията за безопасност на храните.Информация за провежданата акция няма нито на страницата на МВР, нито на агенция \"Митници\".", "date": "2018.01.04", "title": "Жандармерията претърсва камиони за вносно месо на Дунав мост"}
{"url": "https://news.bg/politics/neno-dimov-priema-ekoprotestite-za-normalni.html", "text": "Протестът е нормална форма и част от демокрацията. Така министърът на околната среда и водите Нено Димов коментира готвените . Той коментира темата по време на поставянето на уреди за замерване на вредните газови емисии на автомобилите в столичния КАТ.Министърът допълни пред журналисти, че по-късно през деня му предстои среща с инвеститора \"Юлен\". \"Протести, разбирам, че ще има довечера и на Е-79 и в София. Нека има - протестът е нормална форма и част от демокрацията\", посочи министър Димов.Относно референдума срещу добива на газ в Генерал Тошево, министър Нено Димов коментира, че очаква експертното становище от осем институции. \"При всички положения приоритет на правителството е запазването на здравето и живота на хората, така че търсим решение в тази посока\", увери той.Министърът информира, че вчера е била проведена работна среща с министъра на енергетиката Теменужка Петкова и министъра на земеделието Румен Порожанов. \"Продължаваме проверките, включително по информацията, която получихме вчера. При всички положения докато не съберем информация за всички сигнали, които са подадени, няма да процедираме с Оценка за въздействието върху околната среда\", категоричен бе той.Относно изразената теза от инвеститора \"Русгеоком БГ\", че няма да се съобрази с решението от референдума, министър Димов посочи: \"Инвеститорът е прав, че референдумът не е задължителен при гледането на оценка за въздействие върху околната среда, но сигналите, които сме получили, ще бъдат взети предвид при гледането на процедурата за приемането на доклада по ОВОС.\"Очаква се експертният съвет към РИОСВ да излезе с една от четири решения за оценката по ОВОС. Съществуват следните възможности - инвестиционните намерения да не бъдат одобрени, второто - да бъдат върнати за преработване, трето, да бъдат върнати за доработване и четвърто, да бъдат одобрени.Министър Димов бе категоричен, че първо следва да се изчакат становищата от всички осем компетентни институции.", "date": "2018.01.04", "title": "Нено Димов приема екопротестите за нормални"}
{"url": "https://news.bg/world/bomben-tsiklon-vrahlita-chast-ot-sasht.html", "text": "Изключително рядка зимна буря засегна югоизточната част на САЩ. За първи път от три десетилетия преваля сняг в столицата на Флорида Талахаси, обърквайки движението. Нова Англия, североизточната част на САЩ, също е изправена пред сериозна буря, пише \"Гардиън\".Губернаторите на Флорида, Джорджия, Северна Каролина и Вирджиния обявиха извънредно положение, предупреждавайки жителите да очакват заледени пътища и изключително ниски температури.В североизточната част на САЩ работници пълнят камионите и се подготвят за опесъчаване на пътищата.Днес училищата в Ню Йорк ще останат затворени заради тежкото метеорологично време. От Националната метеорологична служба прогнозират в Ню Йорк да падне от 5 до 20 сантиметра сняг и вятър със скорост около 90 километра в час.Вече няколко седмици по-голямата част от страната е скована от арктически студ, като на места температурата е под 30 градуса по Целзий.Студът дори скова част от Ниагарския водопад на американско-канадската граница.През последните дни най-малко 9 души са загинали вследствие на измръзване, включително двама бездомници в Хюстън.Националната метеорологична служба предупреждава, че тежкото мразовито време сериозно ще засегне североизточната част на САЩ, като в Бостън се очаква снежна покривка от 30 сантиметра.\"Бомбогенезис\", известен още като \"бомбен циклон\", се случва, когато атмосферното налягане заради буря пада с 24 милибара за 24 часа.Ефектът се вижда всяка зима по североизточното крайбрежие, но тази буря ще бъде особено силна заради бързото падане на налягането, алармират учени и допълват, че това може да се съревновава с урагани от първа и втора категория.Арктическият студ в 2/3 от източните щати ще се запази до края на седмицата.На места има и отменени полети.", "date": "2018.01.04", "title": "„Бомбен циклон” връхлита част от САЩ"}
{"url": "https://news.bg/int-politics/beliyat-dom-zabranyava-na-sluzhitelite-si-izpolzvaneto-na-lichni-telefoni.html", "text": "От следващата седмица персоналът от администрацията на президента на САЩ Доналд Тръмп няма да може да използва лични мобилни телефони в Белия дом, съобщава в. \"Ню Йорк таймс\".\"Те го обявиха това по-рано през мандата, но сега се изпълнява, като се споменават опасения относно сигурността\", пише в \"Туитър\" журналистката, написала материала, обяснявайки, че е научила информацията от няколко неназовани източници в Белия дом.Запознати са посочили пред други медии, че ограниченията ще бъдат въведени в цялото пространство на Белия дом, както е било разпоредено от началника на кабинета Джон Кели.По-рано Тръмп обвини Стивън Банън, бившия главен стратег на Белия дом, че \"разпространява фалшива информация в медиите, за да се направи на по-важен, отколкото е бил\".Забраната на личните мобилни телефони може също така да е насочена и към засилване на сигурността.", "date": "2018.01.04", "title": "Белият дом забранява на служителите си използването на лични телефони"}
{"url": "https://news.bg/crime/mesets-stolichniyat-kat-savetva-gratis-shofyorite-s-neizpravni-katalizatori.html", "text": "Шофьорите с неизправни катализатори имат един месец гратисен период, за да проверят автомобилите си и да направят съответните подобрения. Това стана ясно по време на поставянето на седем газ анализатори в технически пункт на столичния КАТ. Ако през това време не бъдат направени съответните подобрения - новите автомобили няма да бъдат регистрирани, а вече регистрираните могат да бъдат спрени от движение.Седемте газ анализатори са предоставени на Столичната дирекция на вътрешните работи от Столичната община и са на обща стойност 70 хиляди лева. От петте уреда, два ще бъдат мобилни в мобилните екипи на КАТ и служителите ще могат да спират от движение след провректа автомобили.Комисар Тенчо Тенев, началник на КАТ - Пътна полиция, коментира, че в последните години е завишено нивото на регистрация на автомобили, а на 28-ми декември е отчетен своеобразен бум в броя на регистрираните автомобили в столицата. Тогава са регистрирани 465 коли.Кметът на Столична община Йорданка Фандъкова призова шофьорите сами да проверят нивата на газовете, отделяни от автомобилите им и да получат безплатен съвет в рамките на един месец.Фандъкова припомни, че Столична община изпълнява цялостна програма за подобряване чистота на въздуха в София.\"Анализите сочат, че около 60% от замърсяването на въздуха идва от движението на автомобили, а около 40% от битовото горене\", коментира Фандъкова.\"За мен е изключително важен този строг контрол. Ние направихме през септември едно измерване с испанска лаборатория и се показа, че само около 6,5% от автомобилите в София замърсяват въздуха, но пък те допринасят за това с една четвърт. Така че очевидно това е важна задача и затова наистина съм благодарна както на Министерство на околната среда и водите, така и на пътна полиция, така и на СДВР, за това че работим заедно\", коментира Фандъкова.Така със закупените измервателни уреди се очаква реализирането на по-строг контрол при техническите прегледи на автомобили.\"Целта е не да санкционираме, а да не допускаме замърсяване над нормите\", посочи Фандъкова.От своя страна министърът на околната среда и водите Нено Димов посочи, че подобни уреди са необходими за всички 28 пункта за технически прегледи в страната и обеща да направи така, че МВР да може да кандидатства с проект по ОП \"Околна среда\" за закупуването на газомери във всички пунктове за преглед.", "date": "2018.01.04", "title": "Месец столичният КАТ съветва гратис шофьорите с неизправни катализатори"}
{"url": "https://news.bg/world/kndr-i-yuzhna-koreya-ne-postignaha-diplomaticheski-probiv.html", "text": "КНДР и Южна Корея прекратиха контактите по възстановената \"гореща линия\" без да постигнат дипломатически пробив, съобщава южнокорейската медия \"Йонхап\".До момента Пхенян не е отговорил на последното предложение на Сеул за преговори на високо ниво.Вчера двете държави възстановиха канала за комуникация, който беше прекъснат в продължение на две години. Причината е, че Северна Корея иска да изпрати националния си отбор на Зимните олимпийски игри в Южна Корея.Възобновяването на линията стана бързо след отправеното от Южна Корея във вторник предложение да се обсъди сътрудничеството между двете държави за игрите и начини за подобряване на обтегнатите отношения.И двете страни прекратиха контакта на втория ден, след като КНДР го обяви за ден без да се споменава предложението на Сеул за диалог, информира Министерството по въпросите на обединението на Южна Корея.", "date": "2018.01.04", "title": "КНДР и Южна Корея не постигнаха дипломатически пробив"}
{"url": "https://news.bg/world/piloti-se-biha-po-vreme-na-polet-ot-london-do-mumbay.html", "text": "Индийска самолетна компания отстрани двама свои пилоти до приключване на разследването, тъй като за кратко са се сбили в пилотската кабина по време на полет от Лондон до Мумбай на Нова година, съобщава АФП.Jet Airways разследва информация, че единият пилот, който е мъж, е ударил колежката си по време на спор, докато самолетът е бил във въздуха с 324 души на борда.Няколко местни вестника пишат, позовавайки се на източници, че по време на спречкването жената пилот се разплакала и напуснала кабината, екипажът на самолета трябвало да убеждава жената да се върне в кокпита.\"Таймс оф Индия\" пише, че в един момент мъжът също напуснал кабината, оставяйки контрола на самолета без надзор.От Jet Airways потвърдиха, че в кокпита е възникнало неразбирателство между пилотите, но всичко бързо е било разрешено и самолетът е кацнал безопасно в Мумбай.", "date": "2018.01.04", "title": "Пилоти се биха по време на полет от Лондон до Мумбай"}
{"url": "https://news.bg/disasters/zemetresenie-s-magnitud-5-po-rihter-v-cherna-gora.html", "text": "Силно земетресение беше регистрирано в Черна гора.Земетресението е станало 12.46 часа българско време или 11.46 часа местно време.По информация на Европейския сеизмичен институт трусът е с магнитуд от 5 по скалата на Рихтер. Той е възникнал на 10 километра дълбочина.Земетресението е регистрирано на 60 километра североизточно от Подгорица, столицата на Черна гора, и 30 километра от Печ, Косово.За сега няма данни за пострадали хора.Земетресението е усетено силно в Подгорица и е предизвикало напрежение и безпокойство сред гражданите, които панически са започнали да напускат домовете си, съобщи БГНЕС.Трусът е бил усетен и в Нови пазар, Сърбия - на 70 километра североизточно от епицентъра. Хора сигнализират и че трусът е бил усетен и в Македония - в градовете Охрид, столицата Скопие, град Гостивар и град Струга.", "date": "2018.01.04", "title": "Земетресение с магнитуд 5 по Рихтер в Черна гора"}
{"url": "https://news.bg/health/babh-poiska-4-tona-hrani-da-badat-unishtozheni.html", "text": "Коледните и Новогодишните празници преминаха без сериозни хранителни инциденти, отчетоха инспекторите от Българската агенция за безопасност на храните в информация до медиите.Почти 4 тона храни от животински произход са определени за унищожаване. Повечето от тях са с изтекъл срок на годност. Това е резултат от проверките на инспекторите от Българската агенция по безопасност на храните, проведени по време на празниците, съобщиха от БАБХ. Един обект е спрян от експлоатация, поясниха от агенцията.Заради установени нарушения са издадени 48 предписания и са съставени 44 Акта за административни нарушения.Най-честите несъответствия, които инспекторите на БАБХ констатираха, са нерегламентирана продажба на храни (предимно от животински произход) и липса на документи, доказващи произход и качество. Заедно с тях е и предлагане на храни с изтекъл срок на годност, неспазване на условията и сроковете на съхранение, несъответствия по сградния фонд и оборудване в обектите, както и некоректни или нередовно водени записи документиращи действията на бизнесоператорите за гарантиране на безопасността на храните.Заедно с тези инспекции от БАБХ съвместно с МВР, НАП и други институции извършиха още 402 проверки, по които ще бъдат унищожени над 16 тона храни. По тях са връчени 11 предписания и 22 Акта за установяване на административни нарушения.", "date": "2018.01.04", "title": "БАБХ поиска 4 тона храни да бъдат унищожени"}
{"url": "https://news.bg/society/stolitsata-chestva-140-godini-ot-osvobozhdenieto-si.html", "text": "София чества 140 години от освобождението си с молебен в църквата \"Света Неделя\", който беше отслужен от Българския патриарх Неофит, съобщава БНТ. След това се проведе литийно шествие, което премина покрай паметника на Генерал Гурко, този на Цар Освободител и приключи пред паметника на Българския опълченец.\"Вечна и блажена да бъде паметта, да пребъде даруваната ни от Бога пролята кръв, българска свобода и още повече да се задълбочава българското духовно единство\", каза по време на службата българският патриарх.\"Всяка година, в първите дни на Новолетието, нашата красива столица и престолен град София отбелязва едно от най-паметните събития в своята хилядолетна и изпълнена с превратности история - освобождението си от вековното иноверно иго и полагане началото на своя нов, обновен и свободен живот\", каза патриархът в словото си след молебена, съобщава БГНЕС.Той отбеляза, че в този паметен ден не само софиянци, но и всички православни българи отново свеждаме чела пред подвига на стотиците и хиляди свидни жертви: руски, български, финландски, румънски, беларуски, украински и други воини, дали живота си за свободата, на която продължаваме да се радваме и днес.На честването присъстваха кметът на София Йорданка Фандъкова, заместник-кметът Тодор Чобанов и десетки граждани, които дойдоха да поднесат цветя и венци, да благодарят и да се помолят за загиналите за свободата на града. Цветя и венци бяха поднесени и от името на президента Румен Радев и много депутати.Преди паметника, който е точно зад Централния военен клуб, бяха припомнени събитията от преди 140 години, за да се стигне до днешния ден, който отбелязва свободата на София, която пет века е в оковите на чужда власт.След благодарствения молебен днес кметът на града с Йорданка Фандъкова честити празника на всички софиянци. \"Преди 140 години нашият град е бил освободен от смели хора, от хора, които заедно с нашите съграждани са воювали за свободата\", каза пред журналисти тя и отбеляза, че сега остава ние да пазим свободата и да развиваме града си.Столичният градоначалник не пропусна да благодари и на патриарх Неофит за прекрасната служба и реч. \"Българският патриарх Неофит винаги се моли за нашия град и съм изключително благодарна за това, което той прави и разбира се всички духовници в града\", подчерта Фандъкова.\"Днес е един от най светлите дни в историята на нашия град. София живее в деветото си хилядолетие и в нейната наистина изключително дълга и богата история има няколко особено светли мига и това е този миг на свободата. След пет века чужда власт, след много страдания, много тежки моменти в нейната история точно преди Рождество на 23 декември по стар стил, на 4 януари нов стил, преди 140 години, нашият град е освободен. Като по чудо не го застига съдбата, която са му планирали да бъде опустошен, опожарен. Софийските първенци, които са били арестувани, не са били депортирани\", разказа заместник-кметът на София д-р Тодор Чобанов.В случая бързата реакция на руските войски, които проникват светкавично в града и съпротивата на западните консули, които са отказали да го напуснат, както и волята на жителите на града, водят до неговото освобождение през 1878г.Посланикът на Руската Федерация в България Анатолий Макаров отбеляза, че за него е голяма чест да представя Русия на днешните тържества, посветени на 140-годишнината от Освобождението на град София от османското иго.\"Събитията от преди 140 години са били не подарък, а заслуга резултат от дълга и кръвопролитна борба за свобода, за правото на България сама да определя своята съдба. Тази борба не би била възможна както без българските будители и опълченци, така и без самоотвержените руски воини, поставили на карта най-скъпото живота си, заради бъдещето на братския български народ\", обясни посланикът.", "date": "2018.01.04", "title": "Столицата чества 140 години от освобождението си"}
{"url": "https://news.bg/int-politics/ima-pregovori-mezhdu-severna-i-yuzhna-koreya-zashtoto-sam-silen-i-tvard-hvali-se-tramp.html", "text": "Президентът на САЩ Доналд Тръмп обяви в профила си в \"Туитър\", че преговорите и диалогът между Северна и Южна Корея никога не биха се случили, ако той не е бил твърд, силен и готов да упражни американската \"мощ\" срещу Пхенян.\"С всички провалени \"експерти\", които участват, вярва ли някой действително, че преговорите и диалогът биха се случвали между Северна и Южна Корея точно сега, ако не бях твърд, силен и готов да заангажирам пълната ни \"мощ\" срещу Севера\", написа Тръмп в акаунта си в \"Туитър\", допълвайки: \"Глупаци, но преговорите са хубаво нещо!\"Вчера Северна и Южна Корея започнаха предварителни преговори чрез трансгранична гореща линия, която беше отворена за първи път от февруари 2016 г. насам в граничното село Панмунджом.Преговорите, предизвикани от новогодишното обръщение на севернокорейския вожд Ким Чен-ун, имат за цел да улеснят участието на севернокорейските спортисти в Зимните олимпийски игри в южнокорейския зимен център Пьончан, насрочени за февруари.По-рано днес обаче беше съобщено, че двете страни не са успели да постигнат дипломатически пробив и са отменили по-нататъшните преговори, след като Пхенян не отговори на предложението за преговори на високо равнище на Сеул.", "date": "2018.01.04", "title": "Има преговори между Северна и Южна Корея, защото съм силен и твърд, хвали се Тръмп "}
{"url": "https://news.bg/world/siriyski-organizatsii-prizovaha-oon-da-boykotira-konferentsiyata-v-rusiya.html", "text": "Десетки водещи сирийски граждански организации предупредиха, че планираната от Русия конференция ще бетонира властта на президента на Сирия Башар Асад, пише \"Гардиън\".Според организациите конференцията също така се опитва да заобиколи водения от ООН мирен процес.120 организации в Работна група за Сирия призоваха специалния посланик на ООН за Сирия Стефан де Мистура да не участва на заплануваната за края на януари конференция. Те се аргументират, че събитието представлява \"опасно отстъпление от Женевския процес\".Руският лидер Владимир Путин ще е домакин на двудневен Сирийски конгрес на националния диалог в черноморския курорт Сочи. Отправени са над 1 700 покани към сирийски организации, включително и към някои членове от сирийската опозиция. Много опозиционни групи обявиха, че няма да участват.Мистура все още не е потвърдил дали ще участва. Той иначе многократно обяви, че е против заобикаляне на подетия от ООН процес. Дипломатът може да участва на конференцията, тъй като желае Русия да окаже натиск върху Асад, за да покаже гъвкавост за постигане на напредък на мирните преговори.Последният кръг преговори преди Коледа завърши без успех, тъй като делегацията на Асад отказа да преговаря за бъдещето на сирийския президент и се фокусира върху военната кампания.Президентът на Работната група за Сирия Басам Кувейти заяви, че конференцията в Сочи има за цел да сложи начало на процес по приемане на малки конституционни промени, които да оставят на власт Асад преди провеждането на сирийски избори на същата недемократична база като предишния вот.Фактът, че на конгреса ще има 1 700 души за два дни, показва, че не са запланувани истински преговори, добави той.", "date": "2018.01.04", "title": "Сирийски организации призоваха ООН да бойкотира конференцията в Русия"}
{"url": "https://news.bg/int-politics/izticha-vremeto-da-sprem-bezumieto-brekzit-gneven-toni-blear.html", "text": "Бившият премиер на Великобритания Тони Блеър разкри, че времето да се прекрати излизането на страната от ЕС изтича.Според Блеър Брекзит е безумие и глупост, които като торпедо разрушават останалото влияние на страната в международен план и за които следващите поколения британци дълбоко ще съжаляват, съобщи Ройтерс.Повече от година и половина след вота за Брекзит, настроенията по въпроса в Обединеното кралство продължават да са дълбоко разделени. Въпреки това премиерът Тереза Мей уверява, че разводът между Великобритания и ЕС ще стане факт на .И привържениците и опонентите на Брекзит са на мнение, че напускането на ЕС е най-значимото геополитическо събитие за страната след Втората световна война, макар и двете страни да са на противоположни мнения за това какво ще бъде състоянието на икономиката на Великобритания след развода.Според Тони Блеър, който беше министър-председател в периода 1997 - 2007 г., след Брекзит Великобритания ще бъде по-бедна и по-слаба. Той алармира, че Тереза Мей не е решила и нито един от проблемите със статуса на Северна Ирландия след Брекзит.\"Ние правим грешка, която съвременният свят не може да разбере и която бъдещите поколения няма да ни простят\", отсече Блеър. По думите му \"2018 година ще бъде последният шанс за британците да преценят дали новите предложени отношения с Европа ще бъдат по-добри от съществуващите сега\", докато страната е в ЕС.", "date": "2018.01.04", "title": "Изтича времето да спрем \"безумието Брекзит\", гневен Тони Блеър"}
{"url": "https://news.bg/crime/prokuraturata-vnasya-v-sada-obvinitelniya-akt-sreshtu-deputata-genov.html", "text": "Софийска градска прокуратура (СГП) внесе обвинителен акт в Софийски градски съд (СГС) срещу Манол Генов и Николай Христев.Генов е обвинен за това, че на неустановена дата в средата на месец март 2017 г. в Асеновград, предоставил имотна облага (парична сума в размер на 100 лв.) на свидетел. Сумата е била предадена на свидетеля чрез обвиняемия Христев и друго лице, за да бъде дадена на жители на Асеновград, с цел да бъдат склонени да упражнят избирателните си права в полза на Манол Генов като кандидат за народен представител.Николай Христев е обвинен за това, че в периода от неустановена дата в средата на месец март 2017 г. до 25 март 2017 г. в Асеновград, при условията на продължавано престъпление с 2 деяния, предоставил имотна облага (парична сума с общ размер 900 лв.) на две различни лица от Асеновград, за да бъде дадена на другиго - жители на Асеновград, с цел да бъдат склонени да упражнят избирателните си права в полза на Манол Генов като кандидат за народен представител.Първото деяние е извършено на неустановена дата през месец март 2017 г. и предоставената сума е в размер на 500 лв., а второто на 25 март 2017 г., като предоставената сума е в размер на 400 лв.Припомняме,  искане за снемане имунитета на народния представител Манол Генов. Генов даде съгласие за възбуждане и провеждане на наказателно преследване срещу него.Предстои насрочване на делото от съда.", "date": "2018.01.04", "title": "Прокуратурата внася в съда обвинителния акт срещу депутата Генов"}
{"url": "https://news.bg/crime/1-mln-lv-sa-globite-za-benzinostantsii-prez-2017-g.html", "text": "Над 1 млн. лв. са глобите за бензиностанции и газстанции през изминалата 2017 г. Държавната агенция за метрологичен и технически надзор е извършила 1047 проверки на обекти, разпространяващи течни горива, през 2017 г. От проверките е последвало налагане на санкции за над 1 млн. лв. Това заяви главният директор на Главна дирекция \"Контрол на качеството на течните горива\" Васил Ненчев в ефира на Нова.Ненчев изтъкна, че от агенцията са взети 1274 проби от територията на цялата страна. Пробите от дизелово гориво са 724, а от автомобилен бензин 539 и 11 от други течни горива.Главният директор на \"Контрол и качество на течните горива\" обясни, че Агенцията следи за няколко основни показатели. Сред тях са плътност, октаново и цетаново число, дестилационни характеристики, пламна температура, гранична температура на филтруемост, както и за съдържанието на сяра и вода в разпространяваните течни горива.\"Проверките са установили 71 несъответствия при качеството на горива и 14 отклонения за съдържание на био компонент в тях\", акцентира Ненчев. През 2017 г. от разпространение са спрени общо 300 хил. литра некачествено течно гориво - две-трети от количеството дизелово гориво, а останалата част бензин за автомобили.Принудителните административни мерки, които ДАМТН е наложила са 134. Съставени и връчени са 142 акта за установяване на административни нарушения, както и 115 наказателни постановления на неизрядните търговците на обща стойност над 1 000 000 лв.\"Най-честите отклонения, които откриваме са по показател пламна температура при дизела, а при бензина показател дестилационни характеристики\", информира Ненчев.В последните години вода в дизеловото гориво не е откривана по думите на Васил Ненчев.27 са сигналите подадени от граждани към ДАМТН, обясни Ненчев и допълни, че резултатите са показали, че само при две от пробите са открити несъответствия и апелира всички граждани да сигнализират агенцията при съмнение за некачествени течни горива.", "date": "2018.01.04", "title": "1 млн. лв. са глобите за бензиностанции през 2017 г."}
{"url": "https://news.bg/regions/zatvaryat-vremenno-uchastak-ot-stolichniya-bulevard-bryuksel.html", "text": "Столична община забранява влизането на пътни превозни средства двупосочно по булевард \"Брюксел\".Забраната е за участък от 400 метра от булеварда и ще важи от полунощ на 5 януари до полунощ на 7 януари (от 00.00 ч. на 05.01.2018 г. до 24.00 ч. на 07.01.2018 г.).Движението на пътни превозни средства ще се извършва двупосочно по новоизградената пътна връзка от източната страна на булевард \"Брюксел\" в същия участък.", "date": "2018.01.04", "title": "Затварят временно участък от столичния булевард \"Брюксел\""}
{"url": "https://news.bg/world/arestuvaha-balgarin-vav-filipinite-za-izmama-sas-skimirashto-ustroystvo.html", "text": "Български гражданин e арестуван във Филипините за опит за кражба от банкомат чрез скимиращо устройство, съобщи филиписнки информационен сайт.Българинът се е представил с името Ивайло Сашов Гълъбов, на 37-годишна възраст. Той е бил задържан вчера по подозрения за източване на пари чрез скимиращо устройство в банков клон в град Сан Фернандо, провинция Пампанга.При ареста властите във Филипините са иззели от българина банкови карти, скимиращо устройство, лаптоп, ПОС терминали и 1 000 щатски долара кеш, предаде БНР.Сънародникът ни е бил задържан в същия клон, където през месец юли заради измама чрез скимиращо устройство бяха задържани трима чужди граждани - никарагуанец и двама румънци - Раду Минодор Сандор, Марку Богдан и Петро Лоан Увегес.Властите в Филипините предполагат, че е възможно задържаните през юли чужденци да са работили с българина в една престъпна група.", "date": "2018.01.04", "title": "Арестуваха българин във Филипините за измама със скимиращо устройство"}
{"url": "https://news.bg/economics/nay-mnogo-bezrabotni-ima-sred-srednistite.html", "text": "Най-много са безработните със средно образование - 99,6 хил. души. С основно, начално и по-ниско образование безработните са 65,3 хил. души. Безработните висшисти са най-малко - 35,2 хил. души. Това показва анализ на Българската търговско-промишлена палата (БТПП).Голяма част от безработните не могат да си намерят работа, защото са с ниска квалификация. Освен тях още около 205 хиляди души не търсят работа, макар да имат готовност да започнат. Според работодателите, този своеобразен резерв за пазара на труда обаче в последните години силно намалява - през 2011 г. тази група хора са били 284 хиляди души.Броят на безработните у нас е спаднал с над 45% за последните 13 години - от 449,1 хил. души до 247,2 хил. души за периода 2003-2016г. Коефициентът на безработица е намалял от 13,7% през 2003г. до 7,6 % за 2016 г. За третото тримесечие на 2017 г. е достигнал нива от 5,8% по данни на Националния статистически институт (НСИ) и съответно 200,2 хил. безработни лица.Според данните, само Румъния е с по-ниска безработица от нашата. Там коефициентът на безработица е 5,2%. В съседните страни се наблюдава значително по-високи нива на безработица - Сърбия -15,6%, Македония- 23,2%, Гърция- 20,7%, Турция- 10,7%. Процентите са по данни на Международния валутен фонд от World Economic Outlook 2017, уточняват от БТПП.Тази положителна за страната ни статистика се дължи на подобряване на бизнес климата, но и на недостига на кадри, който е основен проблем пред бизнеса, видим от проучванията на БТПП.Проучванията на БТПП показват, че компаниите изпитват силен недостиг на квалифицирани кадри, като най-много се търсят IT специалисти, хора, завършили машинно инженерство, както и служители в туристическия бранш, транспорта и строителството.", "date": "2018.01.04", "title": "Най-много безработни има сред среднистите"}
{"url": "https://news.bg/finance/za-predsrochno-pogasyavane-na-zaem-se-dalzhi-lihva-samo-za-perioda-na-polzvaneto-mu.html", "text": "При предсрочно погасяване на заем кредитодателят няма право да изисква от клиента си лихвата за целия период на договора. Това коментира председателят на Комисията за защита на потребителите-КЗП Димитър Маргаритов след регистрирания повишен интерес към бързите кредити по празниците.\"Лихвата е възнаграждението на кредитора за това, че неговите пари са престояли при получателя за определен период от време. Когато този период е съкратен, то очевидно и това възнаграждение трябва да бъде съкратено\", коментира Маргаритов. И добави, че за останалия период на договора потребителят следва да дължи само главницата.Председателят на КЗП предупреди, че в случаите, в които потребителят изпадне в забава, кредиторът има право да обяви заема за предсрочно изискуем и да получи обезщетения за оставащия период на договора в размер основния лихвен процент плюс десет пункта. Други такси или плащания обаче не могат да бъдат изисквани.За да не се стига до усложняване на отношенията кредитор-потребител, Маргаритов препоръча тегленето на заеми да не бъде \"моментен импулс\", а да се планира.\"Дори и да има остра необходимост от \"бързи пари\", да се направи внимателна преценка какво точно се взима и какво трябва да се върне. Винаги да си даваме сметка дали, ако сега сме в затруднение и много желаем да вземем кредит, то това няма да ни въвлече в затруднение за по-дълъг период от време\", акцентира той и добави, че този подход стои в основата на възможността впоследствие потребителят да изплаща регулярно вноските си по кредита.Преди теглене на кредит Маргаритов посъветва да се преглеждат повече от една оферти и напомни, че на пазара в момента оперират над 50 регистрирани в БНБ финансови институции за отпускане на заеми на потребители.\"Има вече и възможност за използването на кредитни консултанти. Съществува стандартен европейски формуляр, който може да бъде изтеглен от интернет страницата на КЗП. Той е задължителен реквизит в преддоговорните отношения и в него трябва да се съдържат всички съществени елементи по отношение размера на кредита, допълнителните такси, лихвеният процент и т.н.\", допълни председателят.След като в първите години на по-интензивно ползване на бързи кредити изискването за подписване на запис на заповед при сключване на договор за заем е засегнало много потребители, законът е въвел ограничение това да не може да става без съгласието на потребителя, посочи Маргаритов.\"Тези действия са много затормозяващи, защото представляват безусловно волеизявление за поемане на финансов ангажимент и то в целия размер на кредита и дори в по-голям\", изтъкна той. И посъветва хората да внимават при отпускането на кредита наред с договора да не им бъде представен недобросъвестно и менителничен ефект, защото при подписването му ще бъдат обвързани.Маргаритов обобщи, че през последните две години КЗП е прегледала общите условия на всички небанкови финансови институции, които отпускат кредити на потребители. В много от случаите при откриване на неравноправни клаузи търговците доброволно са ги отстранявали. \"Ако не сме обхванали всички, със сигурност и нововъзникналите ще бъдат прегледани, когато бъдат регистрирани в БНБ\".По думите на председателя пстъпващите в Комисията жалби от граждани най-вече са свързани с изискването на допълнителни нерегламентирани такси. на финала той настоя при възникването на проблеми във връзка с изпълнението на договора, потребителите да търсят съдействието на институциите. Най-наред трябва да се обърнат към предоставилата кредита финансова институция и кредитните консултанти, а на следващ етап - към КЗП като контролен орган и към Помирителната комисия за платежни спорове за намиране на удовлетворително решение и за двете страни.", "date": "2018.01.04", "title": "За предсрочно погасяване на заем се дължи лихва само за периода на ползването му"}
{"url": "https://news.bg/world/dvama-ruski-voynitsi-ubiti-v-aviobazata-hmeymim-v-siriya.html", "text": "Двама руски военнослужещи са загинали при минометен обстрел от страна на бунтовници по летище \"Хмеймим\" в Сирия, съобщават от руското военно министерство, цитирани от руските медии.От ведомството уточняват, че \"мобилна диверсионна група на терористите\" е открила минометен огън по авиобазата на 31 декември.Уточнява се, че сирийските сили за сигурност издирват радикалните елементи, участвали в нападението, а също така засилват охраната на територията около летището.От руското военно министерство обявиха за фалшиви медийните информации за унищожаването от ислямисти на седем самолета, намиращи се в базата.Вчера руските военни съобщиха, че на 31 декември на 15 км от летището в град Хама е паднал руски хеликоптер Ми-24. И двамата пилоти загинаха. Причината за трагедията е техническа неизправност.През декември руският президент Владимир Путин обяви изтеглянето на част от руския военен контингент от Сирия, но руското присъствие в Хмеймим, както и във военноморската база в Тартус се запазва.", "date": "2018.01.04", "title": "Двама руски войници убити в авиобазата \"Хмеймим\" в Сирия "}
{"url": "https://news.bg/int-politics/yaponskiyat-premier-zasilva-obsazhdaneto-na-konstitutsionni-promeni.html", "text": "Японският премиер Шиндзо Абе поиска да засили дискусията по въпроса за възможна промяна на Конституцията на страната. Той обяви това по време на първата пресконференция за 2018-та година, съобщи ТАСС.\"Тази година бих искал да покажа на хората каква трябва да бъде нашата конституция и да разширим диалога по въпроса за внесените в нея изменения\", подчерта той. Абе също отбеляза, че неговата страна продължава да бъде привърженик на мира, както това е записано в действащата конституция.Японският премиер Шиндзо Абе открито се обяви за преразглеждане на девета или т.нар. мирната статия на конституцията, която описва отказа на държавата от . Внесените промени в основния закон са едни от най-ключовите по линия на вътрешната политика, провеждана от Абе и неговата Либерално-демократична партия.Шиндзо Абе многократно настояваше за това, че написаната преди 70 г. конституция не отговаря на сегашните геополитически условия и Япония трябва да има собствени въоръжени сили, отчитайки нестабилната ситуация в региона.Според действащото законодателство, внесените промени в конституцията може да бъдат приети само след провеждане на референдум. Самият референдум може да стане само ако това е решено от две трети от двете камари на парламента на страната.В момента управляващият блок има необходимия брой мандати в двете камари на парламента, но не бърза да инициира референдум - огромното мнозинство от японското общество е изключително негативно по въпроса за промяната на \"мирния\" член на конституцията.Припомняме, Японските сили за самоотбрана (ЯСС, на японски: Джиейтай) е названието на въоръжените сили на Японската империя, основани през 1947 година след края на Втората световна война. В резултат на анти-милитаристичната политика на страната, ЯСС са малки за мащаба на Япония. Общата численост на редовните войски е 240 000 души, което е незначителен процент, съпоставено със 129-милионното население.", "date": "2018.01.04", "title": "Японският премиер засилва обсъждането на конституционни промени"}
{"url": "https://news.bg/crime/19-godishno-momiche-dva-pati-nosi-heroin-v-aresta.html", "text": "19-годишната Деница Н. е арестувана за 72 часа за държане с цел разпространение на хероин в ареста в Търговище. Момичето два пъти пробвало да внесе наркотици. Предстои прокуратурата да поиска от Търговищкия окръжен съд да определи мярка за неотклонение \"Задържане под стража\".На 29 декември 2017 г. около 16:40 часа Деница отишла в следствения арест, за да занесе храна на задържания за пласиране на фалшиви евробанкноти и държане на хероин и оръжие Деян Т.При задължителната проверка на пратката в кофичка от айран била открита бяла бучка с тегло 7, 334 г, увита в найлонче и поставена в презерватив.След направеният тест за наркотици станало ясно, че това е е хероин. Деница била задържана за 24 часа по Закона за МВР и освободена.На втория ден от новата година 19-годишното момиче отново пробвало да достави хероин на задържания мъж. На 2 януари 2018 г. около 15,55 ч. обвиняемата опитала да вкара 3,39 г хероин в козуначени кифли. Така 19-годишното момиче било задържано за 72 часа.Властите обединили двете досъдебни производства за държане с цел разпространение на високорискови наркотични вещества. Общата стойност на намерените и иззети количества хероин е за близо 1300 лева.", "date": "2018.01.04", "title": "19-годишно момиче два пъти носи хероин в ареста"}
{"url": "https://news.bg/int-politics/20-dushi-sa-zaginali-pri-predpolagaemi-ruski-bombardirovki-do-damask.html", "text": "При предполагаеми руски бомбардировки са убити най-малко 20 души и са ранени десетки рано тази сутрин, след бомбардировки на две жилищни сгради в обсаден анклав на изток от сирийската столица, съобщава \"Ройтерс\".Най-малко четири бомби са пуснати върху сградите в град Мисраба. Ранени са повече от 40 души и най-малко десет души са убити при въздушни удари в съседни градове в последната бунтовническа крепост край столицата.Сирийската обсерватория за човешки права (военен наблюдател, базиран във Великобритания), заявява че 11 жени и едно дете са сред убити в Мисраба.Видеозаписи, пуснати от активисти в социални мрежи, показват, че спасители издърпват жените и децата от развалините, но записите не могат да бъдат потвърдени от независими източници.Подкрепени от руски въздушни удари, правителствените сили провеждат военни операции в Източна Гута през последните месеци, опитвайки се да затегнат обсадата. Самолети са ударили бунтовниците в Хараста, след като бунтовниците тази седмица нападнаха основна правителствена база в сърцето на анклава.ООН твърди, че цивилните, обсадени в региона, са изправени пред \"пълна катастрофа\", защото доставките на помощ от правителството са блокирани и стотици хора, които се нуждаят от спешна медицинска евакуация, не са допуснати извън анклава.Русия отхвърля обвиненията на опозицията и правозащитните групи, че нейните самолети са отговорни за смъртта на хиляди цивилни граждани след своята намеса преди две години, която наклони везните в полза на сирийския президент Башар ал-Асад.Болници и центрове за гражданска защита са били бомбардирани според опозицията. Москва коментира, че атакува само ислямисти хардлайнери.", "date": "2018.01.04", "title": "20 души са загинали при предполагаеми руски бомбардировки до Дамаск "}
{"url": "https://news.bg/world/banan-otstapi-tramp-e-golyam-chovek.html", "text": "Бившият главен стратег на американския президент Стив Банън нарече Доналд Тръмп \"голям човек\" в радиопредаване в сряда вечерта, съобщава СиЕнЕн.Това е първият коментар на Банън, след като беше вербално атакуван от лидера на САЩ.Междувременно адвокат на Тръмп обяви, че е  във връзка с критични коментари в книга на журналиста Майкъл Уолф, която ще бъде публикувана следващата седмица.От книгата става ясно, че Банън обвинява Тръмп-младши, Джаред Къшнър и Пол Манафорт в \"предателство\" заради среща с руски адвокат.Американският лидер отговори на изнесената информация, заявявайки, че Банън е \"откачил\" след напускането на Белия дом. В съобщението се отхвърля политическото влияние на бившия главен стратег на Белия дом и се поставя под въпрос психическото му здраве.Отговаряйки на слушател, докато водеше радиопредаването \"Breitbart News Tonight\" по Sirius XM, Банън направи кратък коментар за Тръмп.\"\", изтъкна той.На близо двучасовото предаване шефът на Breitbart предимно коментира имиграционната политика и избегна да повдига спора с Тръмп.По време на шестмесечния си престой в Белия дом Банън бе един от най-влиятелните съветници на Тръмп.", "date": "2018.01.04", "title": "Банън отстъпи:  Тръмп е голям човек"}
{"url": "https://news.bg/int-politics/advokatite-na-tramp-zaplashiha-stivan-banan-sas-sad.html", "text": "Адвокатите на американския президент Доналд Тръмп са изпратили \"предупредително (заплашително)\" писмо на бившия главен стратег на Белия дом Стивън Банън, твърдейки, че е нарушил споразумение, подписано по време на предизборната кампания през 2016 г., съобщават американските медии.Адвокатите на Тръмп посочиха в изявление, че Банън е нарушил \"писмено споразумение за поверителност и за избягване на опозоряване\".Писмото, което предупреждава за завеждане на съдебно дело срещу Банън, последва твърденията, приведени в нова книга за дейността на Тръмп като президент, която Белият дом заклейми, твърдейки, че тя била пълна с \"фалшиви и подвеждащи разкази\", докато говорителят на Белия дом Сара Сандърс изтъкна, че обвиненията на Банън по отношение на американския президент и сина му били \"нелепи\".Вчера Тръмп обяви, че бившият му главен стратег \"не само загуби работата си, той загуби ума си\".", "date": "2018.01.04", "title": "Адвокатите на Тръмп заплашиха Стивън Банън със съд"}
{"url": "https://news.bg/politics/sds-iska-nyakoi-tekstove-ot-istanbulskata-konventsiya-da-vlyazat-v-zakonodatelstvoto-ni.html", "text": "Ден след като от правителството одобриха Истанбулската конвенция и документът бе изпратен за обсъждане в парламента, от Съюза на демократичните сили (СДС) се противопоставиха на ратификацията на документа. Това стана ясно от прессъобщение от СДС, изпратено до медиите.От СДС предлагат Истанбулската конвенция вместо да бъде ратифицирана от парламента, текстовете, които наистина са защита от насилие, да бъдат приети в българското законодателство.Ние не можем да премълчим опасността да бъдат поставени под съмнение традиционните ценности на българското общество, за сметка на сляпо приемане на документ, където се казва, че пол означава \"социално изградени роли\", въвежда се понятието \"\" и се предвижда децата ни да изучават в училище \"нестереотипни роли на пола\", се казва в становището на сините.От СДС припомнят, че те са първата партия, настоявала за членството на България в Европейския съюз. Условието за това членство е било запазване на националната идентичност и спазване на европейското верую \"Единство в многообразието\".\"В нашата вяра и традиция има само два пола - мъже и жени. За нас понятието \"социален пол\" не съществува не само в правния, но и в ценностния ни свят. Българското общество е консервативно, а не либерално, както се опитват да внушат някои политически и неправителствени организации\", пишат от партията на Божидар Лукарски.От партията му припомнят, че именно здравите семейни и родови традиции, ценностите на християнската вяра са помогнали на българския народ да оцелее при петвековното турско робство, описано от тях като \"османско робство\". Тези традиции са помогнали и при половинвековното насилствено налагане на атеизма по времето на комунистическия строй. \"Не можем с лека ръка да загърбим тези ценности и да подпомогнем началото на тяхната ерозия чрез \", се казва в позицията.От СДС отчитат добрите намерения на Истанбулската конвенция за защита на жените и децата от насилие, но не приемат противоречията в документа. \"От една страна, тя е създадена да защити жените от насилие, от друга - широко отваря вратата за това насилие\", се казва в позицията на СДС.От партията поясняват, че с въвеждането на понятието \"социален пол\", т.е. пол по избор, жените се излагат на опасност от мъже, които се представят за жени.Даването на статут на бежанец на всеки чужденец, който в родината си е преследван заради \"особености на пола\" ще легализира пребиваването в Европа на хора, които ще се позовават на  за тяхното основание да търсят убежище, се казва в становището.Надяваме се своята позиция, относно Истанбулската конвенция, да заяви и Българската православна църква, завършва обръщението на СДС.Припомняме, и от  ратификацията на Истанбулската конвенция.", "date": "2018.01.04", "title": "СДС иска някои текстове от Истанбулската конвенция да влязат в законодателството ни"}
{"url": "https://news.bg/world/iranskata-armiya-gotova-da-pomogne-za-potushavane-na-razmiritsite-ako-e-neobhodimo.html", "text": "Шефът на армията на Иран заяви, че полицията вече е успяла да потуши антиправителствените протести, но въоръжените сили са готови да се намесят, ако е необходимо, съобщава държавната медия, цитирана от Ройтерс.\"\", предупреди Абдулрахим Мусави.Вчера Революционната гвардия обяви, че властите са потушили протестите.", "date": "2018.01.04", "title": "Иранската армия готова да помогне за потушаване на размириците, ако е необходимо"}
{"url": "https://news.bg/world/es-shte-otselee-sled-brekzit-uspokoi-mogerini.html", "text": "Европейският съюз ще \"оцелее\" след напускането на Великобритания и ще остане силен.Това подчерта шефът за външната политика на ЕС Федерика Могерини, която е на двудневно посещение в Куба, информира АФП.\"\", изтъкна тя.\"Много съм положителна за факта, че съюзът не само ще оцелее, но и ще се задълбочи\", продължи Могерини.\"Светът се нуждае ЕС да остане силен и точно това е нещото, което ще направим\", поясни политикът.През юни 2016 г. 52% от британците гласуваха в полза напускане на ЕС, с което Обединеното кралство се превърна в първата в историята на съюза страна членка, която излиза от организацията.Великобритания ще напусне ЕС през март 2019 г.", "date": "2018.01.04", "title": "ЕС ще оцелее след Брекзит, успокои Могерини"}
{"url": "https://news.bg/crime/obviniha-25-godishen-udaril-politsai-ot-lovech.html", "text": "Прокуратурата в Ловеч внесе в съда обвинение срещу 25-годишния Мухарем М., за удар на полицаи.На 27 февруари 2017 г. около 22:30 часа Мухарем ударил по главата полицаи от РУ-Ловеч и му причинил лека телесна повреда. Това станало докато пострадалия охранявал обществения ред.Полицаи отишли по сигнал за настъпил скандал в село Лисец. При пристигане на местопроизшествието установили група от около 20 души, които викали, някой от тях се биели помежду си.Докато полицаите опитвали да прекратят саморазправата, обвиняемият, който участвал в боя, нанесъл удар с юмрук по лицето на единия полицай, след което отказал да се подчини на разпорежданията на униформените и да представи документ за самоличност.Предстои насрочване на делото за разглеждане от съда.", "date": "2018.01.04", "title": "Обвиниха 25-годишен, ударил полицаи от Ловеч"}
{"url": "https://news.bg/int-politics/tramp-razpusna-komisiyata-razsledvashta-izbornite-izmami-na-prezidentskite-izbori.html", "text": "Американският президент Доналд Тръмп внезапно разпусна комисията на Белия дом, която той натовари със задачата да разследва изборните измами по време на президентските избори през 2016 г., приключвайки твърде кратко продължилото търсене на доказателства за кражба на изборите, което доведе до съдебни дела, възмущение и свидетелски показания, но без реални доказателства, че американските избори са нечестни, отбелязва в. \"Ню Йорк таймс\".Тръмп не е признал невъзможността комисията да намери доказателства за измами, но обяви закриването на комисията като резултат от продължаващите правни предизвикателства.\"Въпреки съществуването на значителни доказателства за изборни измами, много щати отказаха да предоставят на Президентската консултативна комисия за честността на изборите основна информация, свързана с нейното разследване\", изтъкна Тръмп в специално изявление.\"Вместо да се впускаме в безкрайни съдебни битки за сметка на данъкоплатците, днес аз подписах указ за разпускане на комисията и настоях вътрешното министерство да преразгледа тези въпроси и да определи следващите действия\", допълни американският президент.Всъщност никой американски щат не е открил сериозни доказателства в подкрепа на твърденията на Тръмп, а изборните власти, включително мнозина републиканци, категорично ги отхвърлиха.Тръмп сформира комисията след натрапчивото настояване, без наличието на достоверни доказателства, че широкоразпространените изборни измами обяснявали как Хилари Клинтън е получила около 2,9 млн. гласа повече от него, въпреки че заради особеностите на американската избирателна система, той спечели изборите по решение на Избирателната колегия.Това е тема, която продължава да отеква сред неговите избиратели, като Тръмп спомена за това в неотдавнашни митинги, но в Конгреса на САЩ малцина републиканци го подкрепиха.", "date": "2018.01.04", "title": "Тръмп разпусна комисията, разследваща изборните измами на президентските избори"}
{"url": "https://news.bg/world/14-zaginali-i-stotitsi-raneni-pri-vlakova-katastrofa-v-yuar.html", "text": "14 души са загинали, а стотици други са ранени при влакова катастрофа в провинция Фрайстат, ЮАР, съобщават руски медии и АП, позовавайки се на спасителните служби.Според разпространяваната информация най-малко 260 души са ранени. Инцидентът е станал между градовете Хененман и Крунстад.Свидетели обявиха пред eNCA, че част от влака се е подпалил, след като се ударил в камион.", "date": "2018.01.04", "title": "14 загинали и стотици ранени при влакова катастрофа в ЮАР"}
{"url": "https://news.bg/crime/zapaliha-dve-koli-na-gorski-strazhari-v-isperih.html", "text": "В Исперих изгоряха два автомобила, собственост на горски стражари. Инцидентът е станал тази нощ в Исперих, съобщиха от МВР.Сигналът за пожара е подаден на спешния тел.112 в 00.50 часа на 4 януари.Едната кола е \"Опел Корса\" на 35-годишния А.А., другата - \"Фолксваген Пасат\" на 37-годишния Ю.Ю.  пред блока, в който горските служители живеят.Причините за пожара и нанесените щети са в процес на изясняване. Образувано е досъдебно производство.", "date": "2018.01.04", "title": "Запалиха две коли на горски стражари в Исперих"}
{"url": "https://news.bg/int-politics/prisadata-na-bankera-atilla-v-sasht-e-bez-pravna-stoynost-za-turtsiya.html", "text": "Решението на американското жури да осъди турски банкер, че е помогнал на Иран да избегне санкциите, не носи никаква юридическа стойност за Турция и е против международните закони, коментира турският вицепремиер Бекир Боздаг, цитиран от \"Ройтерс\". Мехмет Хакан Атилла, зам.-генерален директор на \"Халкбанк\" (по-големият част от дяловете на компанията са притежание на туркста държава), е осъден по пет от шестте обвинения, пред които е изправен, включително банкова измама и конспирация за нарушаване на закона за санкциите в САЩ,  от федерален съд в Манхатън.В коментарите си в Туитър, Боздаг заявява, че решението е ясно доказателство, че САЩ, Централното разузнавателно управление (ЦРУ) и Федералното бюро за разследване (ФБР) си сътрудничат с мрежата на Гюлен, обвинен от Анкара за организирането на опита за преврат през 2016 г.Турската \"Халкбанк\" коментира, че нейният изпълнителен директор има право да обжалва съдебно решение в САЩ и заявява, че винаги спазват националните и международните разпоредби.При подаване на акции на фондовата борса \"Халкбанк\" допълва, че не е страна в американското съдебно дело и че не е взето никакво административно или финансово решение срещу тях от съда.Турция определи решенията на американското жури като \"несправедливи и нещастни\" и е определи делото като безпрецедентна намеса във вътрешните работи на Анкара. \"Това е несправедливо и несполучливо развитие, че зам.-генералният директор на \"Халкбанк\" Мехмет Хакан Атилла е признат за виновен. Съдът на САЩ провежда процес, който разчита на така наречените \"доказателства\", които са фалшиви и е политическа експлоатация ... извърши безпрецедентна намеса във вътрешните работи на Турция\", коментира в изявление министерството на външните работи на Турция.Президентът Ердоган, който все още не е коментирал решението, по-рано отхвърли делото като политически мотивирана атака срещу неговото правителство. ", "date": "2018.01.04", "title": "Присъдата на банкера Атилла в САЩ е без правна стойност за Турция"}
{"url": "https://news.bg/press/vidyaha-treti-pol-v-konventsiyata-sreshtu-nasilieto-nikakvi-dokazatelstva-za-polzata-ot-belene-ostavat-mnogo-neyasnoti-po-shestornoto-ubiystvo.html", "text": "Споровете около ратифицирането на конвенцията на Съвета на Европа за насилието над жени и домашното насилие са сред водещите теми на вестниците в четвъртък.\"Приемането на Националната програма за превенция и защита от домашното насилие, която предвижда и ратифицирането от депутатите на международна конвенция по въпроса, предизвика нов разкол в кабинета. На заседанието си днес Министерският съвет препоръча на парламента да ратифицира Конвенцията на Съвета на Европа за превенция и борба с насилието над жени и домашното насилие. След сбирката на кабинета вицепремиерът Валери Симеонов обяви, че осем от министрите са гласували против това решение. Опасението на обявилите се срещу ратификацията на т.нар. Истанбулска конвенция е, че така ще бъде признат третият пол и ще се стигне до промени в конституцията, разрешаващи брак и между хора от един пол.Пред журналисти в сградата на Министерския съвет Симеонов, цитиран от агенция \"Фокус\", допълни, че не става въпрос за някакво политическо противопоставяне. \"Става въпрос за позиция, която са взели. Всеки взима позиция с оглед на своята компетентност и своето убеждение\", допълни той. Симеонов обаче допълва, че след като мнозинството е взело решение да се предложи ратифициране на конвенцията, това ще се направи. \"Мнозинството взима решение, така е и в Народното събрание. Дали ни харесва, или не ни харесва - това е\", допълни вицепремиерът. По повод позицията на Патриотичния фронт заместник министър-председателят по правосъдната реформа и министър на външните работи Екатерина Захариева обясни, че, ако трябва, Истанбулската конвенция ще се придружи с обяснителна декларация, която ясно да казва, че тя не води до промяна на конституцията. \"Имаше дискусия. Мисля, че имаше недоразумение с част от текстовете, надяваме се, че в дебата бяха изчистени\", каза тя, цитирана също от \"Фокус\". По думите на Захариева с приемането на конвенцията България ще застане сред демократичните държави, които уважават равенството на половете и излизат от стереотипите, че една жена може да бъде подлагана на насилие само защото се е родила жена. Тя отбеляза, че конвенцията е подписана от всички държави в ЕС, като България е направила това през април 2016 година, но за момента е ратифицирана в 17 от тях. \"Няма как България да не ратифицира Истанбулската конвенция предвид факта, че тя поставя на най-високо ниво защитата от домашно насилие и равенството на половете. Ние се борим за това от години\", коментира още Захариева. Тя допълни, че ратификацията на Истанбулската конвенция няма да доведе до изменение на конституцията или до задължение България да разреши еднополовите бракове...\" - В. \"Дневник\".\"Още на третия ден от българското европредседателство един от обявените приоритети раздели кабинета. Агресивна кампания срещу легализирането на \"третия пол\" накара осем министри на Бойко Борисов да бойкотират Конвенцията на Съвета на Европа за превенция и защита от домашно насилие. \"Гласуваха против нормално сексуално ориентираните\", обясни позицията на колегите си вицепремиерът Валери Симеонов. Той не забелязал как е гласувал премиерът, \"защото в този момент гледах в друга посока\". Кои министри са против, ще стане ясно в четвъртък, когато се публикува стенограмата от заседанието. Според \"Труд\" освен Симеонов останалите противници са Красимир Каракачанов, Нено Димов, Емил Караниколов - министри от \"Обединените патриоти\", и Владислав Горанов, Кирил Ананиев, Ивайло Московски - от ГЕРБ. Изработеният през 2011 г. документ, известен като Истанбулската конвенция, е първият инструмент в Европа, с който се създава цялостна правна рамка за защита на жените, момичетата и децата от всички форми на насилие, дават се и насоки проблематиката на половото равенство да се изучава в училище. От месец ВМРО организира кампания предимно в социалните мрежи, че в учебните програми ще бъде наложено \"да се изучават хомосексуализъм и травестизъм и създава възможност за налагане на еднополови бракове\". Конвенцията е в сила от 2014 г. дори в консервативни страни като Турция, Полша и Албания. България е една от последните в ЕС, които все още не са ратифицирали документа. Вицепремиерът Екатерина Захариева обясни след заседанието на кабинета, че ратификация на конвенцията не води до изменение на конституцията или задължение България да разреши еднополовите бракове. Според нея конвенцията е важна, защото ще се опита още в най-ранна възраст да разчупи стереотипите за мъжете и жените. България се присъедини принципно към конвенцията през април 2016 г., но тя трябва да бъде ратифицирана и от парламента. През ноември миналата година зам.-министърът на правосъдието Десислава Ахладова обяви по време на форум в Брюксел, че приемането на Истанбулската конвенция, борбата с насилието над жени и домашното насилие ще са \"приоритетно досие за България\". \"По време на българското председателство ще продължим активно да работим по финализирането на Кодекса на поведение и по разглеждането на проектите на решения за сключването на конвенцията от ЕС\", каза тогава Ахладова. Реакцията на патриотите е заради понятието \"социален пол\", записано в българския вариант на конвенцията. В нея пише, че \"пол означава социално изградени роли, поведения, дейности и характеристики, които определено общество смята за подходящи за жените и за мъжете\". (...)\" - в. \"Сега\".\"Не предвиждаме промени в Конституцията, не предвиждаме въвеждането на трети пол и еднополови бракове\". Това увери в предаването \"Лице в лице\" по bTV министърът за българското европредседателство Лиляна Павлова във връзка със споровете в управляващата коалиция, след като правителството прие Истанбулската конвенция за защита от домашното насилие. Според Патриотите документът би довел до признаването на трети пол у нас. Павлова обаче заяви, че има криворазбрано тълкуване. \"Конвенцията няма задължителен характер. Днешното решение е тя да защити именно жените от домашно насилие. По никакъв начин няма да бъдат прилагани текстовете от конвенцията, ако те нарушават българската Конституция или закони\", отбеляза министърът. \"Ясно е казано в българската Конституция, че бракът е между мъж и жена, това няма да се променя\", подчерта тя.\" - в. \"24 часа\".\"Вицепрезидентът Илияна Йотова приветства в социалната мрежа приемането на Истанбулската конвенция от кабинета, като напомня, че е работила още като евродепутат от Партията на европейските социалисти за приемането й. Вицето на Румен Радев повтаря аргументите на Екатерина Захариева, а именно, че основната цел на документа е да спре насилието над жените и не се визира трети пол. \"Истанбулската конвенция е един много важен документ, приет след дълги и трудни обществени дискусии в Европа. Такъв дебат трябваше да се състои и в България, за да се избегнат спекулациите относно отделни текстове в нея. Също така това щеше да накара министрите поне да прочетат документа и да се запознаят със съдържанието му. Основното, което конвенцията защитава, е равноправието между двата пола. Най-важното в нея е реалната защита на жени, които са жертви на насилие. Такава е всяка трета жена в Европа по данни на Евростат\", отстоява позицията на мнозинството от правителството бившата социалистка, като критикува онези 8, които не са я одобрили, че поне е трябвало да прочетат конвенцията. \"Още през 2014 година в качеството си на евродепутат организирах конференция на тема \"Немият вик на насилието\" с участието на представители на неправителствения сектор, държавните институции и местната власт. Ратифицирането на Истанбулската конвенция от България още тогава беше основната ни цел в борбата срещу насилието върху жени. В цитирания в публичното пространство чл. 14, в който фигурира терминът \"нестереотипни роли на пола\", се има предвид следното: стереотипите по отношение на ролята на мъжете и жените в обществото, според които, най-общо жените трябва да бъдат само и единствено домакини, и да се грижат за отглеждането на децата, а мъжете да са тези, които могат да имат кариерно развитие и по-високи доходи\", повтаря думите на външния министър и Йотова...\" - в. \"Стандарт\".Всекидневниците продължават да следят и темата за АЕЦ \"Белене\".\"Българската академия на науките разсекрети доклада за бъдещето на АЕЦ \"Белене\", съобщава Би Ти Ви.. В окончателната версия заключението потвърждава, че при определени условия проектът може да е успешен. Двете части - Междинен доклад 1 и Междинен доклад 2, може да се видят онлайн на сайта на БАН на адрес: http://www.bas.bg/академични-новини/събития/13047-съобщение-на-пресцентъра-на-бан(...) Документът беше разсекретен, след като в публичното пространство изтече междинен вариант на доклада, според който проектът не е жизнеспособен. Тогава от БАН потвърдиха варианта на анализа, но той включвал само песимистични сценарии за централата. След него били разработени и оптимистични. Според учените натиск от страна на държавата не е имало. Според заключението в разсекретения вариант пък след 2030 г. в целия регион е възможен недостиг на мощности.\" - в. \"Сега\".\"Центърът за анализи и управление на риска (ЦАУР), ръководен от бившия премиер Иван Костов, публикува доклад за АЕЦ \"Белене\", чийто извод е, че централата е ненужна, защото не съществува нито вътрешно търсене, нито значим експортен потенциал, който да оправдае изграждането й. Според доклада, цените на алтернативните източници на генерация, на микса и борсовите цени правят този проект нежизнеспособен дори при оптимистичните оценки от доклада на БАН. На практика и АЕЦ \"Белене\" е политически проект без икономическа целесъобразност, но с вече похарчени 1.5 млрд. лв., казва Костов в интервю за \"Българския енергиен и минен форум\", публикувано със заглавие: \"АЕЦ \"Белене\" може да върне икономиката на България десетки години назад\". Според него подготовката за реализация на такива неефективни проекти (свързани с огромни харчове на публични средства) се корени в дефекти на българското общество, между които държавен контрол върху енергетиката, липса на върховенство на закона, обвързване с частен или страничен политически интерес, липса на свободни медии, в които да тече рационален дебат за ползите и вредите от дадени политически решения. \"Досега нито Министерство на енергетиката, нито БАН са представили публично, подлежащи на проверка доказателства за икономическата целесъобразност на проекта АЕЦ \"Белене\". Изразеното желание на министъра на енергетиката да се организира \"широко обсъждане и постигане на консенсус\" не може да се изпълни, докато не се публикуват аргументите \"За\" , а позоваването на конфиденциален доклад е спекулация\", казва Костов. В интервюто бившият министър - председател (1997-2001 г.) предупреждава, че разрешението от Брюксел за централата, дадено през 2006 г., не е валидно днес, както твърди министърът на енергетиката Теменужка Петкова. \"Спекулативно и некомпетентно звучат твърденията на редица отговорни политици, представители на държавната администрация и ядрени специалисти, че нотификацията на проекта Белене през 2006 г. все още е валидна...\", казва Костов и допълва, че тепърва държавата ще трябва наново да доказва пред Брюксел фундаменталните икономически предпоставки за изграждането на нова електрогенерираща мощност, а именно - темп на нарастване на потреблението, баланс на мощностите, отсъствие на алтернативни източници, ниска себестойност, сигурни доставки, стимули за енергийно спестяване и ефективност, политически рискове и опасност за дисбаланс в бюджета на държавата. От интервюто се разбира, че държавната ЕСО е възлагала на лабораторията на Костов прогноза за крайното електропотребление на страната до 2035 г. Оценката на Електроенергийния системен оператор (ЕСО) за системната адекватност е за излишни мощности от порядъка на почти 2000 MW към 2026 г., казва той и задава риторично въпроса \"коя разумно планирана европейска икономика може да си позволи такова разхищение на ресурси\" (...)\" - в. \"Дневник\".Шесторното убийство в Нови Искър е широко отразено в пресата.\"Шест са жертвите на убийството в Нови Искър, изключваме версията за самоубийство, заяви Борислав Сарафов, директор на Националната следствена служба във връзка с шесторното убийство в Нови Искър. Причината - всички са убити с по няколко изстрела.\"Става въпрос за шесторно убийство. Изключвам версията за самоубийство на някой от убитите. Категорично става дума за убийство. Всички са убити с огнестрелно оръжие, не с един, а с множество изстрели\", обясни Сарафов. Той уточни, че оръжието на убийството все още не е намерено.Всички са убити в новогодишната нощ, уточни Сарафов.Все още се търси оръжието на масовата екзекуция. Уточнява се редът, по който са убити шестте жертви. Работи се по няколко версии за мотивите за убийството. И към момента продължава оглед в къщата, търсят се още следи от оръжието, гилзи, както и биологични следи.Главният секретар на МВР Младен Маринов потвърди, че версията за убийство и последвало самоубийство е изключена от разследващите. \"Продължаваме да работим по всички останали версии, като към момента основно проверяваме дейността на убития Неделчо. Има информация, че той се е занимавал с търговска дейност, включително и с фирми, които чистят ДДС. Така наречените \"кухи фирми\". Продължаваме в тази посока\", уточни Маринов. (...)\" - в. \"Стандарт\".\"Основната версия за шесторното убийство в Нови Искър, по която работят разследващите, е свързана с бизнеса на единия убит - Неделчо Юнаков. Той се е занимавал с \"чистене на ДДС\" чрез кухи фирми. МВР и прокуратурата са изключили версията за убийство с последвало самоубийство. Ставало дума за убийство на шестима души. Това обявиха на брифинг директорът на Националната следствена служба и зам.- главен прокурор Борислав Сарафов и главният секретар на МВР Младен Маринов. Жертвите са Неделчо Юнаков (роден 1976 г.), неговият син Георги Юнаков (роден 1998 г.), тъщата му Еленка Бурджиева (родена 1945 г.), доведената му дъщеря Нанси Иванова (родена 2001 г.), нейният приятел Боби Иванов (роден 1999 г.) и Кети Кюхова (родена 1973 г.), която след инцидента бе обявена за издирване от полицията, но тялото ѝ бе открито вчера. Тя беше намерена мъртва в кладенец в гориста местност в района в близост до изчезналия семеен джип, както и тефтерче със сметки. Сарафов заяви, че тепърва ще се установи дали жената е била насилствено качена в колата. \"Вероятно да, но не бихме могли да се ангажираме с крайно становище\", коментира още зам.-главният прокурор. В къщата е било намерено застреляно и домашното куче. Маринов го допълни, че предстои и установяване на кого е тефтерчето и има ли връзка съдържанието му с убийството. Разследващите изключват убийство с последвало самоубийство заради начина, по който са \"установени труповете\". \"Никой не се самоубива с 3-4 куршума и в гръб. Когато някой се самоубие, обикновено оръжието е на мястото\", каза Сарафов. Той обясни, че всички са убити с множество изстрели от огнестрелно оръжие, а не както бе първоначалната информация - с по един. Заяви, че оръжието на престъплението все още не е открито като назначените по делото експертизи ще установят дали се е стреляло само с едно или с няколко оръжия. По думите му шесторното убийство е престъпление без аналог поне в най-близката история. То е извършено в Новогодишната нощ и тогава е настъпила смъртта на шестимата. По-късно аутопсия ще установи точния час на смъртта на всеки един. Освен версията за убийство и самоубийство, МВР не изключва никаква версия и се работи до отпадане на всяка от тях. \"Основно проверяваме дейността на убития Неделчо Юнаков\", каза Маринов. \"Има информация, че се е занимавал с търговска дейност, включително и с т. нар. кухи фирми, които чистят ДДС\", отбеляза той. Допълни, че разследващите се опитват да установят как Юнаков е придобил къщата си в Нови Искър, която е отскоро негова, както и всичко свързано с бизнеса му. \"Аз сега наистина не знам за какво говорим. Търсим пропуски в разследването ли?\", реагира на някои журналистически въпроси главният секретар на МВР. Те бяха свързани с разказа на едно от поемните лица при огледа на къщата, който тази сутрин пред Би Ти Ви разкри информация от разследването. \"Това е проблем на поемните лица\", отговори Маринов на въпроса защо се е стигнало до разказа. \"Естествено, че всички са предупредени\", отвърна той на допълнението, че е възможно поемното лице да не е било предупредено да не говори по разследването...\" - в. \"Дневник\".\"Килърът убил Кети в безлюдна местност Убитата жена бе открита в местността Партизаните, на около 2 км от къщата в Нови Искър, в която бяха разстреляни петима души - майката и дъщерята на Кети Нанси, нейният любим мъж Неделчо Юнаков и синът му Георги, и приятелят на Нанси - Боби. Малко преди 14,30 ч. екип на Съдебна медицина откара тялото за аутопсия. Продължава огледът на мястото... Вероятно убиецът на Кети е планирал своите действия и познава добре района. До тази местност се стига трудно, по черен път. Зимно време стигането дотук е почти невъзможно. Въпреки че се забелязват къщи, в момента хора няма. Къщите са обитаеми само през лятото. Така че едва ли има свидетел, който да е чул или видял нещо.\" - в. \"Труд\".\"Майката на убития Боби: Звънях му на Нова година, убиецът ми затвори и изключи телефонаМайката на Боби - Стефка, и баба му Корнелия пред \"24 часа\"- Какво знаете за смъртта на детето си, г-жо Иванова? Стефка: Почти нищо. Известно ни е само, че Боби е попаднал на неподходящо място в неподходящо време.Корнелия: Боби трябваше да бъде на Нова година в своя приятел Венци, той му е съученик от гимназията.Аз се чух с него около 18,20 часа на 31 декември. Казах му, че съм направила сладки, и той се зарадва. \"Супер, ще ги изям, като се прибера\", ми отговори той и поиска да се чуе с майка си.Стефка: Разбрахме се с него да се чуем след 12 в полунощ, за да си честитим новата година.- Какво стана след това?С: Опитах се да се обадя на сина си минути след 12 часа. Чуха се два сигнала свободно, след което някой, според мен убиецът му, ми затвори. След няколко минути майка ми също позвъни, но телефонът на Боби вече беше изключен.Легнахме си с баба му, а на сутринта се събудихме и видяхме, че Боби го няма. Тогава пак пробвах да се обадя на Боби, но мобилния му беше изключен. Звъннах на Венци и той ми каза, че в последния момент Боби се е отказал да ходи на купон у тях. Предположи, че родителите на Нанси не са я пуснали.Набрах и нейния номер, но и телефонът на Нанси бе изключен. (...)\" - в. \"24 часа\".\"Дори струпването на ръководството на МВР, следствието и прокуратурата на местопрестъплението в Нови Искър, където беше застреляно 6-членно семейство, не предпази полицията от допускането на сериозни пропуски, които могат да доведат до проблеми с доказването по делото. Според шефа на следствието Борислав Сарафов масовото убийство няма аналог в най-близката ни история и за неговото разкриване са хвърлени всички сили. Убитите са Неделчо Юнаков (42), жена му Кети Кюхова (44), намерена мъртва извън града, хвърлена в кладенец, а до нея - семейният джип. Жертви са и децата им - 20-годишният син на Юнаков - Георги, 16-годишната дъщеря на Кюхова - Нанси, 18-годишният приятел на момичето, както и майката на Кюхова (72). Първият пробив в разследването дойде от поемното лице, което е присъствало на огледа на местопрестъплението. Въпреки че съществува следствена тайна, Йордан Георгиев, съсед на убитото семейство, разказа пред медиите подробности - че жертвите имат множество рани и че Кети Кюхова, която все още се издирваше от полицията, е намерена убита до семейния джип. Според него телата са били открити от съсед. Официалната версия на полицията е, че нейни служители са отишли в къщата в Нови Искър след сигнал от близък на семейството, че не може да се свърже с тях. \"Входната врата - заключена, влизат от отзад и задната врата е отворена. Наднича на прозореца и гледа Гошко, баща му и бабичката - опънати, убити. Много ужасни изстрели, в главата всички, само мъжът, той над 120 килограма мъж, едър, тука у бедрото имаше. Боби беше в детската стая, а Нанси беше в спалнята на баща й и майка й\", разказа Георгиев пред bTV. По телата имало по 7-8 рани от куршуми. Разказаното силно се размина с твърденията на главния прокурор Сотир Цацаров, който във вторник се появи на местопрестъплението и обяви, че всички жертви са убити с по един изстрел. Появата му беше изненадваща, като се има предвид, че няколко часа по-рано вътрешният министър Валентин Радев постави под съмнение дали изобщо е извършено престъпление, намеквайки за битов инцидент. \"Много тежко е престъплението, ако има престъпление\", оплете се Радев. Вчера думите на Георгиев бяха потвърдени официално и от шефа на националното следствие Борислав Сарафов, който обяви, че версията за самоубийство е изключена. \"Никой не се самоубива с три-четири куршума и в гръб\", заяви той. Сарафов потвърди и че 44-годишната жена е била намерена още във вторник вечерта, макар че вчера до късния следобед полицията отричаше. След това от МВР съобщиха, че следово куче ги е отвело до автомобила. Разследващите отказаха да коментират проблема с изтичането на следствена тайна, като обявиха, че изявленията на поемното лице били \"негов проблем\". С това обаче пропуските не се изчерпаха. Въпреки че теренът на местопрестъплението уж беше отцепен, а всички налични столични полицаи бяха ангажирани с разкриването на тежкото престъпление, журналисти откриха тефтерчето, очевидно свързано с някой от убитите, което бе прибрано по-късно като веществено доказателство. Не е ясно на кого е намереното тефтерче, но в него се споменава името на Неделчо Юнаков. То бе открито в близост до семейния джип, който полицията издирваше от вторник вечерта. На тефтерчето ще се направи експертиза. За това обаче били нужни сравнителни образци, което значи, че разследващите ще търсят други листове с почерк на убитите, за да ги сравняват. В тефтерчето има още записки за вноски по банкови кредити и за сметки. Авторът на написаното вероятно е бил член на избирателна комисия. В тефтерчето има инструкции какво се прави с бюлетини, как се поставят печати и какво правят в определени случаи членовете на комисията. На една от страниците има и любовни послания. \"Какво искате да кажете за тефтерчето? Ние разчитаме на такива като вас\", опита се да се измъкне Сарафов на въпрос как е възможно това да се случи...\" - в. \"Сега\".", "date": "2018.01.04", "title": "Видяха „трети пол“ в конвенцията срещу насилието, никакви доказателства за ползата от „Белене“, остават много неясноти по шесторното убийство…"}
{"url": "https://news.bg/energy/ivan-kostov-belene-e-politicheski-proekt-bez-ikonomicheska-tselesaobraznost.html", "text": "Досега нито Министерството на енергетиката, нито БАН са представили публично, подлежащи на проверка доказателства за икономическата целесъобразност на проекта АЕЦ \"Белене\".Това заяви експремиерът Иван Костов, ръководител на Центъра за анализи и управление на рискове (ЦАУР),  за изданието \"Български енергиен и минен форум\".Той посочва кои са фундаменталните икономически предпоставки за изграждането на нова електрогенерираща мощност - не само в България, а и навсякъде по света:\"Всички изброени по-горе изисквания ще трябва да доказваме пред ЕК, че са изпълнени при една предстояща нова нотификация на проекта. Защото спекулативно и некомпетентно звучат твърденията на редица отговорни политици, представители на държавната администрация и ядрени специалисти, че нотификацията на проекта Белене през 2006 година все още е валидна...\" - коментира Иван Костов.По думите му, АЕЦ \"Белене\" е политически проект без икономическа целесъобразност.\"Защо АЕЦ \"Белене\" е възможен политически? Защото известно е, че в Европа се лансират проекти, които нямат икономическа логика, но биват реализирани политически, но за всеки един от тях са публично ясни мотивите. Не такъв е случая обаче на АЕЦ \"Белене\". Например, цената на изграждането на АЕЦ \"Хинкли Пойнт - С\" в Обединеното кралство ще достигне рекордните 23 млрд. евро, а себестойността на електроенергията 104,52 /MWh (средната борсова цена във Великобритания за 2017 е само 51/MWh). Но тази централа се налага поради масирано извеждане от експлоатация в енергийната система на редица стари ядрени централи там. В по-широк аспект такива проекти са и газовите геополитически проекти като\"Син поток\", \"Турски поток\" и \"Северен поток\". На практика и АЕЦ \"Белене\" е политически проект без икономическа целесъобразност, но с вече похарчени 1.5 млрд.\" - пояснява Костов.Той допълва, че възможностите дори само за лансиране и подготовката за реализация на такива неефективни проекти (свързани с огромни харчове на публични средства) се коренят в редица дефекти на българското общество, като:В ЦАУР е разработена прогноза за крайното електропотребление на страната до 2035 по поръчка на Електроенергийният системен оператор (ЕСО), като възможните варианти са основани на официални прогнози за развитието на енергийния сектор на България от ЕК, МВФ и на данни, предоставени и съгласувани с ЕСО. Изследвани са тенденциите и енергийните политики на страните в Югоизточна Европа, за да се формират ориентири за износа и вноса. Резултатите на най-близкия до реалността сценарий (бавно намаление на населението и средни темпове на нарастване на БВП) показват:\"За информация на българската общественост и на енергийните среди, които пледират за необходимостта от АЕЦ\"Белене\", защото не знам доколко това е всеобщо известно, до 2026 ЕСО планира въвеждането на 1506 MW нови генериращи мощности, в това число от ВЕИ - 1119 MW, от ТЕЦ - 187 MW, от увеличаване на номиналната активна мощност на двата блока в АЕЦ \"Козлодуй\" - общо 200 MW. Така разполагаемите мощности в системата към 2026 ще варират между зимен максимум от 9918 MW и летен максимум от 9365 MW, като в този период не се предвижда извеждане на други значими мощности от ЕЕС. Към 2026 прогнозата на ЕСО е за брутно потребление от около 40 ТWh.Това ще означава излишни, или работещи с непълно натоварване мощности от около 20% от разполагаемите мощности тогава, или между 1873 и 1983,6 MW. И така се налага въпросът: коя разумно планирана европейска икономика може да си позволи такова разхищение на ресурси? А в резултат на това се налага и нашия извод, че към 2026 година няма да бъде налице такова пазарно търсене на електроенергия в страната и региона, което да оправдае решението за изграждане на нова ядрена мощност и пускането й в експлоатация в този период. Оценката на ЕСО за системната адекватност е за излишни мощности от порядъка на почти 2000 MW към 2026 година. Големият проблем на българската електроенергетика всъщност е все по-очертаващата се силна необходимост от изграждане на нови регулиращи мощности на природен газ или биогаз, които да балансират ръста на ВЕИ с вариращо производство, за което никой не говори.\" - подчертава експремиерът.Той коментира и условията, при които АЕЦ \"Белене\" би бил печеливш проект:\"При посочените дотук предпоставки възможностите за привличане на чуждестранен инвеститор, който няма да поиска държавни гаранции за кредита или за цената и количествата, гарантирано изкупувана от НЕК електроенергия (по дългосрочен договор - неизбежно изискване на банките-кредитори), са нищожни. Допълнителен пазарен риск за хипотетичния инвеститор представлява и бъдещото премахване на функцията \"единствен купувач\", изпълнявана досега от НЕК. Тази неизбежна промяна в законодателството, свързана с либерализацията, ще причини други сериозни проблеми - кой ще бъде новият пазарен \"партньор\", който задължително ще изкупува тези огромни количества енергия по фиксирана цена за минимум 15 години напред?\" - казва още Иван Костов.", "date": "2018.01.04", "title": "Иван Костов: \"Белене\" е политически проект без икономическа целесъобразност"}
{"url": "https://news.bg/int-politics/manafort-opitva-da-prepane-razsledvaneto-na-malar-v-sada.html", "text": "Бившият шеф на изборния щаб на Доналд Тръмп - Пол Манафорт, е подал съдебен иск срещу спецпрокурора по руската афера Робърт Мълър с искане да бъде ограничена неговата дейност, предаде Би Би Си.Според Манафорт, Мълър надхвърля правомощията си и в документа настоява делото срещу него да бъде прекратено.Той е подал граждански иск във федералния съд в щата Колумбия. Освен Мълър като ответник е посочен и заместник-главният прокурор Род Розенстийн, който назначи Мълър да води разследването по руската намеса в американските президентски избори вместо главния прокурор Джеф Сешънс.Припомняме, Сешънс се оттегли от разследването, тъй като самият той беше уличен в контакти с руски представители.В иска на Манафорт се твърди, че Розенстийн е превишил правомощията си като е дал на Мълър пълна свобода на действие при разследването и повдигането на обвинения.През 2017 година Мълър повдигна 12 обвинения срещу Манафорт във връзка с разследването по руската афера, включително заговор срещу САЩ. Той е обвинен и за пране на пари, лъжливи показания, укриване на сметки в чуждестранни банки.Манафорт твърди, че повдигнатите обвинения не са свързани с връзките между щаба на Тръмп и руските власти.", "date": "2018.01.04", "title": "Манафорт опитва да препъне разследването на Мълър в съда"}
{"url": "https://news.bg/disasters/uraganat-elinor-vze-zhertva-ima-i-raneni.html", "text": "Зимният ураган \"Елинор\" взе жертва във Франция, най-малко още 9 души са ранени, предаде Би Би Си.Стихията засегна почти цяла Северна Европа. Тежко бяха засегнати Франция и Германия.Преди това бурята връхлетя Великобритания като остави без ток десетки хиляди домакинства и блокира транспорта. Метеоролозите регистрираха пориви на вятъра, надхвърлящи 160 километра в час.В Ирландия стихията предизвика наводнения и транспортен колапс.Във френските Алпи загина скиор, който е бил затиснат от дърво. Още 9 души получиха наранявания. Поривите на вятъра в страната достигаха 110 километра в час.В Париж заради урагана беше затворена Айфеловата кула. Властите затвориха и градските паркове заради риск от падащи дървета.В северните райони на Франция беше прекъснато електрозахранването на около 200 хиляди домакинства. Беше засегнат дори остров Корсика, където скоростта на вятъра достигна 200 километра в час.В Швейцария заради ураганния вятър дерайлира влак. Няколко пътници получиха леки травми. 14 хиляди домакинства останаха без ток. В кантона Санкт Гален няколко скиори бяла блокирани на склон. В района на връх Пилатус (2128 м), недалеч от град Люцерн, бяха отчетени пориви на вятъра със скорост до 195 километра в час.В Холандия също има пострадал човек, върху когото е паднало дърво.На летището в Амстердам бяха отменени над 200 полета. Бяха затворени няколко основни пътни артерии, има и отменени влакове. Властите предприемат мерки срещу вероятни наводнения.Ураганът премина почти през цялата територия на Германия, където получи името \"Бургилинд\". Поривите на вятъра, достигащи 120 километра в час, предизвикаха проблеми в транспортните връзки.В някои райони на Австрия е нараснал рискът от лавини.В Белгия е въведен оранжев код за опасност - предпоследният по четиристепенната скала. Властите апелират гражданите да са особено внимателни, когато излизат на открито и да се пазят от клони и други предмети.", "date": "2018.01.04", "title": "Ураганът „Елинор“ взе жертва, има и ранени "}
{"url": "https://news.bg/int-politics/makron-gotvi-zakonovi-promeni-sreshtu-falshivite-novini.html", "text": "Френският президент Еманюел Макрон заяви, че в близките седмици ще представи законопроект срещу фалшивите новини в мрежата, предадоха информационните агенции. По думите му, дезинформацията представлява заплаха за либералните демокрации.Френският президент напомни, че самият той и екипът му станаха обект на фалшиви новини и хакерски атаки по време на изборната кампания през изминалата година.Заради намесата на Москва в президентската кампания във Франция той отказа на руските медии RT и \"Спутник\" достъп до щаба си в изборната нощМакрон ще предложи да се преразгледа френското медийно законодателство във връзка с борбата срещу дезинформацията.\"Ако искаме да защитим либералната демокрация, трябва да имаме силно законодателство\", заяви Макрон в новогодишното приветствие към журналистите.По думите му, промените ще засегнат и социалните мрежи, особено в по време на изборни кампании. Предвижда се да има прозрачност по отношение на поръчителите на рекламни съобщения и регламентиране на тази дейност.", "date": "2018.01.04", "title": "Макрон готви законови промени срещу фалшивите новини"}
{"url": "https://news.bg/int-politics/izraelskiyat-kneset-glasuva-smartno-nakazanie-za-terorizam.html", "text": "Парламентът на Израел прие на първо четене закон, улесняващ произнасянето на смъртна присъда за тероризъм, предаде Дойче веле.Документът е подкрепен от 52-ма депутати, 49 са били против.Ако Кнесетът приеме окончателно новия закон, за произнасяне на смъртна присъда ще бъде достатъчно решението да бъде взето от двама съдии от общо трима в рамките на военните трибунали.Освен това проектът предвижда присъдите да не бъдат смекчавани.Ком момента за подобна присъда е необходим консенсус между военните съдии.Дори да бъде гласуван, новият закон може да бъде отменен от върховния съд на страната, посочва агенция \"Франс прес\".Премиерът Бенямин Нетаняху подкрепи законовите промени. По думите му, тероризмът е военно престъпление и извършителите трябва да понесат цялата тежест на закона.Междувременно ЕС осъди законопроекта като нехуманен и предупреди, че той ще направи съдебните грешки съдбоносни.През цялата история на Израел само два поти са изпълнявани смъртни присъди: през 1948 година по време на войната за независимост за държавна измяна е екзекутиран капитан Меир Тувиански, а през 1962 г. - нацисткият престъпник Адолф Айхман. Впоследствие Тувиански беше реабилитиран.", "date": "2018.01.04", "title": "Израелският кнесет гласува смъртно наказание за тероризъм"}
{"url": "https://news.bg/regions/katastrofa-zatrudnyava-dvizhenieto-po-sofiyski-okolovrasten-pat-v-posoka-pernik.html", "text": "Временно движението се осъществява в една лента по път II-18 Софийски околовръстен път в посока Перник в участъка между бул. \"Сливница\" и бул. \"Царица Йоанна\" поради пътнотранспортно произшествие.Шофьорите да се движат с повишено внимание и съобразена скорост, спазвайки указанията на служителите на \"Пътна полиция", "date": "2018.01.04", "title": "Катастрофа затруднява движението по Софийски околовръстен път в посока Перник"}
{"url": "https://news.bg/bulgaria/sofiya-otbelyazva-140-godini-ot-osvobozhdenieto-si.html", "text": "Патриарх Неофит ще отслужи днес в столичния храм \"Св. Неделя\" благодарствен молебен за 140 години от Освобождението на София, предаде БТА.След молебена от храма ще тръгне литийно шествие до паметниците на генерал Гурко, Цар Освободител и Българския опълченец. Пред трите паметника ще бъде отслужена и заупокойна молитва за загиналите в Руско-турската война.", "date": "2018.01.04", "title": "София отбелязва 140 години от Освобождението си"}
{"url": "https://news.bg/bulgaria/snyag-i-magli-na-mesta-zaledeni-uchastatsi-po-patishtata.html", "text": "В някои райони на страната вали сняг, на места има мъгли, а пътните настилки в по-голямата си част са сухи, в районите с валежи - мокри, а по усойните и планинските райони - частично заледени и обработени.Температурите са в интервала от -5° до 6°. Времето е предимно ясно.Сняг вали в областите Кюстендил и Перник, както и на проходите Петрохан, и Предела, в района на гр. Благоевград /обл. Благоевград/, Владая, Бистрица, Банкя, Костинброд, Сливница, Драгоман, АМ \"Тракия\" от 0 км до 23 км, Вакарел, АМ \"Люлин\", Северна скоростна тангента, Гинци, Боровец, Самоков /обл. София/.Дъжд вали в област Видин, както и в района на Враждебна и Богров /обл. София/.Слаб вятър духа в областите: Варна, Добрич и Смолян.Намалена видимост поради мъгла:- до 50 м има в района на Твърдица /обл. Сливен/, гр. Стара Загора /обл. Стара Загора/.- до 150 м има в района на Айтос и Пода /обл. Бургас/. Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Ограниченията важат само за участъците от републиканската пътна мрежа, както следва:Забраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.  няма ограничения. няма ограничения. няма ограничения. няма ограничения. няма ограничения. няма ограничения. - Върбишки - затворен за всички МПС;- Златишки - затворен за всички МПС;- Айтоски - отворен за всички МПС;- Котленски - отворен за всички МПС;- Обзорски - отворен за всички МПС;- Печинско - отворен за всички МПС;- Превала - отворен за всички МПС;- Предела - отворен за всички МПС;- Републиката - отворен за всички МПС;- Ришки - отворен за всички МПС;- Рожен - отворен за всички МПС;- Вратник - забранен за МПС над 10 т;- Дюлински - забранен за МПС над 3,5 т;- Пампорово - забранен за МПС над 3,5 т;- Петрохан - забранен за МПС над 12 т;- Твърдишки - забранен за МПС над 10 т;- Троянски - забранен за МПС над 12 т;- Шипка - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г. ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:: при км 121+919 се забранява влизането в с. Сумер на тежкотоварни превозни средства над 10 т. по общински път \"пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.;от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; ограничено е движението за тежкотоварни автомобили с тегло над 15 т в участъка от пътен възел \"Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. \"Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. \"Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ \"Хемус\" /за п.в. \"Правец\"/-път ІІ-17 (Мездра-Ботевград)-п.в. І-3-п.в. \"Ботевград\" на АМ \"Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП \"Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.01.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. \"Свиленград\"-АМ \"Марица\"-п.в. \"Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.; Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.  Временно са въведени следните ограничения за движение на МПС: няма ограничения. Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г;Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г;Път III-992: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 10.01.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради ремонтни дейности .Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 05.01.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло.Обходен маршрут: Дебелец - В. Търново - Лясковски кантон - Миндя - Елена и обратно. Срок целогодишно.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище.Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.Обходен маршрут: Чешма - Сливовица - Горско Ново село - Джулюница - Кесарево. Временно са въведени следните ограничения за движение на МПС:Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост.Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г. Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г.Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности.Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г. Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т.Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г. Временно са въведени следните ограничения за движение на МПС:Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. :Временно са въведени следните ограничения за движение на МПС:Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; Временно са въведени следните ограничения за движение на МПС:Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т.Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г. Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа.Обходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно. Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г.Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-5802: Движението по път III-5802 Тополово - Леново - Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г.Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г. Временно са въведени следните ограничения за движение на МПС: няма ограничение. Временно са въведени следните ограничения за движение на МПС:Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно.Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона.Обходен маршрут: през гр. Бяла. Срок до 26.04.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: няма ограничения. Временно са въведени следните ограничения за движение на МПС:Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г. Временно са въведени следните ограничения за движение на МПС:Път II-81: Ограничено движение по път ІІ-81 Монтана - София през проход \"Петрохан\" за автомобили над 12 т.Обходен маршрут: през гр. Своге. Срок до 31.03.2018 г. 3Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня. Временно са въведени следните ограничения за движение на МПС:Път ІІІ-807: Движението по път III-807 в с. Скобелево е ограничено поради аварирал р. Марица при км 7+600.Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово. Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г. Временно са въведени следните ограничения за движение на МПС:Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево. Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.", "date": "2018.01.04", "title": "Сняг и мъгли на места, заледени участъци по пътищата"}
{"url": "https://news.bg/crime/smartno-nakazanie-iska-maykata-na-edna-ot-zhertvite-ot-novi-iskar.html", "text": "Боби трябваше да бъде със съученици. В последния момент е решил да остане с Нанси. Това сподели майката на Борислав, една от жертвите на шесторното убийство в Нови Искър пред Нова тв.Малко след полунощ на 31 декември му е звъннала, но някой затваря отсреща. После пак звъннала, пак се затваря. Още по-късно баба му опитала да се свърже с него, но вече нямало връзка с телефона. Сутринта звъняла на Нанси и Кети, но нямало връзка и с техните телефони. На първи вечерта го търсила, но объркала къщата на Нанси.Бабата на Боби в първия момент като разбрала за множеството жертви решила, че са се натровили от храна. Не очаквала, че внукът й става странична жертва на жестоко убийство. А почернената майка предполага, че явно има нещо около Кети и Неделчо и заради тях и децата са станали жертва.Самият Боби е прострелян с 3-4 куршума. От година е имал връзка с Нанси. Надяваме се по-бързо да се разбере кои са извършителите и да си получат наказанието, настоява майката на Боби. Очакваме справедливост, ако се върне смъртното наказание ще е по-добре, иска още тя.", "date": "2018.01.04", "title": "Смъртно наказание иска майката на една от жертвите от Нови Искър"}
{"url": "https://news.bg/crime/shofyor-izbyaga-sled-kato-pregazi-zhena-na-stolichnoto-okolovrastno-shose.html", "text": "Жена е блъсната от автомобил и е убита на място на Западната дъга на столичния околовръстен път, в района на ж.к. \"Люлин\", съобщава . Шофьорът на автомобила е избягал от мястото на инцидента.На място има екипи на \"Пътна полиция\", които към момента изискват записи от камерите на бизнес сграда в района. По първоначална информация убитата жена е от ромски произход.В същото време, верижна катастрофа между 7 автомобила е станала на пътя за Владая, преди \"Караулката\" и движението в района е затруднено.  ", "date": "2018.01.04", "title": "Шофьор избяга, след като прегази жена на столичното околовръстно шосе"}
{"url": "https://news.bg/tourism/karolev-zahapa-parketniya-ekolog-asen-genov-zaradi-bansko.html", "text": "Олигархичен модел на Банско вижда Асен Генов. Само десет дни на сезон имало задръствания на Банско. Пред Нова тв той сподели, че решението на МС за втория лифт бил в нарушение на няколко закона. Можело да се даде пътя на консеция и туристите да се извозват с електробуси. Апетитни хапки от България се разпределяли до удобни на властта олигарси, смята Асен Генов.Явно гледаш Пирин от паветата, атакува икономистът Владимир Каролев. Този човек не е стъпвал в Банско, захапа Генов. Едно и също говориш 15 години, продължи икономистът. Той подчерта колко често има опашки за пистите. Няма значими нарушения на Пирин, според икономиста.Протестът за защита на Пирин е политически, по мнението на Каролев. Част от протестиращите били кандидати за депутати. Имало опит да се спре развитието на зимния спорт у нас. Асен Генов атакува Каролев, че имал интереси в Банско, защото имал запориран хотел в курорта. Ти в час ли си, реагира Владимир Каролев. Ти си паркетен еколог, продължи икономистът. Ти не ходиш на избори, а си се пришил там, захапа той Генов.\"Влязохме в \"Годината на лифта\" - медиите озвучиха проблема с втория лифт, което за обикновения зрител му идва малко в повече. Проблемът е повод да се погледне доста по-широко към развитието на туристическата индустрия и по-специално планинския туризъм. Трябва да се отстранят всякакви политически оцветявания и проблемите да се вкарат в национална стратегия за развитието на туризма в България\", коментира пред БНТ Иван Попйорданов.По думите му в противен случай рискуваме да се случат проблемите по морето, презастрояване и една своеобразна \"Китайска стена\".Според икономиста Красен Станчев, национална стратегия няма да реши проблемите в туризма. Предложението за нов лифт ще бъде подложено на оценка за въздействие. Нещата са малко по-добре, отколкото на Витоша. Там има нужда от осъвременяване на цялата инфраструктура.В Пирин няма да се стигне до застрояване, каза Красен Станчев. Ако това се случи, банскалии ще излязат глупаци. Ако се увеличи легловата база, самите хора няма да искат да се увеличава легловата база. По-високото предлагане води до спад на цените. Хората искат да си запазят равнището на наемите, обясни Станчев.Попйорданов изтъкна, че не можем да се сравняваме с Алпите, където надморската височина е над 4000 метра. В Австрия например има курорти, където целогодишно се карат ски. В България повече от 3 месеца и половина няма сезон. Трябва да има съобразяване с географските и климатични особености, призова Иван Попйорданов.", "date": "2018.01.04", "title": "Каролев захапа \"паркетния еколог\" Асен Генов заради Банско"}
{"url": "https://news.bg/world/7-ruski-samoleta-sa-unishtozheni-v-siriya.html", "text": "Седем руски самолета са унищожени при минометен обстрел срещу руската военновъздушна база \"Хмеймим\" в сирийската провинция Латакия, съобщи Би Би Си.Според публикации на руски медии, базата е атакувана от радикални ислямисти.В \"Комерсант\" съобщава, че инцидентът е станал на 31 декември, като се позовава на два неназовани военно-дипломатически източника. Аналогична информация публикува в. \"Ведомости\" с позоваване на източник, близък до руското военно министерство.\"Комерсант\" уточнява, че при нападение на неназована групировка в базата са унищожени четири бомбардировача Су-24, два изтребителя Су-35С, транспортен самолет Ан-72, както и склад за боеприпаси. Според неофициални данни са пострадали над 10 военни, допълва вестникът.По-късно през деня след . От руското военно министерство обявиха за фалшиви медийните информации за унищожаването от ислямисти на седем самолета, намиращи се в базата.", "date": "2018.01.04", "title": "7 руски самолета са унищожени в Сирия"}
{"url": "https://news.bg/crime/vazhni-sa-sledite-ot-mestoprestaplenieto-savetva-marin-markovski.html", "text": "Огледът трябва да е перфектен, тук не може да има грешки, анализира разследването на шесторното убийство в Нови Искър адвокат Марин Марковски пред Нова тв. Сложното в този случай е, че не може да се намери ясен мотив за масовото убийство, по думите му.Много внимателно трябва да бъдат подредени фактите, иска Марковски. Трябва да се работи по всички версии, докато се намери истината, според него.Сега най-важни са следите, които се събират. Логически няма престъпление, което да не може да се разкрие, убеден е адвокатът. Важно е сега да се види има ли следи около автомобила, който бе оставен близо до кладенеца, в който бе захвърлена Кети.Винаги остават следи в престъпленията. Хората да слагат камери, не е скъпо, съветва Марин Марковски. СОТ също може да съхрани живота ни, по думите му.Боби трябваше да бъде със съученици. В последния момент е решил да остане с Нанси. Това сподели майката на Борислав, една от жертвите на шесторното убийство в Нови Искър.Малко след полунощ на 31 декември му е звъннала, но някой затваря отсреща. После пак звъннала, пак се затваря. Още по-късно баба му опитала да се свърже с него, но вече нямало връзка с телефона. Сутринта звъняла на Нанси и Кети, но нямало връзка и с техните телефони. На първи вечерта го търсила, но объркала къщата на Нанси.", "date": "2018.01.04", "title": "Важни са следите от местопрестъплението, съветва Марин Марковски"}
{"url": "https://news.bg/disasters/elinor-vze-tri-zhertvi.html", "text": "Три са жертвите на ураганната буря \"Елинор\". Двама испанци са последните загинали, съобщава АФП. Бурята \"Елинор\" премина в сряда, като взе жертви, засегна транспортните мрежи и предизвика бедствено положение на места в Европа.Двама души загинаха на северното крайбрежие на Испания. Те били отнесени от огромна вълна. Човек, притекъл им се на помощ, бил спасен от службите за безопасност.Припомняме, по-рано животът си изгуби 21-годишен скиор от Франция. Той бе убит от падащо дърво в Морилон в Алпите, където опасните условия предизвикаха затварянето на няколко курорта.Най-малко девет души са ранени. Стихията засегна почти цяла Северна Европа. Тежко бяха засегнати Франция и Германия.Преди това бурята връхлетя Великобритания като остави без ток десетки хиляди домакинства и блокира транспорта. Метеоролозите регистрираха пориви на вятъра, надхвърлящи 160 километра в час.В Ирландия стихията предизвика наводнения и транспортен колапс.Във френските Алпи загина скиор, който е бил затиснат от дърво. Още 9 души получиха наранявания. Поривите на вятъра в страната достигаха 110 километра в час.В Париж заради урагана беше затворена Айфеловата кула. Властите затвориха и градските паркове заради риск от падащи дървета.В северните райони на Франция беше прекъснато електрозахранването на около 200 хиляди домакинства. Беше засегнат дори остров Корсика, където скоростта на вятъра достигна 200 километра в час.В Швейцария заради ураганния вятър дерайлира влак. Няколко пътници получиха леки травми. 14 хиляди домакинства останаха без ток. В кантона Санкт Гален няколко скиори бяла блокирани на склон. В района на връх Пилатус (2128 м), недалеч от град Люцерн, бяха отчетени пориви на вятъра със скорост до 195 километра в час.В Холандия също има пострадал човек, върху когото е паднало дърво.На летището в Амстердам бяха отменени над 200 полета. Бяха затворени няколко основни пътни артерии, има и отменени влакове. Властите предприемат мерки срещу вероятни наводнения.", "date": "2018.01.04", "title": "\"Елинор\" взе три жертви"}
{"url": "https://news.bg/politics/dbg-bori-egoizma-i-pak-obedinyavat-dyasnoto-i-reformatorskata-obshtnost.html", "text": "Стига егоизъм вдясно, време е да работим за общата кауза, обяснява Димитър Делчев, председател на \"Движение България на гражданите\" в личната си Фейсбук страница, по повод новата година. България В \"новата\" ни история \"старите\" лидери на десницата няколко пъти са проваляли общите цели заради егоизъм и тясно-партийни интереси.\"Последните парламентарни избори бяха \"жълт картон\" за разделителите на демократичната общност. Дошло е времето да се загърби егоизма и да се проведе честен разговор за партньорството вдясно. Погледът да се вдигне от пъпа, да се излезе от дребните егоцентрични схеми и негативната енергия вътре да се трансформира в позитивни резултати за България\", коментира той.\"В обща кауза като тази да подредим държавата си справедливо, така че българите да искат да живеят, работят и отглеждат все повече деца в своята си родина, а не в чужда\", допълва Делчев.  \"Повишаване на жизнения стандарт, чрез подкрепа на предприемачите, сигурност за хората, иновации за по-добро образование са неща, които реформаторската общност може да постигне заедно, но започвайки с най-големия проблем - посевместната корупция и поставяйки спазването на правилата над всичко останало\", набелязва приоритетите си Делчев.\"Реформаторската общност в България е единственият резервоар за промяна в обществото ни. За разлика от ГЕРБаджийската, социалистическата и псевдо-патриотичната общност, в реформаторската преобладават хора, които не са в политиката, за да забогатеят от нея. Има демократи, които са готови да отстояват принципи и ценности, дори и това да им коства личния комфорт\", пише още той.\"Въпросът за лидера ще го има, но затова ми допада идеята за реформаторските общности за демокрация (РОД) - местните хора, които са най-близо до регионалните проблеми, сами да избират своя местен лидер и националното си ръководство - отдолу-нагоре. Формата на един бъдещ демократичен съюз трябва да се основава на справедливи правила и да зачита интересите на партньорите. Ако искаме да създадем нов модел на управление, то първо трябва да изоставим тарикатските игрички и да го приложим спрямо нас\", категоричен е той.\"България влезе в ЕС, но 11 години по-късно заплатите продължават да са 3 пъти по-ниски от средните, а пенсиите жалки. Губим до 19 млрд. евро от корупция годишно, но според мнозинството всичко е точно... защото снощи ни сготви антикорупционен закон. Набързо приет за преди председателството на ЕС, той ще се вее като знаме над поредния провал в борбата с корупцията\", обяснява Делчев.\"Реформите в здравеопазването, полицията, транспорта и съдебната система са просто имитация, прикривана ежедневно с евтини скандали. Докато големият скандал на 21ви век КТБ, бива замитан под килима\", допълва той.\"А до тук ни доведоха изпуснатите възможности. Донякъде поради некадърност, но най-вече поради крадливост няколко министър-председатели от ГЕРБ, БСП и ДПС пропиляха повече златни възможности за България, отколкото камъни има по билото на Пирин\", добавя председателят на ДБГ.\"Можем повече, можем много повече! Старият грабителски модел трябва да бъде заменен от нов начин на управление, наложен от нови хора, с ново мислене през 2018та\", приключва своето обръщение Димитър Делчев.", "date": "2018.01.04", "title": "ДБГ бори егоизма и пак обединяват дясното и реформаторската общност"}
{"url": "https://news.bg/weather/ochakvat-se-valezhi-i-zastudyavane.html", "text": "Днес времето ще бъде предимно облачно.На много места в страната - предимно в западните и централните райони, се очакват превалявания. В Предбалкана и по високите котловинни полета те ще бъдат от сняг, а в останалите райони от дъжд. Количествата няма да бъдат големи и не се очаква валежите да доведат до рискови ситуации.Ще духа северозападен вятър - до умерен, който постепенно ще пренася над страната по-студен въздух.Очакваните максимални температура ще са в интервала 4-9 градуса.Минималните са между -2 и 3 градуса.Във вечерните часове и през нощта срещу петък вятърът ще отслабне. В повечето райони ще се установи тихо време, а облачността ще намалее.", "date": "2018.01.04", "title": "Очакват се валежи и застудяване"}
{"url": "https://news.bg/politics/hranite-nyama-da-poskapnat-uveri-porozhanov.html", "text": "Хранителните продукти няма да поскъпнат от увеличението на цената на тока съобщи министърът на земеделието, храните и горите Румен Порожанов в ефира на bTV.Според земеделския министър не се очаква увеличение на цените. По думите му в България има стабилизирани цени в животновъдството.Порожанов акцентира, че обичайно при предпоставки за по-висок ток има и прогнози за по-скъпа продукция. Това била позицията на бизнеса.\"В производството има и много субсидии и предпоставки за повишаване на цената към преработвателите не би следвало да има\", обясни министър Порожанов.Той изтъкна, че по време на празниците са направени над 2800 проверки за безопасността на храните.\"Фрапиращите нарушения са стандартни за съжаление - липса на документи за предлаганата храна, изтекъл срок на годност, неправилно съхранение на храни. Възбранени са 4000 тона стоки от животински произход\", изтъкна министърът и допълни по повод двойния стандарт при храните, че е нужно ЕК да одобри единна методология, по която да се направят масови изследвания на храните.За единно законодателство обаче еврокомисията не се е съгласила.По повод цените на хранителните продукти, министърът на земеделието вече е говорил с представители на големите вериги у нас. Бизнесът го уверил, че храната няма да става по-скъпа и заявили, че това са цени, предложени и м от експертите им по ценообразуване.Бъдещата обща селскостопанска политика ще бъде тема по време на европредседателството ни, акцентира Порожанов.", "date": "2018.01.04", "title": "Храните няма да поскъпнат, увери Порожанов"}
{"url": "https://news.bg/society/interseks-shokiran-ot-strahovete-na-vmro-za-tretiya-pol.html", "text": "Под 2% са хората , при които не може да се установи пол. Това заяви Пол Найденов, интерсекс за спора с Истанбулската конвенция. Конвенцията, по думите му, засяга правата на жените. Тя разчупва стереотипите. Някой се опитва да измести фокуса на Истанбулската конвенция, смята Найденов.Социалният пол е свързан със социалната роля, смята той. Найденов бил шокиран от страховете на ВМРО. Иначе е доволен, че воеводите популяризирали каузата му като интертекс. В Германия ако се роди интерсекс дете то остава без полов маркер, докато само не се определи.Кои сме ние, че да определяме пола, недоумява депутатът от ВМРО Александър Сиди. Конвенцията определя социален пол. Какво е социален пол, аз не разбирам, сподели той. Патриотите са за твърди мерки срещу насилието над жени. Сиди вярва, че в пленарна зала разумът ще надделее за третия пол. Имало и гербери, които били против Истанбулската конвенция. Компромисът е тя да бъде ратифицирана, но спорните моменти да бъдат уточнени в съпътстващи нормативни актове.", "date": "2018.01.04", "title": "Интерсекс шокиран от страховете на ВМРО за третия пол"}
{"url": "https://news.bg/crime/57-godishna-kmetitsa-osadena-na-probatsiya-za-falshivi-notarialni-zaverki.html", "text": "57-годишна жена е осъдена по споразумение с Районна прокуратура - Смолян за престъпления с нотариални заверки.Катя Л. е осъдена, че в периода между 17 юни 2015 г. до 15 февруари 2016 г. в община Смолян като кметски наместник и кмет е издала 17 нотариални заверки, в които е удостоверила подписи на лица в заявления за участие в универсален пенсионен фонд до Пенсионно осигурително дружество. В документите Катя удостоверила неверни обстоятелства. Измамата била, че подписите, положени в заявленията на местата за заявител, са положени от лицата заявители. Целта била тези документи да докажат, че лицата са подписали заверките.Наказанието, наложено от съда на Катя, е \"пробация\" - задължителна регистрация по адрес за срок от година и половина. Тя трябва да полага подпис два пъти седмично. Освен това Катя трябва да се среща с пробационен служител редовно за същия срок. Наказанието й включва и 100 часа безвъзмезден общественополезен труд, който тя трябва да положи в рамките на година.Споразумението, одобрено от Районен съд-Смолян, е влязло в сила и не подлежи на протест и обжалване.", "date": "2018.01.04", "title": "57-годишна кметица осъдена на \"пробация\" за фалшиви нотариални заверки"}
{"url": "https://news.bg/disasters/seriozen-snegovalezh-zatvori-3-kitayski-letishta-i-prichini-zakasneniya-v-9-drugi.html", "text": "Най-малко три китайски летища са затворени, а девет други имат големи закъснения поради силен снеговалеж, съобщава китайският доставчик на данни за авиацията \"VariFlight\", цитиран от \"Ройтерс\".Националната обсерватория поставя снежна тревога на второ най-високо ниво тази седмица, съобщава държавната информационна агенция \"Синхуа\". В части от централните, северните и източните райони на страната снежната покривка може да достигне до 30 см.Според \"VariFlight\" международното летище \"Хефей Синкияо\", летище \"Фуянг Ксигуан\" в източната провинция Анхуей и летище \"Джининг Куфу\" в крайбрежната провинция Шандонг са затворени. Някои от пистите на други летища също са затворени, което е довело и до закъсненията.Международното летище в Пекин, едно от най-натоварените в Китай, също е жертва на закъсненията, поради метеорологичните условия.Националният метеорологичен център на Китай призовава местните власти да вземат предпазни мерки по отношение на пътищата, железниците, електроснабдяването и телекомуникациите, съобщава \"Синхуа\".Някои магистрали са затворени заради снеговалежите в централната провинция Хенан и северозападния автономен район Нинся. Снеговалежът в Сиан, столицата на провинция Шанси, също причини закъснение на много високоскоростни влакове.Метеорологичният център очаква сериозни валежи от дъжд или сняг в централните и източните райони на Китай през следващата седмица.", "date": "2018.01.04", "title": "Сериозен снеговалеж затвори 3 китайски летища и причини закъснения в 9 други "}
{"url": "https://news.bg/disasters/indoneziya-namali-opasnata-zona-okolo-vulkana-agung-v-bali.html", "text": "Индонезия намали опасната зона около вулкана Агунг, което позволи на фермерите да се завърнат в домовете си, съобщава \"Ройтерс\".3000-метровата планина Агунг все още е под наблюдение и заплаха от изригване, но официални лица заявяват, че опасната зона около кратера ще бъде намалена от радиус 10 километра на 6 километра.\"Агунг остава във фаза на изригване и може да засегне селища. Всички заинтересовани се призовават да останат предпазливи\", заявява в свое изявление Агунг Прибади, служител връзки с обществеността в министерство на природните ресурси.Вулканът изхвърля лава и пепел от края на ноември, а летището в Бали беше затворено за три дни, забавяйки хиляди туристи и принуждавайки други да отменят своите планове за почивка в края на годината.", "date": "2018.01.04", "title": "Индонезия намали опасната зона около вулкана Агунг в Бали"}
{"url": "https://news.bg/world/ne-se-strahuvayte-ot-smartta-nadaha-si-dzinpin-armiyata-na-kitay.html", "text": "Си Дзинпин потвърди статута си на най-доминиращия лидер на Китай от Мао Дзедун с площадно ораторство по време на демонстрация на военната мощ на страната, на която участваха хиляди тежко въоръжени войници, пише \"Гардиън\".По време на военната проява в северната провинция Хъбей Си заяви пред около 7 000 военнослужещи, че те не трябва да се страхуват \"нито от изпитанията, нито от смъртта\" при изпълнението на заповедите на Комунистическата партия.Въоръжените сили трябва да \"създадат елитни и могъщи сили, които винаги да са готови за бой, способни да се бият и да осигурят победа, за да изпълнят възложените от Партията и народа задачи в новата ера\", добави Си, който наскоро затвърди властта си, превръщайки се в най-влиятелния китайски лидер в съвременната история на страната.\"Докато Си Дзинпин обявяваше инструкциите си, имаше продължителни и шумни аплодисменти\", пише официалната трибуна на Комунистическата партия People\"s Daily, която Вестникът отбелязва, че армията е била събрана на 4 000 места в Китай, за да чуе заповедите на главнокомандващия. Пред знамето на армията военнослужещите обещаха \"решително да изпълняват заповедите на председателя Си\".Националистическият вестник Global Times определи като \"епохално\" събитие мобилизацията на армията.Според изданието за първи път от основаването на страната председателят на Централния военен комитет директно инструктира армията за обучение, това показва, че подобряването на бойната готовност е стратегическа мисия на китайската армия.", "date": "2018.01.04", "title": "Не се страхувайте от смъртта, надъха Си Дзинпин армията на Китай"}
{"url": "https://news.bg/int-politics/iran-skochi-sreshtu-nelepite-tuitove-na-tramp.html", "text": "САЩ \"прекрачиха всички граници\" в международните отношения с подкрепата за антиправителствените протести в Иран.Това обяви посланикът на Ислямската република в ООН Голамали Хошро в писмо до генералния секретар на организацията Антониу Гутериш, съобщава \"Асошиейтед прес\".Той добави, че \"абсурдните публикации в Туитър\" на американския президент Доналд Тръмп само и единствено са предизвикали неприятности, наричайки действията на Вашингтон \"гротескни\".\"Президентът и вицепрезидентът на САЩ в многобройните си абсурдни съобщения в \"Туитър\" подтикнаха иранците да се ангажират в разрушителни действия\", изтъква посланикът на Иран в писмото си.Вчера Тръмп използва \"Туитър\", за да изрази подкрепа и \"респект\" към протестиращите в Иран, добавяйки, че САЩ ще окажат подкрепа \"в подходящото време\".", "date": "2018.01.04", "title": "Иран скочи срещу \"нелепите туитове\" на Тръмп"}
{"url": "https://news.bg/world/izbelvane-na-mazhki-polovi-organi-razbuni-duhovete-v-tayland.html", "text": "Избелването на пениси в Тайланд става все по-популярно. Клиника в Банкок избелва мъжки полови органи, съобщава АФП. Приблизително 100 души на месец се подлагат на услугата. Това предизвикало раздразнение в Тайланд. В социалните медии потребителите заемати нееднозначни позиции по въпроса.Болницата \"Лелукс\", известна с опита си за избелване на различни части от тялото, започнала да предлага неконвенционалната терапия преди шест месеца, след оплаквания на техен клиент от \"тъмните части\" по слабините му.\"Понастоящем много хора питат за това, имаме около 100 клиенти месечно, от три до четири клиента на ден\", заяви за агенцията Бънтита Уатанасири, мениджър на отдел \"Кожа и лазер\" в болницата \"Лелукс\".Процедурата, която използва лазерно избелване, получи широко отразяване в тайландските телевизии и социалните медии в четвъртък, след като болницата пусна снимки на човек, подложен на лечението.\"Трябва да внимаваме, защото това е чувствителна част от тялото\", каза Бунтита, добавяйки, че повечето от клиентите са на възраст между 22 и 55 години, много от тях са част от тайландската LGBTQ общност.Услугите за избелване струват около 650 долара за пет сесии.", "date": "2018.01.04", "title": "Избелване на мъжки полови органи разбуни духовете в Тайланд"}
{"url": "https://news.bg/crime/politsai-pretarsvat-gorata-nad-novi-iskar.html", "text": "Полицаи претърсват гората над Нови Искър с металотърсачи. Това става ден след като бе открит джипът и шестата жертва от масовото убийство в новогодишната нощ в град Нови Искър. Най-вероятно служителите на МВР издирват , с което беше застреляно шестчленно семейство в новогодишната нощ, съобщи БНР.На място има много жандармеристи, полиция, включително и части от спецотрядите - полицаи в тежковъоръжение и маски. Проверяват се всички автомобили и преминаващи по пътя към Мездра.От МВР към момента не знаят дали използваното оръжие е едно или няколко. Също така няма официална информация дали се търсят няколко или само един убиец.Припомняме, петима души бяха открити застреляни в дома им в Нови Искър на втория ден от януари 2018 г. Разследващите предполагат, че убийството е станало навръх Нова година. Откритите са баща, син, дъщеря на съпругата,  и възрастна жена - майка на съпругата. Ден по-късно бе обявено, че е открита и дъщерята на възрастната жена - , която е , открито в къщата.Малко по-късно, по обяд, започна специализирана полицейска акция в село Луково, съобщи БНТ. Всеки, който минава по пътя до Луково, подлежи на документна полицейска проверка. В гората има няколко полицейски буса с полицаи, както и тежко въоръжени полицаи от специалните части.Припомняме, разстоянието между Луково и Нови Искър е 16 км.Към момента не е изчистена . Не е открито и оръжието на престъплението, което според първоначалните изявления на МВР е малокалибрен пистолет.Първоначалната информация беше, че петимата са застреляни с по един куршум. От брифинга в сряда вечерта на директора на Националната следствена служба Борислав Сарафов стана ясно, че и шестте жертви са застреляни с по няколко куршума. Според него, е  и последвало самоубийство на някой от членовете на семейството.Според главния секретар на МВР комисар Младен Маринов е възможно мотивът за жестокото престъпление да е свързан с дейността на  - един от убитите в къщата в Нови Искър.По информация на Нова телевизия, които се позовават на Търговския регистър, убитият Неделчо Юнаков е бил управител на фирмата \"Бау Консултинг Мениджмънт\". Фирмата е била прехвърлена на мъж от Лом на име Камен Благоев. Според регистъра, той притежава десетки фирми.\"Бау Консултинг Мениджмънт\" е била изпълнител по европроект по ОП \"Регионално развитие\", започнат през 2012-а година. Проектът е бил за строеж на защитени жилища в Кърджали.", "date": "2018.01.04", "title": "Полицаи претърсват гората над Нови Искър"}
