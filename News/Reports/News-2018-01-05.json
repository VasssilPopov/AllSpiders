{"url": "https://news.bg/world/rumaniya-nyama-da-mesti-posolstvoto-si-v-jerusalim.html", "text": "Румъния няма да мести посолството си в Йерусалим, съобщават местни медии.По този начин беше сложена спекулация на слуховете, че балканската страна ще премести представителството си от Тел Авив.Румънският държавен глава Клаус Йоханис разговаря по телефона с израелския премиер Бенямин Нетаняху.Сред обсъдените теми бяха резолюцията на Общото събрание на ООН за статута на Ерусалим, както и идеята на лидера на управляващата партия в Румъния за преместване на посолството й от Тел Авив в Ерусалим.", "date": "2018.01.05", "title": "Румъния няма да мести посолството си в Йерусалим"}
{"url": "https://news.bg/disasters/zabavyane-na-pratki-vav-velikobritaniya.html", "text": "Проблеми с пратките във Великобритания.Пощенският оператор във Великобритания уведоми, че  е предизвикал сериозни нарушения в обработката и доставката на пратки в страната.Проблемът обхваща обработката на всички пратки на Острова - вътрешни и международни.При нормализиране на ситуацията, информация ще бъде публикувана на сайта на \"Български пощи\" ЕАД.", "date": "2018.01.05", "title": "Забавяне на пратки във Великобритания"}
{"url": "https://news.bg/world/protesti-sreshtu-kanibala-erdogan-v-parizh.html", "text": "Протести посрещнаха турския президент Реджеп Ердоган в Париж, където провежда разговори с френския си колега Еманюел Макрон, съобщава АП.Демонстрациите са във връзка с ограничената медийна свобода и влошаващата се ситуация с човешките права в Турция.Това е първата визита на Ердоган във Франция от неуспешния опит за преврат през юли 2016 г. Оттогава около 50 000 души са задържани и 110 000 държавни служители са отстранени в Турция.Около 30 активисти от неправителствената организация \"Репортери без граници\" носеха снимки с арестувани журналисти пред турското посолство. По-късно десетки демонстранти, предимно етнически кюрди, се опитаха да достигнат до Елисейския дворец, но полицията ги изтика на улицата.Комунистическата партия на Франция и няколко леви партии критикуваха посещението на Ердоган в страната. Преди ден се навърши петата годишнина от убийството на три кюрдски активистки в Париж.В съобщение комунистите обявиха, че според френската правосъдна система турските служби са замесени в това престъпление.Очаква се Макрон да повдигне въпроса за медийната свобода пред Ердоган.Сред протестиращите имаше и активистки от украинското феминистко движение ФЕМЕН, които се бяха облекли като прислужници и носеха лозунги срещу турския лидер, включително такива като \"Канибалският обяд на Ердоган\".", "date": "2018.01.05", "title": "Протести срещу „канибала” Ердоган в Париж"}
{"url": "https://news.bg/health/samo-novi-meditsinski-standarti-spasyavat-malkite-bolnitsi-ot-zakrivane.html", "text": "Без промяна в медицинските стандарти малките болници ще бъдат закрити. Това твърдят от болницата в Белоградчик и от общината, която е собственик на болницата, информира БНР.В Белоградчик настояват за промени в , които да позволяват общински болници да работят с по-малко персонал.Кметът Борис Николов смята, че ако не се променят стандартите, хората са обречени на геноцид. Не само за белоградчишката, а за всички болници в такива райони става дума. За съжаление, няма политическа воля този проблем да бъде решен, обяви Николов.Информацията е месец след като белоградчишката болница обяви, че е пред затваряне, защото дълговете й са 800 хил. лева. Заради задълженията, още преди месец медиците бяха готови да напуснат. Все още е неясно бъдещето на болницата, както и на работещите в нея. В тази болница се лекуват пациентите от 4 общини. не са получавали пълен размер на заплатите си вече година и 7 месеца.Задълженията за заплати са 300 хил. лева. Те продължават да нарастват с над 20 хил. лв. на месец. Повече ще са плащанията и заради увеличената минимална заплата от началото на годината.От общината очакват кредит, с който да помогнат на лечебното заведение, но и това решение ще е временно.", "date": "2018.01.05", "title": "Само нови медицински стандарти спасяват малките болници от закриване"}
{"url": "https://news.bg/world/v-tokio-prodadoha-riba-ton-za-usd323-400.html", "text": "Голяма риба тон беше продадена за 323 400 долара на първия търг за 2018 г. на известния рибен пазар Цукиджи (Токийският централен пазар за продажба на едро) в столицата на Япония, съобщава ДПА.405-килограмовата риба, около 800 долара на килограм, е хваната край град Ома в северната част от основния остров Хоншу. В района се намира едно от най-добрите места за риболов на тон в Япония.Рибата е закупена от базираната в Токио компания Yamayuki.\"Беше по-евтина от очакваното\", каза президентът на компанията Юкитака Ямагучи.Това беше и последният търг на пазара преди да бъде преместен. 82-годишният пазар ще бъде заменен от нов в друг район на Токио, който ще бъде отворен през октомври.", "date": "2018.01.05", "title": "В Токио продадоха риба тон за $323 400 "}
{"url": "https://news.bg/world/tramp-tayniyat-sgovor-s-rusiya-e-palna-izmislitsa.html", "text": "Американският лидер отново нападна \"фалшивите медии\" и Хилари Клинтън след публикуването на новата книга за първата година от управлението на президента на САЩ Доналд Тръмп Fire and Fury: Inside the Trump White House., написа Тръмп в \"Туитър\".Авторът на книгата Майкъл Уолф заяви, че стои за всичко написано в книгата.По-рано президентът на САЩ обяви, че Уолф не е имал достъп до Белия дом.", "date": "2018.01.05", "title": "Тръмп: Тайният сговор с Русия е пълна измислица"}
{"url": "https://news.bg/regions/organizatsiya-predlaga-na-fandakova-plan-za-remont-na-trotoarite-v-sofiya.html", "text": "\"Спаси София\" публикува свое предложение за амбициозна програма за ремонт на тротоарите в столицата. Според организацията програмата ще позволи Столична общината да изпълнява ремонти на приблизително 238 километра тротоари на година.От \"Спаси София\" са категорични, че тротоарите в столицата са под всякаква критика - дори по основни булеварди и централни улици не са създадени условия за удобно и безопасно придвижване пеша, а софиянци ежедневно страдат от феномени като \"плюещи плочки\", хаотично разхвърляни шахти и много други.\"В резултат на тази апокалиптична действителност хиляди хора стават заложници в собствените си домове, а много други се спъват в неравностите и се нараняват\", обясняват от организацията.Идеята е в бюджета на София за 2018 година, в отделна програма за ремонт на тротоарните пространства, да се заделят приблизително 25 млн. лв., което представлява над 12 пъти увеличение, сравнено с отделяното в момента. Тези пари следва да бъдат разпределени между 24-те столични района в зависимост от нуждите им, но всеки да разполага с не по-малко от 500 хил. лв. според предложението на \"Спаси София\".Идеята е първоначално парите да бъдат инвестирани приоритетно за тротоарите в най-лошо състояние, както и за тези с интензивен пешеходен трафик - става въпрос за пешеходни маршрути, водещите към метростанции, спирки на градския транспорт, институции, училища, пазари и т.н.От организацията посочват и че общата дължина на уличната мрежа на София е около 3 400 километра. Чрез подобна програма би могла да гарантира пълно обновление на тротоарните настилки за около 25 години.\"Необходимата първа стъпка е най-накрая общината да припознае тротоарното пространство като свой приоритет, да заложи средства за подобна програма още в бюджета за 2018 г. и амбициозно да се захване с ремонтирането и изграждането му\", категорични са от \"Спаси София\".Гражданите очакват от кмета на Столична община г-жа Йорданка Фандъкова да приеме предложението им като личен ангажимент.", "date": "2018.01.05", "title": "Организация предлага на Фандъкова план за ремонт на тротоарите в София"}
{"url": "https://news.bg/economics/da-balgariya-bnb-da-iska-informatsiya-za-kupuvachite-na-obshtinska-banka.html", "text": "В отворено писмо движение \"Да, България\" иска от Банков надзор да изиска актуална информация и документи от купувача на \"Общинска банка\" АД. В писмото изпратено до Управителния съвет на БНБ, Управление \"Банков надзор\" на БНБ, и министъра на финансите Владислав Горанов от партията искат информация за инвеститорите във фонда.Припомняме, че в края на годината ДСБ и \"Да, България\" поискаха спиране на процедурата по приватизацията на \"Общинска банка\" АД. В официална позиция от двете партии изтъкват, че финансовата независимост на банковите институции стои в основата на качествената икономическа среда. Политическите формации настояха продажбата на банката да бъде спряна.Двете формации настояваха мнозинството общински съветници, доминирано от ГЕРБ, да спрат тази \"спорна\" сделка за продажбата на Общинска банка.Столичният общински съвет обаче разреши 67,64% от капитала на Общинска банка да бъдат продадени на регистрирания в Лихтенщайн фонд Novito Opportunities. Според \"Да, България\" общинските съветници гласували без да задават въпроси кои са инвеститорите във фонда, чиито средства ще бъдат използвани за придобиване на мажоритарния дял в банката, и кой ще упражнява контрола. Комисията за защита на конкуренцията пък дала разрешение за сделката ден след гласуването в Столичния общински съвет.От \"Да, България\" изтъкват, че фондът е създаден в края на юли 2017 г. - малко след като е обявено намерението за приватизация на Общинска банка, а първоначалната капиталова вноска във фонда е в минимална. Освен това Движението акцентира, че пълната сума от 25 милн. евро, покриваща продажната цена на Общинска банка, е направена едва в края на ноември 2017 г. От партията са притеснени, че абсолютно неясно остава кой и откъде е превел тази сума в Novito Opportunities.Предстояща към момента е най-важната стъпка - получаване на разрешение от Народната банка. БНБ трябва да изиска пълната информация и да разкрие реалните собственици на купувача.От движението на Христо Иванов смятат, че заявената структура на купувача под формата на фонд, администриран от трима австрийски граждани, позволява възможност за скрит контрол от страна на инвеститорите, пизовават Банков надзор да изиска информация за:\"Вярваме, че тази информация е адекватна за установяването на инвеститорите и механизмите на контрол на кандидат - купувача на Общинска банка и разчитаме на добросъвестността и професионализма на Банков надзор, за да не се допусне неоправдан риск в банковата система и евентуално нова КТБ\", завършва отвореното им писмо.", "date": "2018.01.05", "title": "\"Да, България\": БНБ да иска информация за купувачите на \"Общинска банка\""}
{"url": "https://news.bg/crime/bareti-otkriha-pochti-1200-mastarboksa-kontrabandni-tsigari.html", "text": "Спецполицаи от ГДБОП откриха 1195 мастърбокса цигари без бандерол в депо във Владая, съобщиха от МВР.Те са работили по сигнал за нелегално внесено от Турция голямо количество цигари без бандерол. Според данните, товарна композиция - влекач и ремаркe с турски регистрационни номера е влязла в България, натоварена с голямо количество тютюневи изделия. Арестуван за 72 часа е шофьорът на камиона и негов помагач.При проверките е установено, че превозното средство, шофирано от 47-годишен турски гражданин, е преминало през ГКПП Капитан Андреево на 22 декември 2017 г.Водачът е декларирал пред българските митнически власти, че превозва цимент. За получател е посочено българско търговско дружество. Междувременно, в сътрудничество с турските власти е изяснено, че на посочената дата камионът е изнесъл от Турция цигари без бандерол.На 3 януари 2018 г. влекачът, с ремаркето и шофьорът са установени на паркинг в София и е уведомена Агенция \"Митници\". Тогава е станал и арестът.Когато полицаите отишли на място, камионът бил празен. Открити са следи за извършен транспорт на тютюневи изделия. По-късно станало ясно, че контрабандните цигари са разтоварени в складово помещение на столицата.Съвместно със служители на Агенция \"Митници\", при проверка в склада на територията на село Владая, са намерени 642 мастърбокса цигари без бандерол от пет различни марки.В непосредствена близост до помещението са открити автомобили, ползвани за транспорт и последващо разпространение на тютюневите изделия на територията на страната. В един от тях са открити 553 мастербокса, или общо 1195 мастърбокса - 598 200 кутии контрабандни цигари - те са конфискувани. Образувано е досъдебно производство.", "date": "2018.01.05", "title": "Барети откриха почти 1200 мастърбокса контрабандни цигари"}
{"url": "https://news.bg/comments/ya-kazhete-detsa-kakvo-e-pol.html", "text": "Верният отговор, според Истанбулската конвенция, е \"социално изградена роля\", според научни източници - понятие в биологията, което ни разделя на мъже и жени, а децата в някои шведски детски градини може да ви кажат дори, че няма пол, а има \"хен\" - тази думичка са си харесали някои тамошни възрастни, за да не се подчертават половите различия и да не се поощрява дискриминацията на полов принцип.Какво ще учат за половете малките българчета ще покаже бъдещето, но при всички случаи ще е интересно. Защото, половете вече имат някои \"нестереотипни роли\" и това, според член 14 в спомената конвенция, трябва да бъде включено в учебната програма \"където е подходящо\".Да оставим темата за насилието над жени и деца (която само малоумен може да оспори) и да поразсъждаваме върху рушенето на стереотипите с образователни програми. Ако проследим как това се е случило в Швеция, можем да добием известна представа как ще се развият нещата след време и у нас. Или как няма да се развият.Половото ограмотяване в тая страна е задължителен учебен предмет още от 1955 година. През 1998-а година, поправка в закона за образованието в Швеция постановява, че всички училища трябва да работят срещу половите стереотипи. Това вдъхновява Лота Раялин, директор на 5 държавни детски градини за деца между 1 и 6 години, да въведе \"полово неутрална\" политика в учебните заведения, които управлява. В тези учебни заведения няма момчешки и момичешки игри, децата използват местоимението \"хен\", което е нещо средно между \"тя\" и \"той\", тъй като учителите вярват, че това гарантира равнопоставеността на половете. За тях е изготвено специално ръководство, което обяснява как да се държат с децата.Някои родители са избрали тези детски градини точно заради полово неутралната им политика. За други това е предизвикателство, но с тях се работи и им се обяснява защо предразсъдъците към пола ще направят непълноценен живота на децата им. При по-големите сексуалното образование е част от дискусиите по различни социални и етични теми като нормите на половете и натискът на връстниците над деца с нетрадиционна (да я наричаме вече \"нестереотипна\") ориентация. Програмата е гъвкава и отворена - няма задължителен брой часове по този предмет, училищата имат правото да решават това. В Холандия часовете по полова култура са регламентирани със закон и започват още в началното училище, макар че първи стъпки се правят в детската градина, при четиригодишните. Осемгодишните холандчета вече са запознати с половите различия при момчетата и момичетата, а 11-годишните обсъждат сексуалната ориентация и вариантите за контрацепция. Системата включва няколко основни принципа: сексуално разнообразие - което означава толерантност към чуждите сексуални предпочитания и помощ за развиване на навици за защита от сексуално насилие или принуда.Половото ограмотяване присъства в училищните програми на Франция, Швейцария, Финландия и Дания. Едва миналата година Великобритания утвърди със закон задължителното сексуално възпитание. Програмата ще стартира реално през 2019-та. Всички деца от четиригодишна възраст ще бъдат информирани за безопасните и здравословни отношения между половете с уточнението, че родителите ще решават дали да ги допускат на тези уроци.Излиза, че от подобни програми има повече ползи, отколкото негативи. Особено, ако погледнем и данните на Евростат за демографския прираст на населението в Европа. Тези страни са положителни показатели, а Швеция дори е сред шампионите (с +10.6 промила), според изследването проведено през 2015-а година. Бихме могли да приемем безусловно положителната роля на подобно обучение, ако основните причини за високата раждаемост не бяха безпрецедентната по мащабите си имиграция, която е на рекордно високи нива, щедрите помощи за новородените и добрата социална политика. Същите фактори влияят и върху повишената раждаемост в другите споменати страни.Вярно е също, че всяка страна има правото да преценява кога и как да въвежда и провежда обучението си по полова култура и полово равенство. Видно е, че дори без Истанбулска конвенция много от страните вече го правят успешно, при това без да ги надзирава експертната група GREVIO, която освен, че ще мониторира действията на държавите срещу насилието над жени и домашното насилие, ще хвърля поглед и върху рушенето на половите стереотипи в тях чрез образователните им програми.Вярно е и още нещо, че каквито и да са \"социално изградените роли, поведения, дейности и характеристики, които определено общество смята за подходящи за жените и за мъжете\", все още човечеството съществува по една единствена проста причина - защото женският и мъжкият пол се привличат, зачеват и създават поколение. Друг начин няма, поне засега. Това трябва да е ясно и на децата в детската градина.", "date": "2018.01.05", "title": "Я кажете, деца, какво е \"пол\"?"}
{"url": "https://news.bg/regions/kola-izgorya-do-zhp-garata-v-asenovgrad.html", "text": "Автомобил изгоря на паркинга на жп гарата в Асеновград, съобщи БНР. Това е станало днес по обед.Пожарът е възникнал докато в колата имало трима души - майка, дъщеря и дете на 1 годинка.Жените в колата забелязали, че още при потеглянето на колата от предния капак на автомобила излиза пушек. Те веднага излезли от колата.Майката решила да види какво се случва и отворила капака на колата. Тогава огънят се възпламенил и обхванал предницата на автомобила.Пожарникари предполагат, че причината за пожара е техническа неизправност, най-вероятно в електрическата инсталация. Колата е имала и газова бутилка, която не се е взривила при пожара.Вследствие на пожара е засегнат и друг автомобил в съседство.", "date": "2018.01.05", "title": "Кола изгоря до жп гарата в Асеновград"}
{"url": "https://news.bg/world/turtsiya-tarsi-pomoshtta-na-frantsiya-i-italiya-za-protivoraketna-sistema.html", "text": "Турция направи стъпка към по-тясно сътрудничество в отбраната с Франция и Италия, съобщава \"Ройтерс\".Анкара сключи 18-месечен договор с френско-италианския консорциум Eurosam за проучване разработването и производството на далекобойна система за противовъздушна и противоракетна отбрана.От Eurosam уточняват в съобщение, че са сключили договора с турските си партньори Aselsan и Roketsan. Консорциумът обяви информацията в кулоарите на срещата между френския лидер Еманюел Макрон и турския му колега Реджеп Ердоган в Париж.Ракетната програма на трите страни се планира да бъде готова до средата на следващото десетилетие. Оръжейната система ще пази от нападения със стелт самолети, безпилотни самолети и ракети, уточняват от Eurosam.В същото време \"Дейли сабах\" съобщава, че Турция и Франция са подписали договори в областта на отбраната и търговията преди пресконференцията на двамата държавни глави.", "date": "2018.01.05", "title": "Турция търси помощта на Франция и Италия за противоракетна система"}
{"url": "https://news.bg/crime/6-mesetsa-zatvor-za-falshifikatsiya-na-dokumenti.html", "text": "Районният съд в Петрич постанови присъда от 6 месеца затвор спрямо лицето П. П., за това, че същият е хванат да фалшифицира документи.Подсъдимият се е признал за виновен за това, че на 22 май 2015 година в дома си в Петрич той е държал компакт дискове, флаш памет, мултифункционално устройство, предназначени за съставяне на неистински български документи, които да служат като официални такива.При обиска на дома на обвиняемия полицаите открили и ксерокопия на диплома за висше образование и приложение към нея, издадени на името на Стефано Пагани. Открит е и сертификат, издаден от МОН, ксерокопие на лична карта на името на Besar Misini от Република Косово.Осъденият признал и че в същия ден на обиска е приготвил да състави фалшиви документи за завършено висше образование, придобита квалификация и други такива, удостоверяващи правоспособност. Престъплението било извършено чрез получаване по Skype на файлове, съдържащи цифрови фотографии на документи и образци на сертификати. Файловете били съхранявани и в паметта на преносимия компютър, компакт дискове и флаш памет на обвиняемия.Мъжът е сключил споразумение с Районната прокуратура в Петрич. Определението на съда е окончателно и има характер на влязла в сила присъда.", "date": "2018.01.05", "title": "6 месеца затвор за фалшификация на документи"}
{"url": "https://news.bg/world/makron-otryaza-erdogan-za-turskoto-chlenstvo-v-es.html", "text": "Последното развитие в Турция показва, че \"не е възможен напредък\" за членството на страната в ЕС.Това заяви френският президент Еманюел Макрон на пресконференция с турския си колега Реджеп Ердоган в Париж, съобщават АФП и турски медии.Макрон продължи, че би било лъжа от страна на ЕС да се преструва, че могат да се отворят нови предприсъединителни глави. Френският лидер призова за преформулиране на сътрудничеството и диалога относно опитите за членство на Турция в ЕС, допълвайки, че съюзът \"трябва да остави лицемерието\".\"\", каза държавният глава на Франция, имайки предвид казуса с арестуваните журналисти в Турция. Преди разговорите Макрон обеща да повдигне деликатната тема пред Ердоган.От своя страна Ердоган отговори, че Анкара няма да се моли на съюза за еврочленство, намеквайки, че Турция може да прекрати процеса.Според него преговорите за присъединяването на държавата към Общността \"уморяват\" турските граждани.\"\", предупреди Реджеп Ердоган.Но Макрон отбеляза, че ЕС може да предложи на Турция \"партньорство\" вместо членство.За сирийската криза турският лидер разкритикува ЕС за липсата на помощ.Турция е приела 3,5 милиона сирийци, от които 270 000 живеят в палатки и контейнери. ЕС обеща голяма помощ, но само малка част от нея е предоставена, оплака се той.Президентът на Турция призова за съвместни усилия срещу терористичните организации, включително сирийските кюрди и ДАЕШ. Според него някои журналисти подхранват терористите чрез материалите си.Макрон пък каза, че Турция и Франция ще работят съвместно за установяване на мир и стабилност в Сирия след разгрома на ДАЕШ (\"Ислямска държава\").", "date": "2018.01.05", "title": "Макрон отряза Ердоган за турското членство в ЕС"}
{"url": "https://news.bg/crime/do-8-g-zatvor-mozhe-da-poluchi-rabotnik-prisvoil-sluzhebni-pari.html", "text": "Прокуратурата внесе обвинителния акт срещу 40-годишния Никола Минев за длъжностно присвояване на над 20 000 лв., съобщиха от Софийската районна прокуратура. За това престъпление той може да получи затвор до 8 години. Съдът може да конфискува до една втора от имуществото му, ако той бъде признат за виновен.Обвиняемият Никола Минев бил \"ръководител транспорт\" в дружество за транспортни услуги. Той трябвало да осигурява необходимите средства за обезпечаване на заявените курсове. Минев бил служителят, който нарежда банкови преводи или тегли пари в брой от специална сметка на дружеството. С нея оперира само той.Минев организира и контролира подготовката на автомобилите за годишни технически прегледи, контролира разходите на горива, смазочни материали и резервни части, контролира разходването от шофьорите на представените им средства и др.Никола Минев е трябвало да отчита в началото на всеки календарен месец изтеглените от него пари и отчетните документи за тях за предходния месец, на счетоводителя на дружеството.В края на януари 2014 г. обвиняемият имал финансови затруднения. Той решил да задържи за лична употреба изтеглените и получените от него от банковата сметка на ощетеното дружество парични суми, без да отчита същите пред счетоводителите на дружеството.Във въпросната сметка постъпвали единствено приходи от клиенти за извършената им транспорта услуга от дружество \"С\".От февруари 2014г. до месец май 2014г., Минев задържал общо 20 290. Делото срещу него ще бъде гледано в Софийския районен съд.", "date": "2018.01.05", "title": "До 8 г. затвор може да получи работник, присвоил служебни пари"}
{"url": "https://news.bg/world/kosovo-vinagi-shte-sme-zad-sasht-ako-ni-priemat-v-oon.html", "text": "Президентът на Косово Хашим Тачи заяви, че страната му е щяла да гласува със САЩ против резолюцията на ООН, която осъжда решението на американския президент Доналд Тръмп да признае Йерусалим за столица на Израел, съобщава Еврейската телеграфна агенция.Тачи каза в интервю за албанския вестник \"Експрес\", че ако Косово се присъедини към ООН, \"винаги\" ще следва САЩ при гласуване, включително и за резолюцията за Йерусалим.Общото събрание на ООН одобри необвързваща резолюция, която осъди решението на Тръмп.Под 10 държави гласуваха против резолюцията, а 53 се въздържаха.Еврейската телеграфна агенция отбелязва че мнозинството косовари подкрепят САЩ, а също така и евреите.Русия и Китай блокират членство на Косово в ООН.", "date": "2018.01.05", "title": "Косово: Винаги ще сме зад САЩ, ако ни приемат в ООН"}
{"url": "https://news.bg/finance/ot-nap-zapechataha-golyam-magazin-v-dobrich.html", "text": "Данъчните запечатаха голям магазин за китайски стоки в търговски център в Добрич. Причината са данъчни нарушения, съобщават от НАП-Добрич, цитирани от БТА.Това е един от първите, обявени в интернет страницата на НАП в списъка на търговци, спрямо които се налага принудителната административна мярка \"запечатване\". Софтуерът на НАП за дистанционно наблюдение на касовите апарати е открил, че търговският обект в центъра на Добрич отчита нереално ниски обороти.Данъчните са извършили контролна покупка в магазина и са видели, че покупките не се отразяват на касовия апарат, който има връзка с приходната агенция. Те се издават на касови бележки от компютърна система с нефискален принтер.За такива касови бележки, издавани на клиенти на магазина, има подадени жалби в НАП, посочват от местния офис на агенцията.Още през 2015 г. данъчните са проверили магазина. Тогава са съставени седем акта за същото нарушение.Заради системните нарушения на данъчните закони магазинът ще остане запечатан за максимално предвидения от закона срок от 30 дни, информират от НАП.След това касовият апарат на обекта ще бъде поставен под засилено дистанционно наблюдение и при установяване на нови нарушения отново ще бъде наложена административната мярка \"запечатване\".От НАП-Добрич напомнят, че за всяка покупка на стоки и услуги срещу заплащане в брой трябва да се издава касова бележка, на която в долния ляв ъгъл задължително трябва да е изобразена картата на България около индекса BG.", "date": "2018.01.05", "title": "От НАП запечатаха голям магазин в Добрич"}
{"url": "https://news.bg/politics/problemat-sas-sigurnostta-na-evropa-e-edin-ot-nay-tezhkite.html", "text": "Проблемът със сигурността на Европа е един от най-тежките. Това коментира ресорният министър Лиляна Павлова във връзка с предстоящото заседание на Колежа на еврокомисарите, което ще се състои на 11 януари.Министър Павлова подчерта, че въпросите как охраняваме по-ефективно границите е една от най-тежките теми по обявените приоритети. \"Ние сме призовани да бъдем честен посредник, да бъдем балансьор, защото ние трябва да представляваме оттук нататък позицията на 28-те. Това е най-тежката задача пред нас - да намерим пресечната точка, така че да имаме крайната позицията на 28-те\", коментира Павлова.Очакванията са заседанието на Колежа на еврокомисарите да бъде разпределено в четири клъстера спрямо нашите четири приоритета. Единият клъстер ще дебатира бъдещето на Европа, следващия бюджет, вторият - Западните Балкани и съответно темата със сигурност и миграция, четвъртият - дигиталният дневен ред. Това ще са темите, които ще бъдат обобщени в едно пленарно заседание на председателя Жан-Клод Юнкер.Министър Павлова коментира и спекулацията с цените на юбилейните монети по повод председателството и високите цени, обявени за продажба в някои онлайн магазини. \"Това, което мога да кажа, че монети като тази винаги се правят в тираж от 3 000 - 2000 са пуснати в обръщение, другите 1000 са закупени като протоколни подаръци. Не би трябвало да има спекулации и проблем по темата, нормално и очаквано е да има търсене\", каза още Павлова, която изтъкна, че не случайно именно монетите са специалният подарък за очакваните ВИП гости.", "date": "2018.01.05", "title": "Проблемът със сигурността на Европа е един от най-тежките"}
{"url": "https://news.bg/politics/irlandiya-ni-iska-v-evrozonata.html", "text": "Между България и Ирландия има воля за сътрудничество. Това обяви премиерът Бойко Борисов след срещата си с премиера на Ирландия Лео Варадкар, който е на работно посещение в България.Фокусът на разговорите между двамата е бъдещето на Европейския съюз и промените, които ще настъпят след Брекзит, Българското председателство на Съвета на ЕС, както и други актуални въпроси от .Сред темите на срещата са и задълбочаването на търговско-икономическото партньорство между България и Ирландия, изграждането на ефективно бизнес сътрудничество, както и активно увеличаване на двустранния стокообмен и на ирландските инвестиции и туристи у нас.Всеки премиер ни е важен, когато става въпрос за интеграцията на Западните Балкани, отчете Бойко Борисов. По думите му по време на председателството имаме подкрепата на Ирландия. Премиерът ни е убеден, че с воля и желание ще де справим с трудностите.На брифинга в Министерски съвет ирландският премиер Лео Варадкар изрази радост, че сме поели председателството на ЕС. Има много големи отговорности, които поемате, изтъкна той и каза, че ще успеем под ръководството на Бойко Борисов. Ирландският премиер е убеден, че ще покажем България на Европа. Ирландия поема ангажимента да работи за вашия успех, изтъкна Лео Варадкар. Той видя и общи белези в историята на двете държави като общия стремеж за интеграция в ЕС.Ще се радваме, сподели ирландският премиер. По думите му конкуренцията е добро нещо. Според него важен е следващият европейски бюджет. Оценката му е, че ползотворно използваме структурните фондове на ЕС.С Бойко Борисов за обсъдили интеграцията на Западните Балкани и Ирландия подкрепя приемането им в европейското семейство. Страната му дори искала да ни помогне.Двамата премиери са обсъдили и Брекзит. За нас това е много сериозен въпрос, сподели Лео Варадкар. Искаме да запазим най-добрите отношения между ЕС и Обединеното кралство, допълни той.", "date": "2018.01.05", "title": "Ирландия ни иска в Еврозоната"}
{"url": "https://news.bg/society/moskovski-i-fandakova-validiraha-poshtenska-karta-s-lika-na-hristo-botev.html", "text": "Министърът на транспорта Ивайло Московски и кметът на София Йорданка Фандъкова валидираха пощенска карта по повод 170 години от рождението на поета-революционер Христо Ботев. Церемонията се състоя в Регионалния исторически музей.Художник на проекта е Стоян Дечев. Церемонията бе съпътствана с откриването на филателна изложба и представянето на мраморен бюст на поета, дело на скулптора Йордан Кръчмаров. Колекцията от пощенски марки е на инженер Георги Мъндев. Министърът на транспорта Ивайло Московски отбеляза, че ликът на Христо Ботев е бил част от пощенските марки над 25 пъти. \"Това е показателно за ролята, която му отрежда цялата държава и цялото българско общество\", посочи Московски.Художникът на проекта Стоян Дечев припомни думите на Илия Бежков: \"Левски е земята на България, а Ботев е нейното небе\".Дечев заяви, че Ботев и делото му е вдъхновял много български артисти, а едни от най-хубавите картини са тези на Александър Поплилов. Картата носи портрет на Ботев, дело на Александър Поплилов. Стоян Дечев пък е негов ученик и затова се наема с художественото оформление. Дечев посочи две важни причини за използването точно на този портрет. Проф. Поплилов е носил като амулет подписа на Христо Ботев в паспорта си. Подписът е по същество съвършено произведение на калиграфията. Дечев посочи и второто нещо, което той е носел в паспорта си приживе - кратко описание на Ботев от Вазов:\"Полицията го следеше. Богатите го презираха. Младежите го избягваха, но го обичаха. Никой не можеше да издържи смелия му орлов поглед. Той беше висок, едър, почти исполин. Умното му лице - необикновено, високият му стан, гърлестият му говор и смях, гордият му смел и разкрачен ход, го отличаваха и туряха по-горе от множеството, сред което вървеше замислен\".", "date": "2018.01.05", "title": "Московски и Фандъкова валидираха пощенска карта с лика на Христо Ботев"}
{"url": "https://news.bg/crime/rosen-angelov-bez-dokumenti-bez-imot-ne-polzva-transport.html", "text": "Росен Ангелов - издирваният от МВР за шесторното убийство в Нови Искър - е без документи за самоличност, без адресна регистрация и не ползва с транспортни средства. Той още не е заловен от службите и се издирва. Прякорът на Росен е бил \"горският човек\".Това става ясно на брифинг в прокуратурата по повод , но разкрито едва на 2 януари следобед.Припомняме, и днес в околностите на Нови Искър и Искърското дефиле се  за издирване на 56-годишния Росен Ангелов, обвинен за шесторното убийство. Това е втори ден на операцията на службите по залавянето му.Шефът на НСлС Борислав Сарафов съобщи, че Росен Желев Ангелов е привлечен като обвиняем за шесторното убийство в Нови Искър.Сарафов заяви: \"По категоричен начин престъплението е разкрито и доказано.\"Извършени са 16 огледа и претърсване на жилища и местности, назначени са 91 експертизи, от които 18 са ДНК анализи, 36 - биологични, 31 - комплексни - физикохимичен, балистични, дактилоскопични, 6 съдебно медицински. Разпитани са 21 свидетели. Извършени са над 100 разузнавателни беседи, справки.Аутопсиите показват, че всеки е убит с по няколко изстрела и на всеки в главата има и по един контролен изстрел, съобщи Сарафов.Росен Ангелов е без работа, без собственост и без документи. От доказателствата по делото е установено, че е имал интимна връзка с пострадалата Кети Кюхова, продължила 6 месеца преди убийството.Росен Ангелов има 3 присъди лишаване от свобода. За кражба на лично имущество, за изнасилване, като е освободен условно предсрочно по присъдата за изнасилването. Третата присъда е влязла в сила през декември 2009 г. и е за блудство с малолетно дете, момиче на 12 г. Осъден е на 8 г. затвор, като присъдата е произнесена задочно и той не е приведен за изтърпяване на наказание, защото преди произнасянето на присъдата се е укрил. Обект е на още едно наказателно производство за блудство, което тече в момента.През годините се е издържал като е вършел работа на свои познати срещу дребни суми. Има информация, че и на Кети е вършил услуги и вероятно така са се запознали.Доказателствата, че Росен Ангелов е извършителят на убийството, се подкрепят от ДНК анализ на следи, действал е сам.Градският прокурор Емилия Русинова обяви, че с постановление от 4 януари 2018 г. Ангелов е привлечен задочно, защото е обявен за издирване. По думите й лицето няма документи за самоличност, няма работа, придвижва се не по нормалните пътища, а през гората и планината, което затруднява издирването.Деянието е убийство на повече от едно лице при условие на опасен рецидив и е предумишлено. Мярка за неотклонение в момента не може да му се вземе, тъй като е привлечен задочно.Главният секретар на МВР Младен Маринов заяви, че работата по случая продължава. По отношение на издирването има създадена организация като са включени и Той отново припомни, че Росен Ангелов е изключително опасен. В помещенията, които е обитавал, са открити ръчни гранати, запалки. Местата, където е засичан, са наситени с полицейски сили. Гранична полиция също е включена в издирването.Мотивът за убийството е личен, свързан е с интимни отношения с пострадалата. По свидетелски показания, той ставал раздразнителен, когато е отхвърлен и изоставен от жената. Проявявал е ревност към мъжа, с който Кети е живеела. Останалите жертви са да се прикрие убийството. Майката на Кети е била наясно с тази нейна връзка. Също така Кети, по свидетелски показания, е споделяла на Росен, че има проблеми във връзката си с Неделчо Юнаков.Младенов предположи, че редът, в който са убити е следният - първа е убита Кети, а после останалите. Тя вероятно е транспортирана до кладенеца.Оръжието все още не е открито. Гилзите от местопрестъплението са от едно оръжие.На тефтерчето, намерено в гората е назначена експертиза, за да се разбере на кого е почеркът.Ангелов се е опитал да заличи следите, като е размествал телата. От МВР предполагат, че е убивал жертвите си една по една. Първо са убити Неделчо и Георги. Вероятно Нанси и Боби са се качили на горния етаж на къщата, за да се скрият, и са убити впоследствие. При Неделчо има следи от нараняване по ръцете, като вероятно е имало някаква борба.Вероятно кучето е познало извършителя, защото там, където е убито, се предполага, че се е скрило.Според направения психопрофил на Росен Ангелов, когато е лежал в затвора, той е интелигентен, със завишено самочувствие, раздразнителен, с нисък праг на социална зрялост.Вчера вечерта Росен Ангелов бе обявен официално за общодържавно издирване, като от МВР призоваха хората, които имат информация за местонахождението на издирвания, да подадат сигнали на тел. 112 или в най-близкото поделение на МВР при гарантирана анонимност.От МВР предупредиха, че има вероятност той да е въоръжен и опасен. Междувременно от МВР разпространиха още една снимка на издирвания: ", "date": "2018.01.05", "title": "Росен Ангелов - без документи, без имот, не ползва транспорт"}
{"url": "https://news.bg/int-politics/bilbordove-v-skopie-proklamirat-nasheto-ime-e-makedoniya.html", "text": "По билбордове в Скопие и други градове в Бившата югославска република Македония (БЮРМ) са се появили билбордове, обявяващи, че \"нашето име е Македония\", съобщават гръцки медии.Кампанията, организирана и финансирана от базираната в Канада националистическа Македонска организация за правата на човека (MHRMI), настоява за незабавно прекратяване на преговорите с Гърция за името на страната.Билбордът пита гражданите на страната дали искат да бъдат известни като \"нови македонци\", \"северни македонци\", \"скопяни\", \"вардарци\" или просто македонци.Също така се подчертава, че ако името на страната бъде променено където и да е, то ще бъде променено навсякъде и завинаги.От националистическата организация твърдят, че името, идентичността, езикът и историята на Македония се договарят навън, за да бъдат успокоени \"нашите потисници\".\"Очакваме в пълна степен и настояваме за незабавна защита на най-основното ни право на човешки права, самоидентификация и самоопределение, както и правото ни да съществуваме като такива, каквито винаги сме били -македонци\", изтъкват от MHRMI.", "date": "2018.01.05", "title": "Билбордове в Скопие прокламират: Нашето име е Македония!"}
{"url": "https://news.bg/world/donald-tramp-e-dete-ne-mozhe-da-mu-se-vyarva-obyavi-avtorat-na-skandalna-kniga-za-beliya-dom.html", "text": "Авторът на скандална книга за Доналд Тръмп в Белия дом заяви, че на американския президент трябва да се вярва по-малко, отколкото на всички останали хора, съобщава БиБиСи.Майкъл Уолф е автор на книгата Fire and Fury: Inside the Trump White House, която излезе на пазара по-рано от предвиденото. Уолф прекара месеци в Белия дом, събирайки материал за книгата си.Той отговори на коментар на Тръмп. Държавният глава на САЩ заяви, че книгата е \"пълна с лъжи\". Адвокати на лидера на САЩ се опитаха да блокират публикуването на книгата, а също така заплашиха със съд.Уолф разкри пред предаването Today по американската телевизия NBC, че целият екип на Тръмп казва, че \"той е като дете\".Това, което имат предвид, е, че той се нуждае от постоянно задоволство. Всичко е за него, каза той., добави Уолф.Журналистът подчерта, че напълно стои зад това, което е написал.Запитан да коментира опитите за блокиране публикуването на книгата и че публичността ще помогне на продажбите, Уолф се усмихна и отговори: \"Къде да изпратя шоколадовите бонбони\".", "date": "2018.01.05", "title": "Доналд Тръмп е дете, не може да му се вярва, обяви авторът на скандална книга за Белия дом"}
{"url": "https://news.bg/regions/burgasko-semeystvo-stoi-4-mesetsa-bez-tok-zaradi-nekachestveno-sanirane.html", "text": "Бургаско семейство остана 4 месеца без ток заради наводнен апартамент при некачествено саниране, съобщи БНР.Пострадалите трябвало да изпращат два пъти жалба до общината, за да може фирмата-изпълнител на проекта да заяви, че ще ремонтира жилището на пострадалите. Това е четвъртият случай в морския град, при който апартаменти се наводняват след саниране на блоковете.При дъждове вече не се стига до наводнения, но все още има довършителни работи по блока.Проблемите идват изцяло от некачествена работна ръка и до някаква степен и некачествени материали.Припомняме, цял блок в бургаския кв. \"Изгрев\" остана без покрив и бе наводнен по време на Коледните празници заради започнало през месец септември саниране. Инж. Росен Нецов от фирмата-изпълнител на проекта заяви, че до 10 дни ще ремонтират покрива, за да спрат течовете.Дължи се на допусната технологична грешка от наша страна, със сваляне на ламарини от покрива, което не е трябвало да се прави, обясни инж. Нецов.Той заяви, че има  и че пораженията в апартаментите, ще бъдат ремонтирани за тяхна сметка.Зам.-кметът по строителството в общината Чанка Коралска обеща, че фирмата ще бъде санкционирана.", "date": "2018.01.05", "title": "Бургаско семейство стои 4 месеца без ток заради некачествено саниране"}
{"url": "https://news.bg/society/zelenite-i-wwf-pitat-koy-e-sobstvenikat-na-yulen.html", "text": "В отворено писмо коалицията от неправителствени организации и граждански групи \"За да остане природа в България\" до председателя на Народното събрание Цвета Караянчева, президента Румен Радев и премиера Бойко Борисов питат кой е реалният собственик на ски зоната в Банско в Национален парк \"Пирин\".\"Обществото трябва да знае кой получава Пирин като подарък от правителството\", изтъкват съпредседателите на Зелените Зарица Георгиева и Владислав Панев.Те се позовават на изказване на представител на \"Юлен\" - концесионера на ски зона Банско - че кипърският гражданин Георгиус Георгиу е само номинален собственик на концесионера, но всички компетентни държавни институции знаят кой е реалният собственик.\"След като според адвокатът на \"Юлен\" истинският собственик не бил г-н Георгиу, а друг, деклариран пред институциите, e важно тази информация да стане публична\", обясняват Георгиева и Панев.В отвореното писмо се акцентира, че след като дружеството е единственото, което е получило право на управление и строителство в изключителна държавна собственост - Национален парк Пирин, българското общество трябва да знае кой е истинският собственик на \"Юлен\".Коалицията иска да се знае, чии интереси стоят зад решението за промяна на плана за управление. Според тях той всява разединение в обществото.\"Ние като организации в обществена полза не приемаме политиката на разединение и прoтивопоставяне на гражданите, защото това е вредно за всяко общество\", изтъкват екозащитниците.В отвореното писмо те се обръщат към държания глава, премиерът и председателя на НС с искане да се обяви кой е реалният собственик на \"Юлен\" АД\".", "date": "2018.01.05", "title": "Зелените и WWF питат кой е собственикът на \"Юлен\""}
{"url": "https://news.bg/crime/mvr-razprostrani-aktualna-snimka-na-ubietsa-ot-novi-iskar.html", "text": "Полицията продължава да издирва 56-годишния Росен Желев Ангелов и разпространи по-актуална снимка.От МВР отново отправят предупреждението, че има вероятност Росен Ангелов да е въоръжен и опасен.Мъжът е търсен във връзка с  в новогодишната нощ - убийството на шест души от едно семейство.Хората, които го разпознават на актуалната снимка и имат информация за местонахождението му, могат да подават сигнали на тел. 112 или в най-близкото поделение на МВР при гарантирана анонимност.Снимката, което от МВР разпространиха вчера: ", "date": "2018.01.05", "title": "МВР разпространи актуална снимка на убиеца от Нови Искър"}
{"url": "https://news.bg/int-politics/zhunkeras-ostava-v-zatvora-razporedi-varhovniyat-sad-na-ispaniya.html", "text": "Върховният съд на Испания разпореди каталунския сепаратистки лидер Ориол Жункерас да остане в ареста след повече от два месеца затвор, за ролята си в движението за независимост на испанския регион, съобщава \"Ройтерс\".В писмено решение съдиите съобщиха, че съществува риск Жункерас отново да извърши престъпление, ако бъде освободен, тъй като няма доказателства, които да покажат, че е изоставил \"пътя, следван досега\".Жункерас бе задържан по обвинения в бунт, размирици и злоупотреби с обществени средства.Решението на съда ще му попречи да се закълне при откриването на новия каталунски парламент на 17 януари.", "date": "2018.01.05", "title": "Жункерас остава в затвора, разпореди върховният съд на Испания"}
{"url": "https://news.bg/world/gratski-sad-reshi-da-ekstradira-makedonski-razuznavachi.html", "text": "Гръцки съд постанови, че двама македонци трябва да бъдат върнати в страната им, съобщава АП.Скопие пусна международна заповед за арестуването им във връзка с разразилия се преди няколко години скандал с подслушване.В съдебните документи пише, че въпросните македонци са на възраст 35 и 51 г. и са били служители на македонското контраразузнаване. Те са арестувани на летището в Солун през октомври 2017 г. В тях са открити фалшиви български документи.Адвокатът на обвиняемите заяви пред световната осведомителна агенция, че ще обжалва съдебното решение пред Върховния съд. Двамата македонци заявяват, че обвиненията срещу тях са политически мотивирани.Скандалът с подслушване в Македония се разрази през 2015 г., след като стана ясно, че около 20 000 души са били подслушвани незаконно. Политическата криза предизвика предсрочни избори на следващата година.", "date": "2018.01.05", "title": "Гръцки съд реши да екстрадира македонски разузнавачи"}
{"url": "https://news.bg/int-politics/evropa-e-skrivalishte-za-teroristi-na-islyamska-darzhava.html", "text": "Европа е скривалище за терористи на ДАЕШ (Ислямска държава), твърди белгийският джихадист Тарек Джадаун, задържан в Ирак. Джихадистът е дал интервю за белгийска телевизия от иракски затвор, където очаква смъртна присъда, съобщава БТА.Джихадистът е изразил готовност да съдейства на белгийските власти по разследването на терористичните мрежи, ако помогнат да не бъде осъден на смърт. Белгийският премиер Шарл Мишел отказа преговори с него или други военнопрестъпници, като добави, че за тях няма място повече в страната.ДАЕШ обяви Джадаун за мъртъв миналата година, а сведения бяха потвърдени от семейството на терориста. Месец по-късно бе изяснено, че той е пленен в Мосул и е разпитван от силите на САЩ. Установено е, че Джадаун е обучавал деца за джихадисти и е поел отговорност за атентатите в Брюксел през 2016 г. от името на ДАЕШ.По-късно Джадаун отправи видеопослание със заплахи към Белгия, в които заяви, че страната ще бъде разрушена и гражданите й никога повече няма да спят спокойно. Тогава той посочи, че негови \"братя\" са по целия свят, готови да действат по заповед.Сега Джадаун иска да се върне в Белгия при семейството си и да се извини на пострадалите от атентатите в Брюксел и Париж. Той предлага да разясни \"защо са се случили някои неща\".", "date": "2018.01.05", "title": "Европа е скривалище за терористи на \"Ислямска държава\" "}
{"url": "https://news.bg/world/islyamska-darzhava-podkrepi-antipravitelstvenite-protesti-v-iran.html", "text": "ДАЕШ (\"Ислямска държава\") обяви, че подкрепя антиправителствените протести в Иран, съобщава АП.В седмичното онлайн списание на ДАЕШ Al-Nabaa екстремистите описват протестите като \"революция срещу режима\" и въстание срещу иранската управленска система на аятоласите (Вилаят ал факих).Допълва се, че посланието на протестиращите към управниците е \"изключително важно\" и те трябва да продължат.Междувременно руският заместник-министър на външните работи Сергей Рябков заяви, цитиран от \"Ройтерс\", че призивите на САЩ за извънредна среща на Съвета за сигурност на ООН за обсъждане на ситуацията в Иран са намеса в суверенитета на Ислямската република.Той добави, че позицията на Техеран за външна намеса в страната не е безпочвена и че Вашингтон използва всеки възможен метод за дестабилизиране на правителства, които не харесва.", "date": "2018.01.05", "title": "„Ислямска държава” подкрепи антиправителствените протести в Иран"}
{"url": "https://news.bg/disasters/okeanite-se-zadushavat-martvite-zoni-se-razrastvat-v-geometrichna-progresiya.html", "text": "Мъртвите зони в океана, където липсва кислород, са увеличили размера си 4 пъти от 1950 г. насам, предупредиха учени, докато броят на районите с много малко кислород край бреговете са се увеличили десетократно.Повечето морски обитатели не могат да оцелеят в тези зони, а настоящите тенденции биха довели до масово изчезване в дългосрочен план, което води със себе си опасността от ужасяващи последици за стотици милиони хора, които зависят от морето.Климатичните промени, предизвикани от горенето на изкопаеми горива, са причината за масовата декислородизация, тъй като по-топлите води съдържат по-малко кислород. Крайбрежните мъртви зони са резултат от тора и нечистотиите от канализациите, изтичащи в морето.Проучването, публикувано в сп. Science, е първото всеобхватно изследване по темата, като в него се твърди: \"Изчезвания в голям мащаб в историята на Земята са свързани с топлия климат и океани, в които има недостиг на кислород\", изтъква водещият автор Денис Брайтбърг от американския Център за изследване на околната среда \"Смитсониън\", като допълва: \"При настоящия темп на климатични промени последиците за хората ще бъдат толкова ужасни, че е трудно да си представим, че е налице добър сценарий.\"\"Това е проблем, който можем да разрешим\", уверява Брайтбърг, посочвайки: \"Спирането на климатичните промени изисква глобални усилия, но дори действията по места могат да помогнат в борбата срещу намаляването на кислорода.\"Проф. Робърт Диас от Института по морска наука във Вирджиния обаче изтъква в тази връзка, че тези проблеми не са приоритет за правителствата по света. \"За съжаление, ще трябва да се мине през сериозна и постоянна смъртност в риболовните зони, за да може да бъде осъзната сериозността на проблема с ниските нива на кислород в океана\", предупреждава ученият.Океаните изхранват повече от 500 млн. души, особено в по-бедните страни, и осигуряват работа за 350 млн. души. Но се съобщава за най-малко 500 мъртви зони към момента в крайбрежни райони, което е скок от повече от десет пъти в сравнение с по-малко от 50 такива зони през 1950 г. Липсата на мониторинг в много региони по света означава, че истинският брой на мъртвите зони може да е много по-висок.", "date": "2018.01.05", "title": "Океаните се задушават, мъртвите зони се разрастват в геометрична прогресия"}
{"url": "https://news.bg/society/v-dobrudzha-nikoya-obshtina-ne-e-obzhalvala-ekootsenkata-za-dobiv-na-shistov-gaz.html", "text": "Нито една община в Добруджа не е обжалвала решението на Министерството на околната среда и водите да позволи екологична оценка на проекта за добив на нефт и шистов газ, съобщава БНР. Срокът за обжалването изтича в понеделник.Въпреки протестите, общините не са показали недоволство.Записаното в решението на екоминстерството е, че няма вероятност Цялостният работен проект на \"Парк плейс енерджи\" да окаже значително отрицателно въздействие върху природните местообитания, популации и местообитания на видове, предмет на опазване в защитените зони.Министерството на енергетиката има сключен договор с американска фирма за търсене и проучване на нефт и газ от 2014 г.Проектът им е отнесен до Блок 1-11 Вранино. Той заема площ от близо 400 кв. км. на териториите на 28 населени места в четири общини - Каварна, Балчик, Шабла и Генерал Тошево.В този проект попадат и защитени по \"Натура 2000\" зони - \"Крайморска Добруджа\", \"Калиакра\" и \"Било\".Фирмата за проучване основно ще действа във въглищните пластове на дълбочина от 1200 до 2500 метра.Припомняме,  на референдума, който се проведе в средата на декември миналата година. Повече от 90% казаха \"не\". Около 6000 души са упражнили правото на глас вчера.Въпросът на местния референдум беше: Инвеститорът \"Русгеоком БГ\" изтъкна, че няма да се съобрази с решението от референдума. \"Инвеститорът е прав, че референдумът не е задължителен при гледането на оценка за въздействие върху околната среда, но сигналите, които сме получили, ще бъдат взети предвид при гледането на процедурата за приемането на доклада по ОВОС\", обясни екоминистърът Нено Димов.", "date": "2018.01.05", "title": "В Добруджа никоя община не е обжалвала екооценката за добив на шистов газ"}
{"url": "https://news.bg/society/s-4-mln-lv-nkzhi-remontira-zhp-gari.html", "text": "\"За 2018-а година сме заделили 4 млн. лв., средства от републиканския бюджет, с които ще довършваме започнати проекти от миналата година, ще се изпълняват и подобрени инвестиционни проекти. Това, което възнамеряваме да изпълним, са: Долно Езерово, Ямбол, Айтос, Стамболийски и Шумен, като по-големи сгради\", коментира пред БНР инж. Тони Грозданов - ръководител на Отдел \"Изпълнение на програми с национално финансиране\" в НКЖИ.\"Със средствата, с които компанията разполага, с усилията, които полага, считам, че се справя засега успешно, макар и бавно. За съжаление, това е процес, който постоянно трябва да бъде поддържан на едно високо ниво. Опитваме се и полагаме големи усилия да постигнем добри резултати\", обясни състоянието на българските жп гарите, Грозданов. Той допълва, че компанията стопанисва 298 гари, отговарят и за много голям брой технически сгради и помещения, които пряко са ангажирани с експлоатацията на железопътната инфраструктура.\"До момента отопляваме 57 от тях. Това са по-големите областни градове. Предприемаме и допълнителни мерки за повишаване комфорта на пътниците. За тази година сме предприели действия по още 40 такива сгради, на които да обособим топли чакални\", коментира Грозданов.", "date": "2018.01.05", "title": "С 4 млн. лв. НКЖИ ремонтира жп гари"}
{"url": "https://news.bg/world/hamas-iska-obedinenie-s-organizatsiyata-za-osvobozhdenie-na-palestina.html", "text": "Палестинската групировка \"Хамас\", водена от Исмаил Хания, предложи да предаде оръжията си на Организацията за освобождение на Палестина като част от усилия за национално помирение, съобщава новинарският портал Al-Hayat.Процесът е \"необратим\" и основните сили, контролиращи Ивицата Газа, са готови да се присъединят към Организацията за освобождение на Палестина, разкри източник.В плана е включено предложение за разпускане на паравоенното крило на \"Хамас\".Организацията за освобождение на Палестина има статут на наблюдател нечлен на ООН и се води от палестинския президент Махмуд Абас. Той също така е шеф на лявата партия \"Фатах\", докато \"Хамас\" е ислямистка организация. Двете страни са в конфликт повече от десетилетие.Високопоставен източник от \"Хамас\" заяви, че организацията му настоява за обединение, за да окажат натиск върху САЩ с цел приемане на политически решения за съдбата на палестинците.", "date": "2018.01.05", "title": "„Хамас” иска обединение с Организацията за освобождение на Палестина"}
{"url": "https://news.bg/int-politics/twitter-blokira-sayta-na-krayno-dyasnata-zlatna-zora-v-gartsiya.html", "text": "Twitter блокира сайта на крайно дясната партия \"Златна зора\" в Гърция, в съответствие с новите правила на платформата срещу речта на омразата, съобщава ДПА.Социалната мрежа не коментира защо са блокирани акаунти на \"Златна зора\". \"След Facebook, ... Instagram и всички корумпирани медии, беше ред на Twitter да вземе на прицел партията по този вулгарен начин\", коментират от \"Златна зора\".\"Златна зора\" е свързана с насилие и хулигански прояви, а нейното ръководство е замесено в процеса за неоноцистко убийство на антифашистки хип-хоп артист през 2013 г.Други платформи и социални мрежи, вече са изтрили страниците на екстремистката група. \"Златна зора\" е третата най-силна партия в гръцкия парламент, след като спечели 7% от гласовете през 2015 г. Според текущите проучвания на общественото мнение, тя задържа своето място сред гласоподавателите, като сега има подкрепата на 6,8%.", "date": "2018.01.05", "title": "Twitter блокира сайта на крайно дясната \"Златна зора\" в Гърция"}
{"url": "https://news.bg/crime/uniformeni-otkriha-boen-arsenal-v-chasten-dom.html", "text": "Полицаите откриха впечатляващ боен арсенал при обиск на частен дом в Бяла Слатина, съобщиха от Областната дирекция на МВР във Враца.Къщата е обитавана от 44-годишен местен жител с инициали Л. К. При проверката полицаите установяват, че мъжът е \"въоръжен до зъби\".В дома му са открити и иззети автомат \"Калашников\", пушка тип \"карабина\", 2 ловни пушки, газов пистолет, пригоден за стрелба с бойни патрони, както и самоделно изработен пистолет. При обиска са открити и 638 патрони за различни оръжия, с различен калибър.Към момента не е ясно дали мъжът е имал разрешително за някои от оръжията. Лицето не е задържано поради здравословни причини. По случая е образувано бързо производство.До открития боен арсенал се стигнало, след като полицаите провеждали специализирана операция на територията на община Бяла Слатина за противодействие на престъпността и опазване на обществения ред.Първоначално униформените направили проверка по сигнал на 75-годишен местен жител. В дома на човека полицаите открили ловни патрони, съхранявани без разрешително.В хода на операцията обаче възрастният човек \"изпял\" как се е сдобил с патроните - той казал, че патроните са му били предоставени от Л. К. Тогава полицаите отишли до дома на 44-годишния мъж и открили оръжията.", "date": "2018.01.05", "title": "Униформени откриха боен арсенал в частен дом"}
{"url": "https://news.bg/crime/13-godini-i-4-mesetsa-zatvor-za-mazha-zastrelyal-zhena-si-v-kv-lagera.html", "text": "Състав на Софийския градски съд постанови присъда 13 години и 4 месеца лишаване от свобода на Венцеслав Василев,  Елена Василева в заведение в столичния кв. \"Лагера\".Постановената присъда е 20 година, но тъй като делото се води по бързото производство, тя се редуцира с 1/3. За притежаване на незаконно оръжие Василев получи 2 години, като също присъдата се редуцира с 1/3 на 1,4 г.Василев трябва да плати и по 250 000 лева кръвнина на децата си Далия Василева и София Василева.Съдебният състав на Софийския градски съд даде ход на делото по съкратената процедура срещу Венцеслав Василев по негово желание.Стефка Тунева - майка на убитата съпруга, в качеството си на настойник на децата на Елена Василева предяви граждански иск в размер на 500 000 лева, по 250 000 лева за всеки от наследниците - Далия и София Василева. Относно иска, Василев заяви, че няма против и добави: \"Много евтино оценява дъщерите ми.\".От прокуратурата поискаха доживотен затвор и отчетоха смекчаващи обстоятелства като чисто съдебно минало и направени самопризнания. Утежняващи обстоятелства, според прокурора, са множеството изстрели по Елена Василева - 5 на брой.Адвокатът на подсъдимия също поиска при постановяване на присъдата да се вземе предвид чистото съдебно минало, доброволното му предаване в полицията, както и тежкото му онкологично заболяване.В последните си думи пред съда преди присъдата, Венцеслав Василев изрази искрено съжаление от извършеното. В съдебната зала той заяви, че през цялото време той е издържал Елена и семейството си, защото тя не е работила.По думите му тя е заявила, че иска да го лиши от бащинство, като е събирала уличаващи го доказателства.Подсъдимият разказа и за някои възпитателни методи на жена му по отношение на дъщеря му - Далия, вследствие на които детето е било с рани и отоци по главата. Той съжали, че е заставал зад майката, когато тя се е отнасяла с детето така.\"Съжалявам, че тази огромна любов се превърна в злоба и омраза\", каза още той в съдебната зала. По думите му лицето на жена му е било изпълнено с омраза, която не мислел, че може да съществува между хора, които са се обичали. Василев обясни, че изпаднал в шок от думите на Елена: \"Ти нямаш вече деца\" и стрелял.Присъдата ще бъде обжалвана от Венцеслав Василев.", "date": "2018.01.05", "title": "13 години и 4 месеца затвор за мъжа, застрелял жена си в кв. „Лагера“"}
{"url": "https://news.bg/crime/zabraniha-lova-v-gabene-zaradi-ubit-blagoroden-elen.html", "text": "Заради убит благороден елен властите забраниха лова в ловностопански район - Гъбене. Животното е убито в землището на габровското село Музга. То попада в района на Ловнорибарска дружинка - Гъбене, която е част от ЛРД \"Чардафон\" - Габрово.На извънредно заседание на комисията по ловно стопанство към Държаното горско стопанство - Габрово беше взето решението за ограничаване на лова.Освен редовно утвърдените членове на комисията, на заседанието поканени бяха председателят на Ловнорибарска дружинка Гъбене и ръководителят на ловния излет във въпросния ден, заедно с екипът от охранителното звено към СЦДП, установили нарушенията, директорът на ДЛС \"Росица\" и директорът на Северноцентралното държавно предприятие.Основен довод за решението на комисията са безпрецедентните бракониерски прояви. Съобразно решението и клаузите на договора за ползване на дивеч между ДГС - Габрово и ЛРД \"Чардафон\", се забранява ловуването на територията на ЛСР Гъбене, за срок от 1 година. Ловнорибарско дружество \"Чардафон\" е уведомено за това.Припомняме, служители на Северноцентрално държавно предприятие задържаха автомобил, спрян за проверка след многочасово наблюдение в землището на габровското село Музга и чути два изстрела в отдалечена местност. На 30 декември в проверения автомобил са пътували трима души. В колата са намерени ловно оръжие, прясно отрязана глава от благороден елен и раници, съдържащи месо. Проверката установила, че лицата притежават законно издадени ловни билети, членски карти, както и талони, част от разрешително за групов лов на дива свиня във въпросния ден, но за друго ловище.Ловът на благороден елен обаче се осъществява единствено с получено индивидуално разрешително, каквото не е издавано на територията на ЛРД - Габрово. Горски инспектори от Регионалната дирекция по горите - Велико Търново, които са съставили констативен протокол и са уведомили органите на ОД на МВР - Габрово.Припомняме още, че на 14 декември между село Люблен и Садина шуменски бизнесмен при бракониерски лов уби благороден елен и кошута.Макар че пробвал да се укрие, той е открит и престъплението е разкрито. Мъжът е поучил обвинене от прокуратурата.", "date": "2018.01.05", "title": "Забраниха лова в Гъбене заради убит благороден елен"}
{"url": "https://news.bg/world/moskva-sasht-tarsyat-prichini-za-okazvane-na-natisk-varhu-iran.html", "text": "Заместник-министърът на външните работи на Русия Сергей Рябков заяви, че Вашингтон \"търси причини\" за оказване на натиск върху Иран заради ядрената програма на Ислямската република, съобщава АФП.Рябков направи коментара в отговор на вицепрезидента на САЩ Майк Пенс, който тази седмица изтъкна, че Вашингтон \"няма да мълчи за Иран\" и призова за подмяна на иранското споразумение от 2015 г.\"\", подчерта Рябков.\"Не виждаме причина за промяна на споразумението с Иран\", добави той.По-рано тази седмица руският дипломат призова Вашингтон да не се меси във вътрешните работи на Ислямската република.В четвъртък САЩ наложиха санкции на пет ирански компании, които участват в програмата за производство на балистични ракети.", "date": "2018.01.05", "title": "Москва: САЩ търсят причини за оказване на натиск върху Иран"}
{"url": "https://news.bg/regions/chasti-ot-stolitsata-bez-parno-poradi-avariya.html", "text": "\"Топлофикация София\" ЕАД информира, че е спряно топлоподаване в района между улиците бул.\"Г. С. Раковски\", ул.\"И. Вазов\", ул.\"А. Батемберг\", бул.\"Дондуков\", ул.\"Будапеща\" и ул.\"Искър\".Също така и в участъка между ул.\"Дунав\", ул.\"Ангиста\", бул.\"Ген.Данаил Николаев\", ул.\"Бяло море\", ул.\"Стара планина\", бул.\"Васил Левски\", ул.\"Екзарх Йосиф\"Засегнати са зала \"Универсиада\" в \"Гео Милев\" и в студентски град общежитие бл.30.Припомняме, без парно бяха над 20 хил. клиенти на Топлофикация в столицата в края на декември 2017 г. Причината за аварията бе нов пробив на тръбата, заради която южните столични квартали \"Красно село\", \"Гоце Делчев\", \"Стрелбище\" и кв. \"Борово\" останаха на студено в началото на декември.", "date": "2018.01.05", "title": "Части от столицата без парно поради авария"}
{"url": "https://news.bg/regions/do-15-yanuari-udalzhavat-bedstvenoto-polozhenie-v-pazardzhik.html", "text": "Удължават частичното бедствено положение в Пазарджик до 15-и януари, заяви заместник-кметът Петър Петров, цитиран от БНР.Припомняме, на 29 декември 2017 г. бе обявено едноседмично бедствено положение в Пазарджик заради проблема със сметосъбирането. По-рано през деня бедственото положение бе удължено. До проблема със сметосъбирането се стигна заради директива на Европейската комисия, според която от 1 януари трябва да се закрият всички сметища, които не отговарят на изискванията. Регионалното депо на Пазарджик все още е без ясно определен оператор. Към момента не е подписан договор.Усложнението идва и от факта, че към момента още не е ясно дали фирмата, която загуби конкурса за оператор на новото регионално депо, ще обжалва решението пред Върховния административен съд. Срокът е до днес.Дори и да няма обжалване, което официално ще стане ясно в понеделник, е нужно технологично време, за да се подпише договор между община Пазарджик и консорциума, който ще обслужва депото, уточни Петър Петров.Припомняме, обявяването на частичното бедствено положение в Пазарджик даде възможност на , въпреки съдебните процедури по обжалването на конкурса.", "date": "2018.01.05", "title": "До 15 януари удължават бедственото положение в Пазарджик"}
{"url": "https://news.bg/crime/1-zhertva-i-17-raneni-pri-katastrofite-ot-izminaloto-denonoshtie.html", "text": "През изминалото денонощие в страната са станали 14 тежки катастрофи. При инцидентите е загинал 1 човек, а 17 души са били ранени. Няма информация някои от ранените да е с опасност за живота. Това сочат данните на МВР относно пътните инциденти на територията на страната за изминалите 24 часа.В столицата през изминалото денонощие са възникнали 158 леки пътни произшествия. Тежките катастрофи в София са били 5, при които е загинал 1 човек. Ранени са 7 души.Според статистиката на МВР от началото на 2018 година на територията на страната са възникнали 55 тежки катастрофи, при които са загинали 4 души, а 73 са били ранени. Към момента с опасност за живота са 4 души.News.bg припомня, че страната ни изпрати 2017 година с 677 жертви на пътя. През цялата 2017 година на територията на страната са възникнали 6 840 тежки катастрофи, при които са загинали 677 души, а 8 619 са били ранени. Само за месец декември 2017 година жертвите на пътя са 60. През последния месец от годината са възникнали 514 тежки катастрофи, при които освен жертвите, са били ранени 656 души.", "date": "2018.01.05", "title": "1 жертва и 17 ранени при катастрофите от изминалото денонощие"}
{"url": "https://news.bg/int-economics/turski-potok-dostiga-chernomorskiya-bryag-na-turtsiya-prez-may.html", "text": "Първата линия на газопровода \"Турски поток\" ще достигне турския бряг през май тази година и ще бъде пуснат в експлоатация в края на 2019 г., съобщиха от управляващия екип на проекта пред Анадолската агенция.Двата паралелни тръбопровода се изграждат с помощта на най-големия строителен кораб в света \"Пионерски дух\".Газът от първата линия е предвиден за турския пазар, докато газът от втората е предназначен за страните от Южна и Югоизточна Европа.\"През май първата линия ще достигне турския бряг. След това корабът \"Пионерски дух\" ще има друга работа. След това ще се завърне в Черно море, за да работи по втората линия на \"Турски поток\". Очакваме, че ще се върне през третото тримесечие в Черно море и ще възобнови работа\", изтъкна говорителят на \"Турски поток\".По думите му, общият капацитет на газопровода от 31,5 млрд. куб. метра ще посрещне годишните енергийни нужди на 15 млн. домакинства.Проектът ще може да произвежда енергия, еквивалентна на 126 хил. вятърни турбини и 39 атомни централи.\"Това е огромно количество енергия, което трябва да бъде разпределено на турския и европейския енергиен пазар\", допълни говорителят.Определяйки проекта като \"много важен принос за енергийната сигурност\", той очаква, че с газопровода Турция ще се превърне в ключов възел за газовите доставки в Южна и Югоизточна Европа.Търсенето се повишава на европейския газов пазар във време, когато вътрешното производство намалява, коментира той, като в резултат той потвърди, че \"Турски поток\" ще играе значителна роля в Югоизточна Европа, особено в някои слабо развити пазари на Балканите, които ще спечелят от газа от \"Турски поток\".\"През първите 11 месеца на 2017 г. се наблюдава огромен ръст в търсенето в няколко страни, които се надяват да получат газ от \"Турски поток\". Търсенето на газ в Турция през първите 11 месеца на 2017 г. се увеличи с 20,4 процента, докато търсенето в Унгария се увеличи с 22,3 процента, Сърбия с 26,1 процента, Гърция с 11,6 на сто и България с 6,8 на сто\", уточни говорителят.Тази статистика от \"Газпром\" обхваща региона на втората линия и според руската компания доказва валидността на проекта, който ще може да покрие това увеличено търсене от \"Турски поток\".\"Това укрепва нашето убеждение, че строим нещо, което всъщност е ценно за тези страни\", обясни той.Говорителят потвърди, че строителството на 700 км от общо 1860 км на двете линии на подводния участък на проекта са завършени.С модерната технология на \"Пионерски дух\", корабът успява да полага по 4 км тръби дневно дори в тежки метеорологични условия, като в определени дни постига рекорди от над 5 км дневно.\"Скоростта на полагане на тръбите от \"Пионерски дух\" е по-бърза, отколкото очаквахме. Това е първото полагане на тръби на този кораб\", уточни той.Гърция и България кандидатстват за европейска част от проекта. Според говорителя преговорите с Гърция и България за европейска страна на проекта са в ход и страните постигали добър напредък.\"Има положително настроение около проекта\", заяви той, като Сърбия и Унгария проявявали интерес към участие на правителствено равнище.\"Преди да доставим първия газ на Турция в края на 2019 г., трябва да се вземе решение за втората линия на газопровода\", добави той.", "date": "2018.01.05", "title": "\"Турски поток\" достига черноморския бряг на Турция през май"}
{"url": "https://news.bg/world/islyamska-darzhava-obyavi-voyna-na-hamas.html", "text": "Клонът на терористичната организация ДАЕШ (\"Ислямска държава\") на Синайския полуостров заплаши да смаже палестинската групировка \"Хамас\", съобщават агенции.В 22-минутно видео ДАЕШ призовава последователите си да атакуват \"Хамас\" и да екзекутират всеки, който сътрудничи на базираната в Ивицата Газа организация.Според анализатори предупреждението допълнително ще дестабилизира вече нестабилната ситуация със сигурността в Газа.Никога не се предавайте. Използвайте експлозиви, оръжия със заглушители и бомби, призовава ДАЕШ последователите си.Като причини се посочват: смазването на джихадистки групи в Газа от страна на \"Хамас\" и провалът на \"Хамас\" да предотврати обявеното от САЩ решение Йерусалим да е столица на Израел.Видеото започва с кадри с президента на САЩ Доналд Тръмп, който обявява свещения град за столица на еврейската държава.Във видеото \"Хамас\" се критикува, че върви по стъпките на \"неверния Запад\". Също така се показва екзекуция на мъж, който е сътрудничил на военното крило на \"Хамас\".", "date": "2018.01.05", "title": "„Ислямска държава” обяви война на „Хамас”"}
{"url": "https://news.bg/politics/rumen-radev-svika-ksns-za-predsedatelstvoto.html", "text": "Президентът Румен Радев свиква заседание на Консултативния съвет за национална сигурност на тема: \"Роля на Република България за развитието на Общата политика за сигурност и отбрана на ЕС (ОПСО) в контекста на българското председателство на Съвета на Европейския съюз 2018\".Консултативния съвет за национална сигурност ще се проведе на 9 януари 2018 г. от 10.30 часа.Припомняме, още в средата на декември месец държавният глава анонсира намерението си следващото заседание на КСНС да бъде посветено на ангажиментите ни в рамките на Българското председателство на Съвета на Европейския съюз. Това стана в контекста отново на разменените реплики между Дондуков 1 и 2 във връзка с сагата по закупуването на нови изтребители.Позицията на президента Румен Радев е, че в секторите \"Сигурност\" и \"Отбрана\" парите се харчат \"на парче\" и няма ясно фокусирана визия как да се изграждат способности и съвместимост с нашите партньори поне за 10-15 години напред.Българското председателство започна от 1 януари 2018 г., но реално първото по-значимо събитие ще се състои два дни след Консултативния съвет по национална сигурност при президент. Припомняме, предните КСНС не постигнаха голям успех. В средата на октомври КСНС за корупцията събра отговорните институции и те стигнаха до извода, че борбата с корупцията не е на нужното ниво заради нормативната уредба и липсата на единен орган за разследването на този тип престъпления и консенсус бе постигнат на половина.Седмица преди това Консултативният съвет по национална сигурност завърши без решение по заложената тема - борба с корупцията, тъй като на съвета отсъстваха важни членове - външният и военният министър, , а по-рано от \"Дондуков 2\" излязоха Цветан Цветанов, Веселин Марешки, Мустафа Карадайъ. Външният министър . Така съгласие между партиите не беше постигнато и държавният глава насрочи втори КСНС. Това беше определено както от , така и индиректно .", "date": "2018.01.05", "title": "Румен Радев свика КСНС за Председателството"}
{"url": "https://news.bg/politics/dzhambazki-dokato-zelenite-pazyat-pirin-tsiganite-napadat-gorski-s-machete.html", "text": "Докато зелените \"пазят\" Пирин на жълтите павета, циганите изсичат горите и нападат горските с брадви и мачете. Това заяви българският представител в Европейския парламент и зам.-председателя на ВМРО Ангел Джамбазки.\"По времето, когато в София се провеждаше, цигани в община Роман нападнаха с брадви и мачете лесничеи, които са ги заловили с незаконно отсечени дървета\", изтъкна Джамбазки и добави, че това е поредният брутален акт на насилие над служители на реда.Припомняме, група цигани нападнаха с брадви и ножове горски служители по време на проверка. Горските спрели конска каруца, натоварена с дърва. За да се избегне по-тежка ситуация, горските инспектори произвели контролни изстрели във въздуха. Нападателите обаче не се уплашили и започнали да замерят горските с брадви и мачете, като едно от оръжията се забило в предното стъкло на служебния автомобил на горските.Джамбазки обърна внимание, че \"циганите в цялата страна безчинстват, грабят, убиват, изнасилват, замърсяват въздуха и унищожават горите\".\"Геноцидът над българското население от тази малцинствена група трябва да бъде прекратен незабавно\", отсече евродепутатът. По думите му на фона на тази ситуация \"шепа т.нар. еколози трамбоват на жълтите павета в защита на дърветата в природен парк Пирин, който са виждали само по телевизията\". Според зам.-председателя на ВМРО тези хора не си мърдат пръста, за да видят какво става в горите край Роман, Враца, Монтана, Велинград, Пазарджик.По думите му циганите там от години унищожават природата като незаконно изсичат, за да си \"наберат\" дърва.Джамбазки се възпротивява и на това, че протестиращите за защита на Пирин, мълчат за замърсяването на въздуха около незаконните гета, в които освен бракониерска дървесина се горят гуми, дрехи, мебели и каквото още \"братята роми\" откраднат от къщите на беззащитните пенсионери.\"Обръщам се към еколозите, загрижени за Пирин планина, която ние от ВМРО браним от 125 години, и ги питам - къде сте, когато трябва да се решават истинските екологични проблеми на България?! Като толкова сте загрижени за природата защо не браните горите от циганската сеч, а се оглеждате и саботирате опитите да се даде хляб на цял един регион\", запита евродепутатът. Неговото мнение е, че това е театър - \"несериозен и жалък\".\"Сигурно следващият протест ще е в защита на дискриминираните от лесничеите \"роми\", които без да искат са изпуснали мачете и то се е забило в предното стъкло на патрулния автомобил\", завършва официалната позиция на зам.-председателя на ВМРО.", "date": "2018.01.05", "title": "Джамбазки: Докато зелените \"пазят\" Пирин, циганите нападат горски с мачете"}
{"url": "https://news.bg/world/kitay-ogranichava-dostavkite-na-petrol-za-kndr.html", "text": "Министерството на търговията на Китай съобщи, че ще ограничи износа на суров петрол, рафинирани петролни продукти, стомана и други метали за Северна Корея, информира \"Ройтерс\".Решението, което ще влезе в сила от 6 януари (събота), е в съответствие с новите санкции на ООН срещу КНДР заради ракетните изпитания. Международната общност се опитва да ограничи износа на петрол за Северна Корея.В същото време китайското правителство обеща \"сериозно да се разправи\" с нарушаването на санкциите на ООН срещу КНДР, след като южнокорейски вестник писа, че регистрирани в Китай кораби редовно доставят петрол на Северна Корея, съобщи АП.", "date": "2018.01.05", "title": "Китай ограничава доставките на петрол за КНДР"}
{"url": "https://news.bg/crime/kakvo-stava-kogato-podpresh-kolata-na-agresiven-shofyor.html", "text": "Пореден случай на агресия на шофьор беше регистриран в страната вчера, 4 януари.Млад шофьор в град Берковица си изкара гнева на автомобила на свой колега, след като беше подпрян от него, съобщиха от Областната дирекция на МВР в Монтана.Във времевия интервал между 15 и 15.30 часа на кръстовището между улиците \"Сливница\" и \"Ашиклар\" в град Берковица 27-годишният И. П. паркира личния си автомобил Пежо 307 с английски регистрационен номер. При маневрата обаче мъжът подпира друга кола - водачът неволно нанася повреда на пластмасова рамка на регистрационен номер на паркиран лек автомобил Мазда 3 с монтанска регистрация.Другият автомобил се оказва собственост на 19-годишен млад мъж от Берковица. Въпреки че щетата от удара е нищожна - повредата е само върху пластмасовата рамка на номера, която не струва повече от 10-15 лева, 19-годишният мъж с инициали А. В. започва саморазправа.Младият мъж нанася повреди на колата на И. П. с нож. Повредите по автомобила са били по предната лява част на пежото. В резултат на ударите са унищожени и повредени предният ляв фар и предната лява врата на автомобила.На мястото е извикан полицейски екип, който прави оглед на местопроизшествието.Стойността на нанесената щета на пежото е в процес на изчисляване.По случая е образувано досъдебно производство по член 216, ал. 1 от Наказателния кодекс, който гласи, че при случаи на противозаконно унищожаване или повреждане на чужда движима или недвижима вещ, извършителят се наказва със затвор за срок до 5 години.", "date": "2018.01.05", "title": "Какво става, когато подпреш колата на агресивен шофьор?"}
{"url": "https://news.bg/politics/zhenski-organizatsii-zashtitavat-istanbulskata-konventsiya.html", "text": "От Българския фонд за жените се обявиха в защита на Истанбулската конвенция. Повод за изразената позицията на организацията е предстоящата ратификация на документа в парламента. Според тях, има погрешни и съзнателно подвеждащи тълкувания на текста на т.нар. Истанбулска конвенция.Според Българския фонд за жените Истанбулската конвенция е единственият документ, който предлага цялостен подход за превенция и справяне с насилието над жени и домашно насилие.Целите на конвенцията са ясно записани в Глава 1, Чл. 1. Най-общо те са премахване на насилието и дискриминацията над жените и момичетата и създаване на цялостна рамка, политики и мерки за подкрепа на жертвите. Никъде в целите на Конвенцията не се споменава \"трети пол\", нито \"въвеждане на гей бракове\", по мнението на организацията.От Българския фонд за жените остро осъждат: \"политическите игри и пропагандата, речта на омразата срещу ЛГБТ хората (лесбийки, гейове, бисексуални, трансджендър), които неволно се оказаха жертви на политически пиар на гърба на каузата за борбата с насилието над жени\", пишат от организацията, в чийто екип са само жени.Според тях има съзнателна заблуда на българските граждани за естеството на Истанбулската конвенция, които застрашават живота на хиляди жени и момичета в България.Междувременно от Zonta International - международна организация с над 30 000 члена от 66 страни, изразиха становище, че Истанбулската конвенция по никакъв начин не противоречи на българската Конституция. Тяхната организация работе за овластяване и подобряване на живота на жените и момичетата по света.Zonta International се бори за свят, в който правата на жените се признават за права на човека и всяка жена има възможност да се възползва от пълния си потенциал, да взема решения равноправно с мъжете. \"В такъв свят никоя жена не живее в страх от насилие\" .В обобщено становище на клубовете на Зонта Интърнешънъл Ареа 05, Дисрикт 30 България , Македония, Румъния за ратификацията на Истанбулската конвенция, те уверяват, че в документа не става дума за трети пол.\"В нито един свой текст Конвенцията не предписва и не може да задължи ратифициралите я държави да въведат такива понятия - \"трети пол\", \"нов пол\" и т.н., в правните си системи. Конвенцията ясно разграничава лицата от мъжки и женски пол, така щото основната и функция е всеобхватна закрила на жените - пълнолетни или непълнолетни, от различни видове насилие, включително психологично насилие, което се дължи единствено на пола им\", гласи становището на Zonta International.По твърденията им Конвенцията на Съвета на Европа за превенция и борба с насилието над жени и домашното насилие - т.нар. Истанбулска конвенция изрично криминализира ужасяващата традиция на женското гениталното осакатяване, във всичките му форми.Припомяме, подобни традиции са чужди за Европа, те са по-разпространени в мюсюлманския свят и африканските страни.От международната организация уверяват, че Конвенцията не третира гей-браковете, нито се занимава с еднополови отношения. Думата брак се споменава единствено и само при забраната на насилствените/принудителни бракове - предвижда се защита на жертвите на такъв брак.Организацията оспорва и информацията, че в конвенцията се предвижда въвеждане на сексуално обучение и понятията за \"хомосексуализъм\" още от най-ранно предучилищно образование и твърди, че документът не третира въпроси от религиозен характер.Според организацията, най-важната цел на Истанбулската конвенция е да защитава жените от всички форми на насилие и да предотвратява, преследва и премахва насилието над жени и домашното насилие.Конвенцията формулира видовете насилие, основано на пола на жената. Държавите одобрили документа, трябва да криминализират насилието. Според организацията, трябва да се създадат механизми за отчитане на домашното насилие, както и да се изготви официална статистика за жертвите. Изисква се създаване на центрове, където жените - жертви на домашно насилие да могат да бъдат приютявани, за осигуряването на тяхната помощ, за тяхната защита.\"Защото домашното насилие и насилието над жени и деца не е семеен въпрос. То е обществен въпрос, въпрос на човешко достойнство, който ние трябва да разрешим\", пишат от Zonta International.Припомняме, омбудсманът се обяви в защита на Истанбулската конвенция.  и от  документът да се приема от парламента и категорично осъждат новите ценности, които постепенно биха се приложили след одобрението на документа. От СДС са против приемането на самата Истанбулска конвенция, но искат добрите текстове за защита на жените от насилие да бъдат приети в българското законодателство.\" също гласуваха против Истанбулската конвенция.", "date": "2018.01.05", "title": "Женски организации защитават Истанбулската конвенция"}
{"url": "https://news.bg/int-politics/sporazumeniyata-sas-sasht-gubyat-validnost-kategorichen-erdogan.html", "text": "Турският президент Реджеп Тайип Ердоган обяви, че двустранните отношения и споразуменията със САЩ все повече \"губят валидността си\" след присъдата на турски банков директор от американски съд в сряда.\"Законите в двустранните ни отношения и двустранните договорености между нас губят валидността си. Натъжен съм да кажа това, но така ще бъде отсега нататък\", изтъкна турският държавен глава пред журналисти в Истанбул.По думите му, присъдата на банкера е част от \"веригата\" заговори срещу неговата страна. \"Това, което виждаме в Америка, е верига от сериозни заговори\", подчерта Ердоган, добавяйки: \"Ако това е американското разбиране за правосъдие, тогава светът е обречен. Не може да има такова разбиране за правосъдие.\" В сряда заместник генералният директор на турската банка \"Халкбанк\" Хакан Атила беше осъден от федерален съд в Ню Йорк за банкова измама, както и за заговор за нарушаване на санкциите срещу Иран.Междувременно турското правителство отговори на присъдата, като заяви, че е спорна и политически мотивирана, а също така обвинява САЩ в сътрудничество с движението на живеещия в изгнание там турски ислямски духовник Фетхуллах Гюлен чрез Централното разузнавателно управление (ЦРУ) и Федералното бюро за разследване (ФБР).", "date": "2018.01.05", "title": "Споразуменията със САЩ губят валидност, категоричен Ердоган"}
{"url": "https://news.bg/crime/palni-samopriznaniya-ot-zhenata-pregazila-paten-politsay-v-plovdiv.html", "text": "Катя Лерца, която на 13 май 2017 година  в Пловдив, е признала всички факти по делото. Жената е поискала процесът срещу нея да се гледа по съкратена процедура, съобщи Нова.Жената не е пожелала по случая да се разпитват свидетели и вещи лица, тя е признала всички факти в обвинението. Очаква се Окръжният съд в Пловдив да постанови присъда спрямо 41-годишната жена.Припомняме, на 13 май 2017 година в Пловдив, докато шофира джипа си, Катя Лерца е нарушила правилата за движение и по непредпазливост е причинила смъртта на полицай Делян Палазов.При разследването беше установено, че Лерца се е движела със скорост от 99 км/час в населено място. Тя не е реагирала своевременно на опасността от удар на пострадалия. Вместо да спре, жената е предприела маневри за смяна на лентата за движение на автомобила, което е довело до произшествието.41-годишната жена беше освободена от ареста под гаранция в размер на 6 000 лева. Тя беше лишена и от правото да шофира за срок от 1 година, но въпреки това наскоро жената беше хваната отново зад волана.Ако бъде призната за виновна, Лерца може да получи присъда затвор до 6 години.", "date": "2018.01.05", "title": "Пълни самопризнания от жената, прегазила пътен полицай в Пловдив"}
{"url": "https://news.bg/crime/arestuvaha-svilengradchani-za-trafik-na-migranti.html", "text": "Трима души от Свиленград са задържани за трафик на хора през граница у нас. Те помагали на мигранти незаконно да преминават нашата граница.На 4 януари служители на Сектор \"Криминална полиция\" - Харманли проверили къща в село Изворово.Жилището било необитаемо, но вътре открили 7 мъже мигранти. Възрастта им е между 20 и 35 г.Пред униформените мъжете се самоопределили като трима от тях казали, че са от пакистански произход, трима от афганистански произход и един сириец. Никой от тях нямал документи за самоличност, които да удостоверят легалното им влизане в страната.По горещи следи полицията арестувала и трима българи от Свиленград като съпричастни с незаконното пребиваване на мигрантите. Свиленградчаните са на възраст 46 г., 25 г. и 21 г.По случая е образувано досъдебно производство и работата по разследването продължава.", "date": "2018.01.05", "title": "Арестуваха свиленградчани за трафик на мигранти"}
{"url": "https://news.bg/int-politics/sasht-yaponiya-i-yuzhna-koreya-se-razbraha-da-prodalzhat-natiska-sreshtu-phenyan.html", "text": "САЩ, Япония и Южна Корея ще продължат да оказват натиск върху Северна Корея въпреки решението от вчера за отлагане на съвместното военно учение на Корейския полуостров за периода след приключването на Зимните олимпийски игри, които ще се проведат между 9 и 26 февруари. Това обяви японският висш правителствен служител Йошихиде Шуга, цитиран от японските медии.Шуга уточни, че трите страни \"потвърдиха общата си политика за допълнително засилване на натиска срещу Северна Корея\", като добави, че решението за отлагане на съвместните военни учения не е сигнал за период на понижен натиск върху Северна Корея.Вчера южнокорейският президент Мун Дже-ин и неговият американски колега Доналд Тръмп се разбраха в телефонен разговор да отложат планираното съвместно мащабно военно учение за времето след приключването на олимпиадата в южнокорейския зимен център Пьончан, за да проправят пътя за подновения диалог между Севера и Юга.По-рано днес Северна и Южна Корея постигнаха пробив в преговорите, съгласявайки се да проведат среща на високо равнище следващия вторник, за да обсъдят участието на Северна Корея в Зимните олимпийски игри, както и други въпроси.", "date": "2018.01.05", "title": "САЩ, Япония и Южна Корея се разбраха да продължат натиска срещу Пхенян"}
{"url": "https://news.bg/int-politics/turtsiya-tarsi-novo-nachalo-s-germaniya.html", "text": "Турският външен министър заяви, че е време за \"ново начало\" в отношенията с Германия, съобщава АП. Повече от година продължава спираловидното напрежение между съюзниците от НАТО.Германският външен министър Зигмар Габриел е домакин на турския си колега Мевлют Чавушоглу в събота в родния си град Гослар. Сред другите въпроси, проблемни в отношенията между двете страни е задържане на няколко германски и германско-турски граждани, включително виден журналист, по обвинения в тероризъм.Чавушоглу коментира за германското издание \"Фюнке\", че \"двете страни имат интерес към ново начало\", но това е възможно само \"ако прекъснем сегашната кризисна спирала в нашите отношения\".Той намеква, че е готов за по-бързо съдебно производство, но също така призовава за прекратяване на \"прекъсването\" на преговорите за присъединяване на Турция към Европейския съюз.", "date": "2018.01.05", "title": "Турция търси \"ново начало\" с Германия"}
{"url": "https://news.bg/disasters/zaginala-zhena-i-12-raneni-pri-razbivaneto-na-balon-v-egipet.html", "text": "Турист е загинал, а други 12 души са били ранени при разбиването на балон близо до град Луксор в Египет, съобщава държавната египетска агенция МЕНА.Балонът с горещ въздух, на който са се намирали туристи от различни националности и египтяни, се е разбил западно от града.Министерството на здравеопазването уточни, че жена е загинала и 12 души са били ранени, но не предоставят повече подробности.През 2015 г. най-малко 19 души, повечето от които азиатски и европейски туристи, загинаха край Луксор, когато балон с горещ въздух се възпламени и се разби след експлозия, докато летял.", "date": "2018.01.05", "title": "Загинала жена и 12 ранени при разбиването на балон в Египет"}
{"url": "https://news.bg/economics/evrozonata-da-stane-natsionalna-tsel-nastoyava-iss.html", "text": "Ускоряване на подготовката за присъединяване на България към Еврозоната иска Икономическият и социален съвет (ИСС) на Р. България. ИСС публикува становище, разработено по собствена инициатива, в което се настоява Еврозоната да стане национална цел.Според ИСС влизането на България към Механизма на обменните курсове (ERM II, \"чакалнята\" на Еврозоната) и после в Еврозоната следва да се изведе като непосредствена национална цел и водещ стратегически приоритет на икономическата политика на страната ни.С оглед на това ИСС настоява да бъдат предприети всички необходими стратегически действия, които да направят присъединяването ни към \"чакалнята\" на Еврозоната възможно в най-кратък срок.В становището на ИСС се посочва, че Съветът приема идеята на ЕК за задълбочаване на интеграцията в сферата на единната валута след напускането на Великобритания. Възприема се и идеята за задълбочаването на либерализацията и прозрачността на решенията на входа към единния валутен съюз и откриващите се възможности за ускорено приемане на всички държави кандидати в Еврозоната на база успешно провеждани многопосочни структурни реформи. Според ИСС това може да стане чрез целенасочена дейност на всички институции за ускорена подготовка, приемане и реализиране от изпълнителната власт на национален подготвителен план за действие с пътна карта.В тази връзка ИСС настоява за ускоряването и реализирането на отдавна отлагани ключови реформи в образованието, съдебната система, здравеопазването, пенсионното осигуряване, пазара на труда, бизнес средата и утежнените регулации, както и ефективното противодействие на престъпността и корупцията в страната.В становището на ИСС се обясняват и очакваните за България ползи от присъединяването на страната към Еврозоната, които ползи се потвърждават от опита на новоприетите прибалтийски държави, както и Словакия и Словения.Според ИСС ако България влезе в Еврозоната, ще се намалят транзакционните разходи за бизнеса и ще се понижи общият системен риск за банковата система. Също така се очаква нарастване на преките чуждестранни инвестиции и общата инвестиционна активност в страната като резултат от създаването на условия за по-голяма стабилност на националната икономика и намаляването на инвестиционния риск (доколкото еврото се запази като стабилна валута, неводеща до обезценяването на националните валути).Ако влезем в Еврозоната, в България ще се засили конкурентоспособността, ще се намали натискът върху пазара на труда и трудовите възнаграждения, ще се създадат условия за постепенното ограничаване на демографските дисбаланси.Според становището на ИСС също така ще се повиши значимостта на българската икономика като свързващо звено между ЕС, Балканите, Черноморския басейн и Близкия изток, ще се създадат и условия за изграждането на успешен регионален модел за стабилност и просперитет на страните от Западните Балкани.", "date": "2018.01.05", "title": "Еврозоната да стане национална цел, настоява ИСС"}
{"url": "https://news.bg/politics/rumanski-medii-lapnaha-ideyata-za-referendum-v-severozapadna-balgariya.html", "text": "Румънски медии публикуват днес информацията, разпространена вчера от българските медии, че жители на три области от Северозападна България, недоволни от корупцията в нашата страната, организират подписка за получаване на автономия, след което да се присъединят към Румъния.Трите области в Северозападна България искат публичен местен референдум, подхващат темата румънските издания The Romania Journal и Digi24. Идеята на инициатора на подписката Борис Каменов, е отразена и от други румънски медии.Жителите на Българските окръзи - Видин, Враца и Монтана, твърдят, че искат да се измъкнат от корупцията в страната си, пишат румънските издания.Според Каменов българите в този регион не искат да участват в корупцията. Запитан защо искат да се присъединят към Румъния, той отговоря: \"Тяхната съдебна система е по-демократична, по-реформирана\", цитират румънските медии думите на Каменов.Други местни коментират, че в трите окръга няма икономическа активност и че жителите на този регион трябва да търсят работа в други български градове като Козлодуй или Пловдив.В Северозапада организират подписка за обявяване на независимост, а организаторът на протеста и инициатор на подписката Борис Каменов заяви вчера пред НоваТВ: \"В Северозапада сме известни с това, че сме борбени хора\".Каменов припомня как населението на родния му регион е организирало Чипровското въстание срещу Османската империя, както и Септемврийско въстание от 1923 година. Той изтъкна, че хората от Северозапада винаги са се борили за \"истинска демокрация\".Инициаторът на движението за независимост добави, че едва след като регионът получи независимост, ще се обърне към Румъния с предложение за присъединяване към нея. На въпрос дали Монтана, Видин и Враца ще станат като Барселона, Каменов отговори, че на Северозапада му трябва \"един човек като Пучдемон\".", "date": "2018.01.05", "title": "Румънски медии \"лапнаха\" идеята за референдум в Северозападна България"}
{"url": "https://news.bg/world/nov-trus-razlyulya-rayona-na-doyranskoto-ezero.html", "text": "Ново земетресение е регистрирано в Северна Гърция в района на Дойранското езеро.Данни на Европейския средиземноморски сеизмологичен център сочат, че трусът е бил с магнитут 3.6 по скалата на Рихтер.Земетресението е регистрирано на дълбочина два километра в 04:06 часа местно време.Координатите на труса са 41.23 северна ширина и 22.84 източна дължина. Трусът е станал на 145 км югоизточно от Скопие, на 11 км североизточно от Стар Дойран и на 8 км североизточно от Дросатон в Гърция.От коментарите на сайта на сейзмологичния център става ясно, че трусът е бил кратък, не е бил силен, но е предизвикал голям тътен.\"Кратък и достатъчно силен, за да ви събуди от сън\", коментира труса свидетел от Колешино, Македония, което се намира на 17 км. северозападно от епицентъра.", "date": "2018.01.05", "title": "Нов трус разлюля района на Дойранското езеро"}
{"url": "https://news.bg/crime/shofyor-ubi-vazrastna-zhena-na-patya.html", "text": "71-годишна жена е починала след пътен инцидент в село Присово, община Велико Търново.Произшествието е станало тази сутрин, около 7.30 часа, съобщи \"\".По първоначални данни жената е пресичала главната улица на селото. Тя пресичала улицата на необозначено за целта място. Тогава възрастната жена е била блъснат от лек автомобил, управляван от 53-годишен мъж.Водачът е тестван за алкохол като пробата е била отрицателна.Обстоятелствата около инцидента се изясняват. По случая е образувано досъдебно производство.", "date": "2018.01.05", "title": "Шофьор уби възрастна жена на пътя"}
{"url": "https://news.bg/world/sauditska-arabiya-prihvana-balistichna-raketa-ot-jemen.html", "text": "Саудитска Арабия прихвана балистична ракета над южната част на монархията, съобщават световни агенции, позовавайки се на държавната медия на страната.Ракетата е прихваната до границата с Йемен часове след съобщението на хусите, че са предприели нападение.Бунтовниците, които са във война срещу водената от Саудитска Арабия коалиция, обявиха, че са изстреляли ракета към саудитската югозападна провинция Наджран.Изстреляната ракета с малък обсег на действие очевидно е в отговор на \"повече от дузина бомбардировки\", които са извършени от коалицията в четвъртък.", "date": "2018.01.05", "title": "Саудитска Арабия прихвана балистична ракета от Йемен"}
{"url": "https://news.bg/int-politics/tramp-otmenya-zabranata-za-dupchene-za-neft-i-gaz-v-kraybrezhnite-rayoni.html", "text": "Администрацията на американския президент Доналд Тръмп обяви намеренията си да отмени забраната за нови сондажи за изкопаеми горива край бреговете на щатите Флорида и Калифорния и обмисля отдаването на концесия на повече от 40 обекта за добив на нефт и газ, съобщава СиЕнЕн.Предложението е пореден удар срещу екологичната политика от времето на предишния президент Барак Обама, като има потенциал да открие за експлоатиране почти всички териториални води на САЩ, които преди бяха защитени.Това става малко след като вътрешното министерство издаде заповед за спиране на работата по проучване на Националната академия на науките, правещо преглед на инспекционната програма на газовите и петролни операции за повишаване на безопасността.Вътрешният министър Райън Зинке заяви, че 47 предложени района за отдаване на концесия могат да увеличат федералните приходи с 15 млрд. долара.\"По-добре е да произвеждаме енергия тук и никога да не бъдем заложници на нуждите на чуждите врагове\", коментира Зинке, добавяйки, че това е \"очевидна разлика между енергийната слабост и енергийното господство\".Предложението ще увеличи местата за сондажи край бреговете на Аляска и в Мексиканския залив. То би възстановило концесиите във водите на Тихия и Атлантическия океан.Обявлението беше посрещнато с незабавна тревога от екологични организации и от губернатора на щата Флорида Рик Скот, който е републиканец и който излезе с изявление, в което поиска бреговете край Флорида да не бъдат включвани.Конгресмени от щатите Ню Джърси и Пенсилвания изразиха тревога относно ефектите върху туризма и икономиката в крайбрежните райони.Сенатор Меги Хасан, демократ от щата Ню Хемпшир, написа в \"Туитър\", че \"крайбрежните сондажи предизвикаха едни от най-големите природни бедствия на нашето време, причинени от човека\".Повече от 140 общини публично се противопоставиха на сондажите в крайбрежните райони в Атлантическия океан.Екологични организации наричат плана \"мръсен\" и \"опасен\".", "date": "2018.01.05", "title": "Тръмп отменя забраната за \"дупчене\" за нефт и газ в крайбрежните райони"}
{"url": "https://news.bg/crime/gladna-ruskinya-obra-hranitelen-magazin-vav-varna.html", "text": "Гражданка на Русия обра хранителен магазин във Варна, съобщи Областната дирекция на МВР в морската столица.Престъплението е станало на 2 януари 2018 година. Тогава на телефон 112 е получен сигнал за кражба от магазин за хранителни стоки, намиращ се на улица \"Македония\" в областния град. Според сигнала кражбата е била извършена от неизвестно лице - от стелажите на магазина били задигнати хранителни продукти.На мястото пристигнали полицаи, които започнали действия по издирването на неизвестния извършител. В хода на разследването полицаите установили, че кражбата е извършена от 62-годишна гражданка на Русия с инициали Л. И.Жената е продължително пребиваваща в България и е известна на органите на реда - задържана е и друг път.Рускинята е задържана за срок до 24 часа. По случая е образувано досъдебно производство под ръководството на прокурор от Районната прокуратура във Варна.", "date": "2018.01.05", "title": "Гладна рускиня обра хранителен магазин във Варна"}
{"url": "https://news.bg/world/srabskoto-pravitelstvo-obmislya-predsrochni-parlamentarni-izbori.html", "text": "Ръководството на Сръбската прогресивна партия ще се срещне на 10 януари, за да обсъди дали да организира предсрочни парламентарни избори през тази пролет, пише проправителственият таблоид Informer, цитиран от Balkan Insight.Предсрочните избори могат да съвпаднат с местните избори в столицата Белград, където е и ядрото от гласоподаватели на опозиционните партии.Не за първи път управляващите обсъждат организиране на предсрочни избори, въпреки че имат мнозинство в сръбския парламент.През ноември 2017 г. партийното ръководство обсъди въпроса, но реши да не тласка страната към парламентарни избори. Решението очевидно е взето след съвет на лидера на партията Александър Вучич, който е президент на Сърбия.Някои експерти вярват, че управляващата партия се страхува да не изгуби местните избори в Белград, тъй като ще засили позициите на опозицията. Те допълват, че Сръбската прогресивна партия може да иска да свърже изборите в Белград с парламентарните.", "date": "2018.01.05", "title": "Сръбското правителство обмисля предсрочни парламентарни избори"}
{"url": "https://news.bg/crime/komandosi-voenni-i-spetschasti-izdirvat-rosen-angelov.html", "text": "Командоси от специалните сили на армията, отряд \"Кобра\" на МВР и жандармерията се включват в  в Искърското дефиле. Това е решено на съвещание в СДВР тази сутрин, съобщава БНТ.На съвещанието е присъствал и премиерът Бойко Борисов. Органите на реда апелират хората, които имат информация за местонахождението на издирвания, да подадат сигнали на тел. 112 или в най-близкото поделение на МВР при гарантирана анонимност. Има вероятност той да е въоръжен и опасен.Росен Ангелов наскоро се е завърнал от чужбина, като за него се знае, че е добър планинар. Вчера цял ден продължи операцията в горите около село Луково, което е на 15-тина километра от Нови Искър с металотърсачи, екипи на специализираните полицейски части, хеликоптер и тежки машини. Ангелов се издирва като основен заподозрян за убийството, обявиха преди ден от МВР.Районът е трудно проходим, а профилът на издирвания показвал, че е добре запознат с терена и подготвен да оцелее в планината, разказаха участници в съвещанието. В дефилето има над 300 къщи, които са необитаеми през зимата и Ангелов може да се укрива в тях.Засилва се и полицейското присъствие във всички населени места от дефилето, за да се гарантира сигурността на хората, било решено още на съвещанието тази сутрин.Кметът на село Луково Румен Колев обясни, че най-вероятно Росен Ангелов се е самонастанил във вилата: \"Има хора, които са го срещали, виждали са го. Аз също съм го виждал лично, но преди време, може би 10-12 години. Предполагам, че се е самонастанил\".Припомняме, петима души бяха открити застреляни в дома им в Нови Искърна втория ден от януари 2018 г. Разследващите предполагат, че убийството е станало навръх Нова година. Откритите са баща, син, дъщеря на съпругата,  и възрастна жена - майка на съпругата. Ден по-късно бе обявено, че е открита и дъщерята на възрастната жена - , която е , открито в къщата.Към момента не е изчистена . Не е открито и оръжието на престъплението, което според първоначалните изявления на МВР е малокалибрен пистолет.Първоначалната информация беше, че петимата са застреляни с по един куршум. От брифинга в сряда вечерта на директора на Националната следствена служба Борислав Сарафов стана ясно, че и шестте жертви са застреляни с по няколко куршума. Според него, е  и последвало самоубийство на някой от членовете на семейството.Според главния секретар на МВР комисар Младен Маринов е възможно мотивът за жестокото престъпление да е свързан с дейността на  - един от убитите в къщата в Нови Искър.По информация на Нова телевизия, които се позовават на Търговския регистър, убитият Неделчо Юнаков е бил управител на фирмата \"Бау Консултинг Мениджмънт\". Фирмата е била прехвърлена на мъж от Лом на име Камен Благоев. Според регистъра, той притежава десетки фирми.\"Бау Консултинг Мениджмънт\" е била изпълнител по европроект по ОП \"Регионално развитие\", започнат през 2012-а година. Проектът е бил за строеж на защитени жилища в Кърджали.", "date": "2018.01.05", "title": "Командоси, военни и спецчасти издирват Росен Ангелов"}
{"url": "https://news.bg/society/vse-poveche-novorodeni-nosyat-neobichayni-za-balgarskata-traditsiya-imena.html", "text": "Най-популярното име на новородените в България момченца през 2017 г. остава Александър. 1116 мъжки рожби родени през изминалата година носят това име, сочат данни на Националния статистически институт. Бебетата момиченца пък родени през 2017 г. преобладаващо носят името Виктория - 741 от тях са кръстени така. Тези две имена остават популярни сред родителите втора поредна година.След Александър най-много новородени момченца носят името Георги (1009) и Мартин (804). При момиченцата второто и третото по популярност име са Мария - кръстени с това име са 718 бебета - а името Никол носят 682 новородени.Сред десетте най-разпространени имена на новородените момчета заедно с Георги, Димитър, Иван и Никола преобладават необичайни за българската традиция имена като Мартин, Даниел и Виктор. В последните години се увеличава и броят на новородените с имена на български ханове и царе - Борис, Калоян, Симеон, Аспарух и други.При мюсюлманите най-разпространените мъжки имена за новородени са Емир и Мерт.Сред родителите на момиченца пък имената Рая, Александра, София, Дария, Симона, Габриела и Йоана са най-предпочитани. Най-разпространените мюсюлмански имена при момичетата са Елиф и Мелек.Оказва се, че в последното десетилетие тенденцията за кръщаване на децата с двойно име намалява с 37 %. През 2017 г. двойно име са получили 273 момчета и 468 момичета, като разнообразието при тях е изключително голямо.При новородените през 2017 г. се запазва тенденцията за по-голямо разнообразие при имената на момичетата (2 939 имена) отколкото на момчетата (2 452 имена), макар че разнообразието е по-малко от предходната година.От началото на XXI век все по-често се избират имена, които са популярни в целия свят - Александър, Мартин, Виктор, Николай, Виктория, Мария, Никол, София.Най-разпространените имена в България към момента остават Георги и Мария.Името Георги носят над 163 хил. българи, Иван се казват 154 хил. мъже, а Димитър е името на 120 хил. души. Сред най-често срещаните мъжки имена са и Николай, Петър и Христо.При жените най-много носят името Мария - близо 115 хил. Следващо по популярност е името Иванка, носено от 58 хил. българки, а трето в класацията е Елена - почти 53 хил. българки се казват така. Йорданка, Пенка и Даниела също са сред най-често срещаните имена.", "date": "2018.01.05", "title": "Все повече новородени носят необичайни за българската традиция имена"}
{"url": "https://news.bg/press/ek-sledi-promenite-v-zakonodatelstvoto-v-balgariya-za-borba-s-koruptsiyata-ima-zapodozryan-za-ubiystvata-v-novi-iskar.html", "text": "Мониторинг. \"Сега\":ЕК следи промените в законодателството в България за борба с корупциятаЕвропейската комисия следи промените в законодателството в България за борба с корупцията, каза днес говорител на институцията в отговор на журналистически въпрос за наложеното от президента Румен Радев вето върху Закона за противодействие на корупцията, съобщи БНТ. \"Законодателните промени в България са в ход, ние ще ги проследим и след това, към края на 2018 година, отново ще оценим напредъка. Така, че ние продължаваме да работим заедно с българското правителство в борбата срещу корупцията\", заяви Мина Андреева, говорител на ЕК. Издирва се. \"Дума\":Има заподозрян за убийствата в Нови Искър 56-годишният Росен Желев Ангелов е обявен за общодържавно издирване като заподозрян за шесторното убийство в Нови искър. Има вероятност да е въоръжен и опасен, предупредиха снощи от МВР. Хората, които имат информация за местонахождението на издирвания, могат да подават сигнали на тел. 112 или в най-близкото поделение на МВР. Фалшиви новини. \"Монитор\":Мария Габриел: Фалшивите новини атакуват демокрациите ни Фалшивите новини имат главно една цел - пари, но имат и едно друго измерение, което е по-опасно - атакуват демокрациите и ценностите ни. Това го видяхме и с Брекзит и с изборите във Франция. Това мнение изразява представителят ни в Еврокомисията и комисар по цифрова икономика и общество Мария Габриел в интервю за белгийския всекидневник L'Echo. \"Подходът спрямо фалшивите новини в социалните мрежи трябва да се превърне от национален в европейски\", подчертава тя и обявява, че през пролетта на тази година тя ще предложи стратегия за борба с този феномен, която ще бъде подложена на обществено обсъждане.  Съд. \"Сега\":Депутат от БСП ще бъде съден за купуване на гласове Софийска градска прокуратура внесе в Софийски градски съд обвинителен акт срещу депутата от БСП Манол Генов и Николай Христев, съобщиха от пресцентъра на прокуратурата. Генов, чийто депутатски имунитет беше отнет, е обвинен за това, че в средата на месец март 2017 г., в Асеновград, е дал 100 лв. на мъж, който е свидетел по делото. Парите били предадени на свидетеля чрез Христев и друго лице. Сумата трябвало да бъде разпределена между жители на Асеновград, с цел да бъдат склонени да упражнят избирателните си права в полза на Манол Генов като кандидат за народен представител, уточняват от пресцентъра на прокуратурата. ", "date": "2018.01.05", "title": "ЕК следи промените в законодателството в България за борба с корупцията; Има заподозрян за убийствата в Нови Искър"}
{"url": "https://news.bg/world/nikoga-sasht-ne-sa-bili-po-blizo-do-yadrena-voyna-s-kndr-predupredi-baydan.html", "text": " За това предупреди бившият американски вицепрезидент Джо Байдън, цитиран от CBS News. Това е заявил той в интервю. Зашитан дали подкрепя казаното от адмирал Майк Мълън, че никога ядрената войната не е изглеждала по-вероятна, той е отговорил утвърдително. Байдън визира разменените реплики между президена на САЩ Доналд Тръмп и корейския лидер Ки чен Ун относно ядрените бутони и вероятността да бъдат натиснати. Той изрази надежда да не се стига дотам и посъветва Тръмп, че това не е игра и не подхожда на президент да се държи по такъв начин. Байдън е сред най-влятелните фигури при демократите и според проучванията има големи шансове, ако се яви на следващите президентски избори срещу Тръмп. Те ще се проведат през 2020 година. ", "date": "2018.01.05", "title": "Никога САЩ не са били по-близо до ядрена война с КНДР, предупреди Байдън "}
{"url": "https://news.bg/society/dnes-e-praznikat-voditsi-1.html", "text": "В деня преди празника Богоявление, един от 12-те големи Господски празници, Църквата е установила да бъде спазван от християните строг пост и се отслужва Велик водосвет. Великият водосвет е едно от най-тържествените последования в богослужебната традиция на Църквата.Чрез молитвите на чинопоследованието се възпоменава Кръщението на Господ Иисус Христос в река Йордан и освещаването на водата чрез потапянето в нея на дошлия в плът Бог. Великият водосвет се извършва само два пъти през годината: на самия празник Богоявление - 6 януари, и в навечерието му - на Водици, 5 януари.Тази практика е била установена през V в. от Антиохийския патриарх Петър Гнафевс. Дотогава отслужването на Велик водосвет било свързано с кръщението на големи групи хора, подготвили се да приемат християнството. Отслужването на Велик водосвет в деня преди празника дало възможност и на непристъпващи към свето Кръщение да бъдат поръсени със светена вода и да вкусят от нея за изцерение на душите и телата им. Традиция, която се пази и до днес.Днес православните християни, чието здраве позволява, спазват строг пост. Това означава, че в храната им присъстват съставки от растителен произход - плодове, хляб, ядки, без животински продукти и без олио. Свещениците изрично предупреждават, че всеки трябва да се съобрази със здравословното си състояние и не препоръчват хранителния пост на болни, бременни и на малки деца.", "date": "2018.01.05", "title": "Днес е празникът Водици"}
{"url": "https://news.bg/disasters/100-000-domakinstva-na-tamno-zaradi-loshoto-vreme-v-sasht.html", "text": "100 000 домакинства останаха на тъмно заради лошото време в североизточната част на САЩ, предаде Sky News. Припомняме, че \"бомбен циклон\" удари част от страната, която от седмици страда от арктически студ и се очаква изключително ниските температури да се задържат и в следващите дни. Студът взе най-малко 17 жертви. Съобщава се за проблеми в транспорта. Летища са прекратили временно работа. Затворени са училища. Конгресът на САЩ също се оказа засегнат от суровата зима. Условията принудиха властите в редица щати да обявят извънредно положение. Засегнати са щатите от Вирджиния до Мейн. Сред тежко засегнатите градове е Ню Йорк. Снежната покривка е до 30 см на места, а ветровете са със скорост до 90 км в час. ", "date": "2018.01.05", "title": "100 000 домакинства на тъмно заради лошото време в САЩ"}
{"url": "https://news.bg/world/severna-koreya-prie-da-pregovarya-s-yuga.html", "text": "Властите в Северна Корея са приели поканата да преговарят с тези в Южна Корея, предаде \"Йонхап\". Изпратено е писмо, с което Пхенян уведомява Сеул за решението си. Писмото е изпратено от Рим Сонгуон, председател на Комитета за мирно обединение на КНДР, който се занимава с отношенията между Южна Корея и Северна Корея до министъра на обединението Чо Мьонг-гьон.Преговорите ще се състоят във вторник следващата седмица близо до границата. Това са съобщили на пресконференция от министерството на обединението. Припомняме, че вчера стана ясно, че двете страни са прекратили контактите по възстановената \"гореща линия\" без да постигнат дипломатически пробив.Пхенян не отговори на последното предложение на Сеул за преговори на високо ниво.Вчера двете държави възстановиха канала за комуникация, който беше прекъснат в продължение на две години. Причината е, че Северна Корея иска да изпрати националния си отбор на Зимните олимпийски игри в Южна Корея.Възобновяването на линията стана бързо след отправеното от Южна Корея във вторник предложение да се обсъди сътрудничеството между двете държави за игрите и начини за подобряване на обтегнатите отношения.", "date": "2018.01.05", "title": "Северна Корея прие да преговаря с Юга "}
{"url": "https://news.bg/weather/topal-petak-ni-ochakva.html", "text": "Днес се очаква разкъсана облачност и затопляне след вчерашния дъждовен, облачен и по-хладен ден.  Ще духа до умерен вятър в източните райони. Не се очакват валежи. Това съобщават от НИМХ на БАН.Максимални температури ще са между 7 и 12 градуса. Атмосферното налягане ще се повишава, но ще остане по-ниско от средното за месеца. ", "date": "2018.01.05", "title": "Топъл петък ни очаква "}
{"url": "https://news.bg/world/fuhimori-izleze-ot-bolnitsata.html", "text": "Бившият перуански президент Алберто Фухимори излезе от болницата, придружен от своя син Кенджи, предадоха световните информационни агенции.Той бе приет в здравното заведение през декември с ниско кръвно и аритмия. Лекарите обявиха, че има опасност за живота му. В социалните мрежи заваляха иронични коментари за необичайно бързото му възстановяване. Ексдържавникът бе преместен в болницата от затвора, където излежава 25-годишна присъда за нарушаване на човешките права и корупция. Наследникът му на поста Педро Пабло Кучински го помилва по здравословни причини. Това доведе до протести, тъй като обществото е дълбоко разделено в оценката на управлението му. \"Не е за прошка\", твърдят демонстрантите. Кучински отрича освобождаването на Фухимори, да е свързано със сделка на неговата партия миналата седмица и да избегне собственото си освобождаване от власт по обвинение за предполагаемо получаване на незаконни плащания от бразилския строителен гигант \"Одебрехт\".От болничното си легло, Алберто засне видео, в което благодари на президента за жеста му и поиска прошка от сънародниците си. Кенджи Фухимори обяви, че иска баща му да бъде политически съветник на партията му. Кейко, дъщерята на Алберто, бивш кандидат-президент, бе заявила намерение да помилва баща си, ако спечели изборите. ", "date": "2018.01.05", "title": "Фухимори излезе от болницата "}
{"url": "https://news.bg/int-politics/fbr-zapochna-novo-razsledvane-sreshtu-hilari-klintan.html", "text": "Федералното бюро за разследване (ФБР) е започнало ново разследване срещу бившия кандидат за президент на САЩ Хилари Клинтън заради дейността на нейната фондация Clinton Foundation, съобщават американските медии, позовавайки се на източници от правоохранителните институции.Следователите се интересуват от дейността на фондацията през периода, когато Клинтън ръководеше Държавния департамент на САЩ. ФБР се опитва да установи дали \"дарителите\" на благотворителния фонд са получавали помощ от държавата след извършването на даренията. Освен това фондацията ще бъде проверена дали спазва данъчното законодателство.Засега нито Хилари Клинтън, нито от Clinton Foundation са коментирали по темата.Клинтън, когато беше държавен секретар, провеждаше служебна кореспонденция чрез личния си имейл. ФБР проведе разследване през 2015-2016 г. във връзка с евентуално изтичане на класифицирана информация. ФБР тогава не откри в действията на Клинтън престъпление, въпреки че беше установено, че около 100 имейла са съдържали секретна информация, а още около 30 хил. имейла тя е изтрила в нарушение на правилата, позовавайки се на това, че те са от частен характер.Новините за прекратяването, подновяването и повторното прекратяване на разследването срещу Клинтън оказаха голямо влияние върху популярността на Клинтън в навечерието на президентските избори през 2016 г., които бившият държавен секретар загуби от Доналд Тръмп.", "date": "2018.01.05", "title": "ФБР започна ново разследване срещу Хилари Клинтън"}
{"url": "https://news.bg/int-politics/savetat-za-sigurnost-se-sabira-izvanredno-po-iskane-na-sasht-zaradi-iran.html", "text": "Съветът за сигурност на ООН се събира на извънредно заседание по-късно днес по искане на САЩ във връзка с протестите в Иран, съобщават световните информационни агенции.Очаква се срещата да започне в 22 часа българско време. Официално заседанието ще бъде за положението в Близкия изток. Уточнява се, че ще бъде обсъдено конкретно положението в Иран.21 души бяха убити при протестите и размириците в Ислямската република през изминалата седмица. Те бяха последвани от големи проправителствени демонстрации през последните два дни.", "date": "2018.01.05", "title": "Съветът за сигурност се събира извънредно по искане на САЩ заради Иран"}
{"url": "https://news.bg/society/170-godini-ot-rozhdenieto-na-hristo-botev-chestvat-v-kalofer.html", "text": "170-ата годишнина от рождението на Христо Ботев ще бъде почетена днес и утре в Калофер.Гост на тържественото честване тази вечер ще бъде председателят на Народното събрание Цвета Караянчева. Тя ще приеме строя и ще поздрави почетния караул от представителни части на 61-а Стрямска механизирана бригада на площад \"Христо Ботев\".Ще бъдат поднесени цветя пред паметника на майката на поета Иванка Ботева и пред бюст-паметника на Христо Ботев в Националния музей.По повод 170-ата годишнина от рождението на големия революционер и поет, Караянчева ще произнесе слово на тържественото събрание в Народно читалище \"Христо Ботев\".В събота, 6 януари, на която дата е роден Ботев, отново на централния площад ще се състои митинг-поклонение с почит към подвига и делото на големия български поет и революционер.Програмата включва традиционното тържествено събрание, на което ще бъдат припомнени по-важните дати и събития от живота на войводата. Очаква се хиляди българи да се включат в тържествата. Днес в София ще бъде открит мраморен бюст на Ботев на площада пред Регионалният исторически музей, бившата Централна баня.", "date": "2018.01.05", "title": "170 години от рождението на Христо Ботев честват в Калофер"}
{"url": "https://news.bg/society/yulen-ne-vizhda-argumenti-a-hora-precheshti-na-balgariya.html", "text": "Целта на нашата фирма е да вложи доста пари, само и само да облекчи хората, които идват в Банско, за да не чакат час и половина на опашки, заедно с децата си, което ги мъчи. Това каза в сутрешния блок на Нова ТВ Иван Обрейков, изпълнителен директор на \"Юлен\" АД.Фирмата концесионер получи решение от страна на правителството за изграждане на втори кабинков лифт в курорта, което предизвика поредица от протести в София и в цялата страна. Протести имаше и в Банско, но в защита на каузата за изграждане на втория кабинков лифт. Относно протестите Обрейков коментира, че не е чул нито един екологичен аргумент от страна на протестиращите.Той изтъкна, че не може да обясни на хората, които са избрали да почиват в Банско, че има едни, които протестират. Относно аргументите на протестиращите, изказвани със становищата на протестиращите, че са против олигархичния монопол, против това да се правят подаръци на избрани.\"Някои искат да им почне предизборната кампания, разбира се - един печално известен управител на парк Пирин и някои други бивши политици\", посочи Обрейков. Той посочи, че фирмата не представлява монопол нито на Боровец, нито на Пампорово, нито на Добринище, които също са ски центрове.\"Ние имаме, която ни е дадена от 2001 г. и си изпълняваме задълженията като плащаме и концесионната такса. Тя е съобразно приходите, които се извършват след всеки сезон\", коментира Обрейков. Петър Петров, представител на концесионера, коментира, че Юлен е вложил около 76 млн. лв. в изграждането на спортната инфраструктура. Така концесионното задължение е около 400 хиляди лева на година. Относно аргументите на протестиращите, че лифтът е претекст за по-нататъшно строителство и изграждане на нова леглова база, Петров посочи, че се смесват две намерения по изключително манипулативен начин - това на общината да урегулира строителството в Банско и намерението на концесионера за втори кабинков лифт. Той бе категоричен, че в планината е забранено изграждането на каквато и да било леглова база.\"Съвпаднаха по време два процеса, които вървяха едновременно. Тоест общината от години се опитва да въведе ред в града и да го регулира. Тъй като в големия строителен бум, нещо с което ние сме изключително несъгласни, но никой не може да спре собственика да се строи върху имота, застроиха една огромна част от яката под планината\", посочи Петров. По думите му реално общината в момента се опитва да урегулира тези части от града и да прокара улици.Обрейков коментира, че те не строят нищо. От ски центъра нагоре се строи само спортна инфраструктура. \"Мъчим хората, имиджът, който оставяме не е добър\", коментира още той.Той визира, че 35% от трасето за изграждането на втория лифт няма дървета има поляни, изграждането ще трае година и половина. Дължината е 5,9 км. Нови писти няма да има. На територията на Пирин, който е част от териториите, защитени от ЮНЕСКО няма пречка да се строят спортни съоръжения.Обрейков не скри, че някои хора се препитават с обжалвания, а семействата им са се заклели, че ще са против всеки проект - бил той за магистрала. \"Има една група хора, които са се заклели да пречат на България, цитирам еко семействата в България, да не цитирам имена. Те са се заклели да пречат на всеки един проект, който се случва в България - срещу България\"В последно време в България не е изградена нито едно ново съоръжение, нито една нова писта. \"Всичко е блокирано, за да не може този бизнес да се развива в България\", посочи Петров.", "date": "2018.01.05", "title": "\"Юлен\" не вижда аргументи, а хора, пречещи на България"}
{"url": "https://news.bg/int-politics/knigata-za-beliya-dom-e-palna-s-lazhi-izrigna-tramp.html", "text": "Американският президент Доналд Тръмп обяви, че придобила широка известност през последните дни книга, съдържаща разобличителни твърдения за неговата администрация, е \"пълна с лъжи\", съобщават американските медии.Книгата \"Огън и ярост: Белият дом на Тръмп отвътре\" на Майкъл Улф трябваше да бъде пусната на пазара във вторник следващата седмица, но публикуването ѝ беше изтеглено за днес и книгата вече се продава.Адвокатите на Тръмп се опитаха да блокират пускането ѝ на пазара.В книгата е цитиран бившият главен стратег на Тръмп - Стивън Банън, който определя срещата на приближени на президента с руска адвокатка през 2016 г., на която е присъствал и синът на Тръмп, като \"предателска\" и \"непатриотична\".В книгата също така Тръмп е представен като изненадан от спечелването на президентските избори, а съпругата му Мелания - като ужасена от победата му.По думите на Тръмп, той не е давал достъп на Улф до Белия дом, нито е говорил с него за книгата, която според него била \"пълна с лъжи, изопачавания и се позовава на източници, които не съществуват\".\"Гледайте какво ще стане с него и небрежния Стив (Банън)!\", написа той в \"Туитър\".По-рано американският президент коментира, че Банън, когото той уволни през август, е загубил ума си след като е загубил работата си в Белия дом.", "date": "2018.01.05", "title": "Книгата за Белия дом е \"пълна с лъжи\", изригна Тръмп"}
{"url": "https://news.bg/crime/izdirvaniyat-angelov-e-opasen-za-vseki-koyto-mu-se-preprechi.html", "text": "При положение, че издирваният Росен Ангелов е извършителят на убийствата в Нови Искър и е решил да се крие, той вероятно е много далече. Той е опасен за цялото население, защото няма какво да губи, и всеки, който му се препречи, може да бъде потенциална жертва, коментира пред БТВ бившият следовател и адвокат Людмил Рангелов.Рангелов определи престъплението като \"безпощадно\", а поведението на убиеца, като поведение на \"социопат и психопат\". \"Наистина е много опасен, този човек трябва да бъде намерен час по-бързо и да бъде неутрализиран\", смята той.Счита, че е възможно издирваният изобщо да не е в района, в който го търсят, тъй като има предимство от два дни, а освен това и се твърди, че е добър планинар.С оглед на известните факти, житейски правдоподобно и логично е извършителят да е Ангелов, но това не означава непременно, че той го е извършил, коментира Рангелов.Възможно e и извършителят да е само един и той самият поддържа тази версия. Очевидно е имало някакъв конфликт, но жертвите не са очаквали да се стигне до такова изостряне, допълни той.Людмил Рангелов счита, че мотивът е \"личен, емоционален и ако наистина се окаже, че това е извършителят, той вероятно е свързан с негови отношения с убитата жена Кети Кюхова\". Престъплението е \"изцяло продиктувано от емоционални подбуди - страст, гняв, ревност. За това говори обстоятелството, че има толкова много жертви\".\"В най-лошия случай този човек има конфликт с Кети и Неделчо, останалите са невинни, (убил ги е) за да заличи свидетелите. А е възможно и да получи пълно удовлетворение, че до корен е изчистил всички близки хора на Кети Кюхова\", обясни Рангелов.Той счита, че убиецът е допуснал грешки. Не изглежда всичко да е прецизно премислено, посочи той. Грешките може да се състоят в това някъде в помещенията или автомобила да има негови отпечатъци, дори следи от кръв или друг материал, който може да бъде използван за ДНК анализ.Оръжието на престъплението, по данните на разследващите, е малокалибрено. Вероятно е незаконно притежавано и просто до такова е успял да стигне. По законов път човек рядко избира такова оръжие, отделно Ангелов е осъждан и едва ли е получил разрешение за оръжие, коментира Рангелов.Полицията е претърсила в четвъртък вечерта къщата в село Луково на 56-годишния Росен Ангелов. \"Късно снощи приключи огледа, иззеха доказателства\", коментира пред НоваТВ кметът на Луково Румен Колев.Разказва, че в къщата е имало следи, че доскоро е имало човек вътре.\"Имаше включени електроуреди, компютърът беше включен, явно човекът, който е бил вътре се е уплашил. Имаше приготвена храна, беше затоплено. Намерихме и снимки вътре\", обясни Румен Колев.Росен Ангелов не живее в селото, но ходи от време на време. По думите на кмета не е ясно кои са собствениците на къщата, а Ангелов най-вероятно се е самонастанил. Няма съседи, вилата е отдалечена. \"Този човек не е контактувал с местното население. Подозирахме го, носеха се слухове, че води малки момичета\", обясни кметът. По-късно разбрал, че Ангелов е в затвора.\"Системата беше разграждана през годините, моделът на насилие беше култивиран, без да бъде изграждан надежден инструментариум на регулация на тези отношения. Можем да очакваме и други такива престъпления. Не е вярно, че не са ставали други такива масови убийства\", коментира експертът по сигурността Тихомир Стойчев пред НоваТВ шесторното убийство в Нови Искър и работата на разследващите.Той сравни случая в Нови Искър със случая \"\". \"Той беше  на множество криминални престъпления, преследван дълго, воден на външно наблюдение, постоянно му е дишано във врата. Ганеца обаче разкрил външното наблюдение, тръгнал да бяга, стрелял по хора и след това се оказа, че се е самопрострелял\", коментира Стойчев.Припомняме, петима души бяха открити застреляни в дома им в Нови Искърна втория ден от януари 2018 г. Разследващите предполагат, че убийството е станало навръх Нова година. Откритите са баща, син, дъщеря на съпругата,  и възрастна жена - майка на съпругата. Ден по-късно бе обявено, че е открита и дъщерята на възрастната жена - , която е , открито в къщата.Към момента не е изчистена . Не е открито и оръжието на престъплението, което според първоначалните изявления на МВР е малокалибрен пистолет.Първоначалната информация беше, че петимата са застреляни с по един куршум. От брифинга в сряда вечерта на директора на Националната следствена служба Борислав Сарафов стана ясно, че и шестте жертви са застреляни с по няколко куршума. Според него, е  и последвало самоубийство на някой от членовете на семейството.Според главния секретар на МВР комисар Младен Маринов е възможно мотивът за жестокото престъпление да е свързан с дейността на  - един от убитите в къщата в Нови Искър.По информация на Нова телевизия, които се позовават на Търговския регистър, убитият Неделчо Юнаков е бил управител на фирмата \"Бау Консултинг Мениджмънт\". Фирмата е била прехвърлена на мъж от Лом на име Камен Благоев. Според регистъра, той притежава десетки фирми.\"Бау Консултинг Мениджмънт\" е била изпълнител по европроект по ОП \"Регионално развитие\", започнат през 2012-а година. Проектът е бил за строеж на защитени жилища в Кърджали.", "date": "2018.01.05", "title": "Издирваният Ангелов е опасен за всеки, който му се препречи"}
{"url": "https://news.bg/int-politics/tramp-naredil-na-glavniya-si-prokuror-da-ne-se-otteglya-ot-razsledvaneto-za-rusiya.html", "text": "Американският президент Доналд Тръмп е наредил на адвоката на Белия дом Доналд Макган да пришпори главния прокурор Джеф Сешънс да не си прави отвод от разследването за намесата на Русия в американските президентски избори. Това пише авторитетното американско издание \"Ню Йорк таймс\".Източници на изданието са уточнили, че Макган е агитирал Сешънс да остане да ръководи разследването.Президентът бил бесен на оттеглянето на главния прокурор от разследването и настоял, че имал нужда Сешънс да го защити, се допълва в публикацията.Освен това в информацията се твърди, че Тръмп е изпратил писмо на бившия директор на ФБР Джеймс Коми, наричайки разследването \"скалъпено\".На 2 март Сешънс заяви, че ще се оттегли от разследването относно намесата на Русия в американските президентски избори през 2016 г. в полза на Тръмп и в ущърб на Хилари Клинтън.", "date": "2018.01.05", "title": "Тръмп наредил на главния си прокурор да не се оттегля от разследването за Русия"}
{"url": "https://news.bg/crime/politsiya-ottsepi-sofiyska-ulitsa-zaradi-mazh-s-nozh.html", "text": "Полиция отцепи част от столичната ул. \"Алабин\" заради мъж, заплашващ да се нарани с нож, съобщава БГНЕС.Около 8 часа в МВР е получен сигнал за мъж, който иска да се самонарани с нож и се е укрил в помещение на трафопост. Мъжът се е затворил в заведението за бързо хранене \"Житената питка\".На мястото има полицейски автомобили и линейка. Отцепен е участъкът от ул. \"Княз Борис I\" до обръщалото на трамваите зад Съдебната палата.Не се допускат пешеходци, но трамваите и колите вървят. Малко преди 10 часа мъжът излезе сам от заведението и се качи доброволно в полицейския автомобил, с който бе откаран за разпит в полицейски участък.", "date": "2018.01.05", "title": "Полиция отцепи софийска улица заради мъж с нож"}
{"url": "https://news.bg/politics/turtsiya-e-mnogo-vazhen-partnyor-na-es.html", "text": "\"Дори да има моментни проблеми, когато има отворени дипломатични канали, добър диалог между политическите лидери, тогава може да се решат всички проблеми и те се решиха\", коментира пред БТВ българският посланик в Турция Надежда Нейнски.От кабинета на екзарх Йосиф в сградата на българската екзархия в Истанбул тя коментира отношенията с Анкара, привикването ѝ по изборите, участието на Патриотите във властта, които са против влизането на Турция в ЕС.Привикването е дипломатически знак, а не сигнал за сериозен проблем. Това е напомняне, че България има определени интереси и ще ги защитава стриктно, добави тя. За двете години, в които е на поста, се случиха толкова много неща, посочи Нейнски.\"Имаше драматични събития в Турция, но същевременно се случиха и много хубави неща. Говоря конкретно за развитието на двустранните ни отношения, откриването на желязната църква \"Св. Стефан\". Не е случайно, че тази църква се открива именно сега, това е резултат на развитието на двустранните ни отношения, на отворените дипломатически канали, на диалога без посредници и разбира се, на личния ангажимент на президента на Турция Реджеп Тайип Ердоган\", обясни Нейнски.Тя благодари за усилията и на българската общност в Истанбул, като посочи, че те са \"истински възрожденци\". А турската държава е отделила близо 4 млн. евро за реставрацията на църквата, отбелязва посланикът ни в Турция.По отношение на критиките към премиера Бойко Борисов заради близостта му с Ердоган посланикът коментира: \"Съвременният свят и дипломация се промени изключително много. Сега нещата се случват в реално време и тази процедурност, която има традиционната дипломация, отстъпи място на личните контакти, на възможността на лидерите да се срещат, да разговарят и ад хок да решават много въпроси. В този смисъл той (б.р. Борисов) успя да влезе в този динамичен режим. Смятам, че успя да преодолее редица наслагвания и неразбирателства или внушения. Този диалог във всички случаи е от много голяма полза за двустранните ни отношения ... Това е една инвестиция, която дава различни плодове\".Според нея външната политика на България на Балканите в последните месеци е много успешна и това дава много възможности за страната ни. Нейнски посочи, че \"Турция е много важен партньор на Европейския съюз - и икономически, и по отношение на сигурността. Няма как при тази икономическа обвързаност и тези стратегически цели по сигурността те да влязат в крайна колизия\". Според нея езикът между двете страни трябва да се смекчи.Във връзка с изказванията на Ердоган, които засягат чужди територии, включително български, посланикът ни коментира: \"Независимо, че за европейския стандарт на говорене това е прекалена реторика, смятам, че в крайна сметка в дъното не се променят стремежите на Турция да стане член на ЕС и това е въпрос на интерес, а не на емоция. Турция знае, че нейният интерес е да се сближава с Европа и в някакъв момент да стане член\".Посланикът ни каза още, че броят на българите в турски затвори по обвинение, че сътрудничат на ФЕТО варира, но консулите са в постоянен контакт с тях и близките им, а посолството следи всеки случай.В Турция и специално в Истанбул обаче има и много български изселници. Те срещат различни затруднения, като например, че им е нужна виза, за да влязат в България. Пенсионното и социалното осигуряване също е нерешен проблем между двете държави, което обърква пенсионирането на много от двойните граждани.Нейнски посочи, че в посолството се провеждат срещи с ръководствата на изселническите дружества, на които се разглеждат проблемите, които имат и се търси разрешаването им.", "date": "2018.01.05", "title": "Турция е много важен партньор на ЕС "}
{"url": "https://news.bg/world/snezhnata-valna-v-kitay-otne-zhivota-na-10-dushi.html", "text": "Китай предупреди, че втора снежна вълна връхлита северната, централната и източната част на държавата, след като рекорден снеговалеж парализира райони на азиатската страна тази зима, съобщава \"Ройтерс\".Най-малко 10 души са загинали от тежкото метеорологично време, което засегна Централен и Източен Китай още във вторник. Повече от половин милион души в пет провинции са изправени пред сериозни проблеми, според държавната агенция \"Синхуа\".До момента икономическите загуби са в размер на 79 милиона долара.Националният център по метеорология съобщи, че се очаква от лек до умерен снеговалеж в северната част на страната през уикенда.Снеговалежът прекъсна обществения транспорт и доставките на електроенергия, а също така засегна летищата и училищата в Централен Китай.Китайската централна телевизия съобщава, че малкият град Суйчжоу в провинция Хубей, където живеят около 2,5 милиона души, е останал без ток.Вчера най-малко три летища бяха затворени, а на девет имаше закъснения заради обилния снеговалеж, но днес всички летища в Китай са отворени.", "date": "2018.01.05", "title": "Снежната вълна в Китай отне живота на 10 души"}
{"url": "https://news.bg/crime/pozhar-zastrashi-detska-gradina-v-svishtov.html", "text": "Пожар засегна и сериозно застраши детска градина в град Свищов, съобщи \"\".Вчера, 4 януари, в 16.30 часа на телефон 112 постъпил сигнал, според който в сградата на детската градина е възникнал пожар. Към мястото веднага се отправил екип на пожарната от четирима огнеборци.Пожарникарите успели да изгасят огъня и предотвратили евентуалното нараняване на хора. Вследствие от пожара няма нанесени и сериозни материални щети.Детската градина се намира на улица \"Цар Борис\" в Свищов. Сградата на заведението е общинска собственост. Към момента на инцидента в сградата не е имало деца, детската градина не е работила заради празниците.Според версията на огнеборците пожарът е тръгнал от стара седалка на автомобил, която е била оставена до една от вратите на градината. Предполага се, че до пожара се е стигнало, след като деца са си играели с огън в двора на заведението. Възможно е и пожарът да е тръгнал от неизгасена цигара - деца са пушили тайно и не за загасили цигарата, което е предизвикало пожара.Сградата е спасена от големи щети. Вследствие на пожара са опушени 10 квадратни метра стени. Унищожена е и 6 квадратни метра външна изолация.", "date": "2018.01.05", "title": "Пожар застраши детска градина в Свищов"}
{"url": "https://news.bg/world/iran-otblokira-instagram.html", "text": "Иранските власти отблокираха социалната мрежа \"Инстаграм\", след като гражданите на страната останаха без достъп заради антиправителствените протести, съобщава местната агенция Mehr, цитирана от ТАСС.По-рано Али Реза Рахими, член на парламентарната комисия за национална сигурност и външна политика на Иран, заяви, че блокирането на \"Телеграм\" и \"Инстаграм\" е временна мярка и тя ще бъде отменена днес.Техеран заплаши с пълно блокиране на \"Телеграм\", ако не бъдат закрити \"каналите на терористи\".Иран ограничи достъпа до двете социални мрежи във връзка с масовите протести в страната, които започнаха на 28 декември 2017 г. В резултат на стълкновения на протестиращи с полицията загинаха най-малко 20 души. Повече от 450 души са арестувани.На 31 януари 2018 г. Революционната гвардия обяви, че окончателно е потушила бунта.", "date": "2018.01.05", "title": "Иран отблокира „Инстаграм”"}
{"url": "https://news.bg/int-politics/saakashvili-osaden-zadochno-na-3-godini-zatvor-v-gruziya.html", "text": "Съд в грузинската столица Тбилиси задочно осъди бившия президент на страната и бивш губернатор на Одеска област в Украйна Михаил Саакашвили на три години затвор по дело за убийство през 2006 г. на служителя на \"Обединената банка на Грузия\" Сандро Гиргвлиани, съобщават руски медии.Бившият президент е бил признат за виновен за злоупотреба със служебно положение.Съдът е постановил, че Саакашвили е помилвал висши чиновници, свързани с делото на Гиргвлиани, като по този начин ги освободил от отговорност.Главната прокуратура на Грузия през 2014 г. задочно повдигна обвинения срещу Саакашвили по няколко наказателни производства - за прахосване на публични средства за лични нужди, за злоупотреба с власт по делото за разпръскване на протест на 7 ноември 2007 г., за побой на депутата Валери Гелашвили и за убийството на банковия служител през 2006 г.Саакашвили напусна Грузия след встъпването в длъжност на новия президент на страната Георги Маргвелашвили през ноември 2013 г.", "date": "2018.01.05", "title": "Саакашвили осъден задочно на 3 години затвор в Грузия"}
{"url": "https://news.bg/health/roditelite-i-lichnite-lekari-sa-otgovorni-za-imunizatsiyata-sreshtu-morbili.html", "text": "Личните лекари и родителите са отговорни за навременната имунизация на децата срещу морбили. Това се казва в становище на Министерството на здравеопазването, изпратено до медиите.Повод за съобщението е увеличеният брой през последните месеци на 2017 г. на заболели от морбили (дребна шарка) в Гърция, в сравнение с намаляването на техния брой в Румъния.Рискът от пренос на морбили в България от чужбина е реален. Само високият имунизационен обхват може да гарантира ограничаване на разпространението в страната. Ваксинирането според Националния имунизационен календар (по години - б.р.), е основна задача и отговорност както на общопрактикуващите лекари, така и на родителите.От Здравното министерство призовават родителите да проверят имунизационния статус за морбили на децата си. При наличие на пропуски да бъдат взети спешни мерки за ваксинирането им.Морбили (дребна шарка) е инфекция, която се предава по въздушно-капков път. Инкубационният период на заболяването е до 21 дни, средно 9-10 дни.Болестта започва най-често с повишена температура, обща интоксикация и кашлица. Температурата се повишава до 39-40 градуса и се появява характерен обрив, първо по лицето, шията и гръдния кош, след това по торса и крайниците.Заразата се предава от човек на човек по въздушен път. Тя става при близък и директен контакт най-вече в затворени помещения. След преболедуване се изгражда траен пожизнен имунитет.Припомняме, че през 2016 и 2017 г. обширна епидемия от морбили засегна Европейския континент.Стокхолм за периода 1 ноември 2016 г. - 31 октомври 2017 г. са регистрирани 13 726 случая на морбили в 30 държави на Европейския съюз (ЕС).Най-засегнати от болестта са Румъния (5 605 заболели), Италия (4 973 заболели), Германия (952 заболели), Гърция (922 заболели). Броят на смъртните случаи на морбили през периода достигна 30, 20 от които в Румъния. . Морбили продължава да се разпространява в Европа, тъй като имунизационния обхват в много държави е под оптималния, а в 20 от държавите на ЕС е под препоръчителните 95% . Данните са на Европейския център по превенция и контрол на заболяванията.В началото на 2017 г. в нашата страна имаше , Пазарджик и Монтана. 165 бяха установените болни, предимно сред ромски деца. Голямата част от тях бяха неимунизирани или ненапълно имунизирани.Според здравните експерти, ако повечето деца бяха без имунизация, броят на болните щеше да е много по-голям, а вероятно щеше да има и смъртни случаи.Заради последователния имунизационен обхват в страната към момента рискът от епидемия от морбили в България остава нисък, отчитат от Здравното министерство.", "date": "2018.01.05", "title": "Родителите и личните лекари са отговорни за имунизацията срещу морбили"}
{"url": "https://news.bg/int-politics/erdogan-skastri-sasht-i-izrael-che-se-mesyat-v-iran-i-pakistan.html", "text": "Турският президент Реджеп Тайип Ердоган обвини САЩ и Израел, че се намесват в Иран, след като съседът на Турция беше обхванат в продължение на няколко дни от кръвопролитни размирици, съобщава \"Франс прес\".Общо 21 души загинаха и стотици бяха арестувани в продължилите седмица протести, които бяха най-голямото предизвикателство за режима на аятоласите от масовите демонстрации през 2009 г. насам.\"Не можем да приемем, че някои страни - най-вече САЩ и Израел - се намесват във вътрешните работи на Иран и Пакистан\", изтъкна Ердоган.\"Това е обръщане на хората едни срещу други в тези страни. Срамота е, че видяхме това сторено в много страни... Видяхме това в Ирак\", коментира още турският президент.Ердоган не говорил подробно за характера на предполагаемата намеса в Пакистан, но вчера САЩ обявиха замразяване на доставките на военно оборудване и спиране на финансирането за силите за сигурност, докато Пакистан не предприеме крути мерки срещу екстремистите.Ердоган също така споменал проблемите в \"Сирия, Палестина, Египет, Либия и Тунис\" и в африкански страни, включително Судан и Чад.Той твърди, че \"беше играна игра\" в някои страни, които той отбеляза, че всичките са мюсюлмански.\"Те предприемат стъпки за превръщането на изобилните подземни богатства във всички тези страни в свои собствени ресурси\", заяви той.\"Съжаляваме, тези реалности трябва да са известни на нашия народ и на всички хора\", допълни Ердоган.", "date": "2018.01.05", "title": "Ердоган скастри САЩ и Израел, че се месят в Иран и Пакистан"}
{"url": "https://news.bg/int-politics/latviyski-deputat-zakleymi-ruskiya-ezik-kato-ezikat-na-mezhdunarodniya-tsionizam.html", "text": "Латвийски депутат заклейми руският език, като езикът на международния ционизъм. Александър Кирщайнс, заместник-председател на латвийския парламент от блока на \"Националната асоциация\" е политикът направил това изявление, съобщава еврейската телеграфна агенция JTA.Той коментира, че руският в това отношение е същият като идиш и иврит. Кирщайнс, който лобира за премахването на уличните знаци и паметници на руски език, коментира по време на дебат за правителствения план за преминаване на всички училища и образователни институции в Латвия към латвийски език. Приблизително 25% от населението на Латвия, което е 2 милиона души, са етнически руски корени, според изследвания.За да докаже своята идея за ционизма, той цитира еврейски звучащи имена на хора (Гилман, Плинер и Жданок), за които коментира, че са участвали в протести срещу плана за постепенно прекратяване на обучението по руски език за училищата в страната.Валери Енгел, руски евреин с двойно израелско гражданство, който наблюдава и публикува за антисемитизма в Латвия, пише във своя Фейсбук профил относно забележките на Кирщайнс, че те напомнят на антисемитизма по време на комунизма.\"Симбиозата на бившите комунисти, които са стигнали до популисткия национален радикализъм, вече е популярен, така че няма никаква изненада\", пише той.През последните години националистическите и антируски настроения се увеличават в Латвия, която граничи с Русия и където много хора имат горчиви спомени за руското господство в тази балтийска страна преди 1991 г. Политиката на Русия при президента Путин увеличава популярността на национализма сред населението, заедно с носталгия към военнопрестъпници, които са в съюз с нацистка Германия срещу Русия по време на Втората световна война.Латвийската столица Рига е единственото място в Европа с ежегоден марш на ветерани от СС, които маршируват със своите униформи, понякога редом до политици националисти. В Латвия доброволци от СС и други участват в почти пълното унищожение на 70 000 евреи, живели там преди Холокоста.В Латвия има 10 000 евреи, според Европейския еврейски конгрес.", "date": "2018.01.05", "title": "Латвийски депутат заклейми руския език, като езикът на международния ционизъм"}
{"url": "https://news.bg/politics/s-tri-videoklipa-za-202-hil-lv-razkrivat-balgariya-kato-skrito-bizhu-za-evropa.html", "text": "\"България като скритото бижу на Европа\" през погледа на младите хора е видеоклипът, с който страната ни ще бъде представена по време на председателството.3-минутният клип бе представен пред журналисти в пленарната зала за европредседателството от ресорния министър Лиляна Павлова.Клипът представя България през погледа на двама влюбени. В него визуалната идентичност и репрезентация, заснети по най-високи стандарти, представя страната ни, като място, в което можеш да се влюбиш от пръв поглед и след това искаш да се връщаш неведнъж.Сюжетът е изграден през погледа на двама влюбени - актьорите Бойко Кръстанов и Лорина Камбурова. Музиката е специално композирана от Краси Тодоров. Видеоклипът: \"Това е България\" е заснет за 10 дни. Двамата персонажи се срещат на жп гара \"Ябълково\" , от която тръгват на пътешествие в България, в която се влюбват.Вторият клип, който бе представен, е посветен на ключовите приоритети на страната ни по време на председателството.В клипа основното послание, че Европа се нуждае от повече сигурност, стабилност и солидарност. \"Това, което искаме да дадем като заявка, е да имаме правилната посока, което да направи Европа едно добро място за живеене за младите хора\", посочи Павлова.Предстои да бъде представен още едни клип с великите личности на България, който цели да покаже - това, което България е дала на света.Разработването на видеоклиповете е с открита обществена поръчка на стойност 202 хиляди лева.Освен трите клипа са разработени, анимацията, логото и композицията на музиката.На въпрос, свързан с откриването на председателството с протести във връзка с курортния комплекс Банско и строителството на втора кабинкова линия, Лиляна Павлова заяви:\"На мен лично ми се иска да не започваме председателството с протести. В България ще бъдат всички европейски международни медии\".Предстои да бъде закупено телевизионно време за промотирането на председателството. Клиповете, освен на български ще бъдат представени и на английски език, както и с жестонимичен превод.", "date": "2018.01.05", "title": "С три видеоклипа за 202 хил. лв. разкриват България като „скрито бижу“ за Европа"}
{"url": "https://news.bg/your-voice/manol-genov-obvineniyata-sreshtu-men-se-stopiha-obviti-v-magla-ot-absurdni-obstoyatelstva.html", "text": "Удовлетворен съм от факта, че най-сетне прокуратурата внесе претенциите си към мен в съда. Чувствам се като човек, излязъл на финалната права, след като е бил насила набутан в лабиринт . В средата на месец юни миналата година Главна прокуратурата си позволи да огласи поредица от абсурдни обстоятелства и действия, свързани с името ми. Направи го с внушението на абсолютно неопровержими доказателства. Тогава заявих, че имам търпение и вярвам, че разследването ще си свърши работата и истината ще излезе наяве.И тогава, и сега, съм с ясното съзнание, че докато това се случи и случаят окончателно приключи, понасям тежки публични и лични негативи.С внасянето на обвинителния акт в съда прокуратурата приема, че си е свършила работата. Съдебната зала е мястото, където обвинението и защитата ще се доказват. Вярвам, че изходът е само един и той е въпрос на време.До момента не съм запознат с окончателния вид на обвинението срещу мен, вероятно е въпрос на дни. Но моментът е подходящ коректно да коментирам метаморфозите на т.нар. обвинения срещу мен.Преди половин година, през месец юли, Главна прокуратурата изреди публично не едно и две обвинения спрямо мен. По абсурден начин прокуратурата огласи как съм раздавал пари за всеки гласа, едва ли не на опашка от чакащи. След това т.нар. купуване на гласове звучеше като пет отделни деяния за общо 69 гласа. Успоредно с това на ревера ми бе прикачено и обвинение за упражнен натиск спрямо главния архитект на Асеновград с ангажимент за ходатайстване/ отново по огласяване на Главна прокуратура/.Какво се случи от онзи момент до днес ли? Държавното обвинение не счете за нужно по същия публичен ред да огласи защо изцяло отпадна обвинението към мен за упражнен натиск върху служебно лице.Няма обяснения и за това как първоначалните пет деяния, приписани ми публично като купуване на гласове, изтекоха като вода през решето.Сега в окончателното обвинение има един-единствен случай. Неговата абсурдност ще коментирам след малко. Питам се: къде изчезна сюжетът как едва ли не съм раздавал пари в ресторант, отново според публично огласяване на прокуратурата през лятото? Къде отиде телефонното ми ходатайстване? И кой носи отговорност за сглобяването и огласяването на тези обвинения?Първоначалните пет деяния срещу мен за общо 650 лева в хода на разследването се редуцирани до две за 500, а на финала оцеля едно за 100 лева. Не ми е забавно, но си мисля, че ако прокуратурата беше удължила това разследването и сумата, и деянията продължаваха да се топят с такова темпо, можеше да стане интересно. Като например рискът да се окаже, че не аз съм бил давал, а някой на мен има да ми дава пари. И вероятно пак аз щях да бъда обвинен.Що се отнася по същество до оцелялото внесено обвинение, то изглежда като физически абсурд. Аз съм бил предал имотна облага на лице с тайна самоличност, но през други две лица. Като целта била парите да бъдат дадени на трети лица, с цел те да бъдат склонени да упражнят вота си по определен начин. Това бе записано в постановление на прокуратурата от началото на декември 2017 г. при привличането ми като обвиняем. Не само, че това не се е случвало, но се иска доста въображение, за да си го представя по принцип за доказуема реалност.Въпреки всичко това, чувствам се все по-близо до разплитането на този абсурд, в който съм въвлечен. Така че развръзката предстои, имам абсолютно разумен оптимизъм и вяра в българския съд.", "date": "2018.01.05", "title": "Манол Генов: Обвиненията срещу мен се стопиха, обвити в мъгла от абсурдни обстоятелства"}
{"url": "https://news.bg/world/snegovalezh-blokira-ski-kurorti-v-italiya-i-shveytsariya.html", "text": "Обилен снеговалеж блокира италианските и швейцарски ски курорти Червиния и Аделбоден, докато сериозна снежна буря продължава да създава проблеми в Западна Европа, съобщава БиБиСи.Италиански медии съобщават, че в Червиния са блокирани около 10 000 туристи, след като е натрупало около 2 метра сняг.Ски лифтовете в Червиния са спрени, тъй като пистите са твърде опасни заради риска от лавина и дълбокия сняг.Тежка е ситуацията и в Аделбоден, където армията е мобилизирана да изчисти след свлачище.В много курорти е обявено четвърто ниво на риск от лавини от 5-степенна скала.Не е ясно дали Световната купа по ски ще се проведе в Аделбоден този уикенд. Свлачище е блокирало пътя до Фрютиген, информира Neue Zürcher Zeitung.В австрийската провинция Тирол рискът от лавини е висок и много пътища са блокирани.Във Френските Алпи ски пистите на много курорти са затворени.Бурята \"Елинор\" остави хиляди без ток, блокира пътища и въздушния трафик в много части на Франция. Трима души загинаха вследствие на буря във Френските Алпи, където вятърът достигна скорост от 147 километра в час.", "date": "2018.01.05", "title": "Снеговалеж блокира ски курорти в Италия и Швейцария"}
{"url": "https://news.bg/crime/trupat-v-iskar-ne-e-na-rosen-angelov.html", "text": "Труп на мъж откриха в река Искър край село Владо Тричково, съобщи БНР.По последна информация намереният в река Искър мъж не е издирваният за шесторното убийство Росен Ангелов. Тялото е на възрастен мъж от Нови Искър.Малко по-късно от МВР съобщиха, че тялото е транспортирано за аутопсия. При първоначалния оглед не са установени видими следи от насилие.Състоянието на тялото предполага, че смъртта е настъпила между 2 и 4 седмици преди откриването му. Предстои потвърждаване на самоличността на починалия.По данни към момента, вероятно става дума за мъж, за чието изчезване са съобщили роднини и е обявен за общодържавно издирване в началото на декември 2017 г. Уведомена е прокуратурата.Тялото е намерено от полицаите, ангажирани с разследването на шесторното убийство в град Нови Искър, които издирват . Той е обвинен за извършител на деянието.В района има засилено полицейско присъствие. Ангелов се издирва за , но разкрито едва на 2 януари 2018 г. следобед. Припомняме, и днес в околностите на Нови Искър и Искърското дефиле се  за издирване на 56-годишния Росен Ангелов, обвинен за шесторното убийство. Това е втори ден на операцията на службите по залавянето му.В четвъртък служителите на реда имаха , където бе претърсена вила, според МВР - обитавана незаконно от Ангелов. В гората над Нови Искър имаше акция за издирване на следи от престъплението. В операцията се .", "date": "2018.01.05", "title": "Трупът в Искър не е на Росен Ангелов"}
{"url": "https://news.bg/world/sedem-sa-zhertvite-na-snezhnata-burya-v-iztochnite-chasti-na-sasht.html", "text": "Снежната буря в източните части на САЩ отне живота на седем души, съобщава АП.Очакват се рекордно ниски температури и силен вятър и през уикенда.Властите обявиха, че четирима души са загинали в Северна Каролина и Южна Каролина при пътни инциденти. Близо до Филаделфия автомобил се е забил в пътнически влак. Един пътник в колата е загинал, няма пострадали хора във влака.Във Вирджиния са загинали двама души. Момиче е било ударено от автомобил, а 75-годишен е загинал вследствие на удар от снегорин. Двамата са починали в болницата от получените наранявания, уточниха от полицията.Източното крайбрежие на САЩ е ударено от голяма снежна буря с обилен сняг, ураганни ветрове и крайбрежни наводнения.На места температурата е около -15 градуса.Бурята започна преди два дни в Мексиканския залив и първо премина през Флорида. За първи път от десетилетия на места в американския щат преваля сняг.Има затворени училища и офиси, самолетните и железопътни услуги са отменени или ограничени, а хиляди останаха без електричество. Някои фериботни услуги по канадското крайбрежие са спрени.", "date": "2018.01.05", "title": "Седем са жертвите на снежната буря в източните части на САЩ"}
{"url": "https://news.bg/crime/zaloviha-razbivachi-na-bankomat-vdahnovili-se-ot-televiziyata.html", "text": "Задържани са двама младежи за взривяването на банкомат в столичния квартал \"Люлин\". Това съобщи главният секретар на МВР Младен Маринов.Те са 18-годишни, не са криминално проявени.Задържаните са споделили, че мотивацията им е дошла от телевизията. Припомняме, опитът за обир на банкомата в столичния квартал \"Люлин 4\" беше в края на минлата 2017 година - на 28 декември. Крадците са се опитали да разбият банкомата около 3.30 часа през нощта.\"Гледали са случаи на разбити банкомати, но са пропуснали последната серия със \", добави той.Директорът на СДВР Ивайло Иванов допълни, че момчетата са се подготвили от телевизията, като са си набавили необходимите материали и са правили проби.\"Разбиха банкомата, но не можаха да вземат парите\", заключи той.", "date": "2018.01.05", "title": "Заловиха разбивачи на банкомат, вдъхновили се от телевизията"}
{"url": "https://news.bg/world/na-filipinskoto-kraybrezhie-otkriha-kokain-za-usd2-5-mln.html", "text": "Откриха кокаин за милиони долари на източното крайбрежие на Филипините, обяви представител на местната Агенция за борба с наркотиците, цитиран от АФП.Дрогата е открита в пластмасов бидон на крайбрежието.Местен рибар в град Матног - на 400 километра югоизточно от столицата Манила, е открил бидона още в сряда и е уведомил властите без да разбере какво има в него, каза Кристиан Фривалдо, регионален директор на агенцията.Той разкри пред АФП, че агенти за борба с наркоразпространението са открили около 24 килограма кокаин, които са на стойност 2,5 милиона долара.Предполага се, че наркотиците са били натоварени на кораб с тайвански флаг, който е бил ударен от големи вълни на източното крайбрежие на Филипините ден преди кокаинът да бъде открит.Деветима китайци, тайванци и хонконгци са задържани от местните власти, след като били спасени от закъсалия кораб.Наркотикът е иззет на фона на подетата от президента на Филипините Родриго Дутерте война срещу разпространението на дрога, при която до момента са загинали близо 4 000 души.", "date": "2018.01.05", "title": "На филипинското крайбрежие откриха кокаин за $2,5 млн. "}
{"url": "https://news.bg/politics/i-ot-volya-se-izkazaha-protiv-istanbulskata-konventsiya.html", "text": "От партия \"Воля\" са категорично против полът да се тълкува като социална роля, вместо като биологичен термин, се казва в становище от политическата формация.Партията на Марешки е против тежката и важна тема за домашното насилие да бъде използвана като параван за прокарване на появилата се през последните години идеология за трети и други полове.Според представители на партията, притесненията на хората са основателни. Текстът на документа наистина е важен. Той е стъпка напред за вземане на още по-ефективни мерки за насилието над жени и момичета, но е неприемливо пределението за пол извън биологичното и изучаване от подрастващите на \"нестереотипни роли на пола\".Отхвърлянето на текста в тази му част не означава липса на толерантност, а загриженост за българските семейни ценности и най-вече за психиката на децата ни. Равноправието между мъжете и жените, борбата с агресията и насилието не само в семейството, но и в обществото като цяло, е приоритет. Това не означава да приемаме безкритично всички новопоявили се идеи, които могат да имат непредвидими последици за нацията ни, пишат от партията на Марешки.Припомняме, омбудсманът се обяви в защита на Истанбулската конвенция.  и от  документът да се приема от парламента и категорично осъждат новите ценности, които постепенно биха се приложили след одобрението на документа. От СДС са против приемането на самата Истанбулска конвенция, но искат добрите текстове за защита на жените от насилие да бъдат приети в българското законодателство.\" също гласуваха против Истанбулската конвенция.", "date": "2018.01.05", "title": "И от \"Воля\" се изказаха против Истанбулската конвенция"}
{"url": "https://news.bg/politics/yunker-holandiya-da-kazhe-zashto-blokira-shengen.html", "text": "Аз съм твърдо убеден, че Българи и Румъния трябва да получат достъп до шенгенското пространство. Това заяви в интервю на БНТ председателят на Еврокомисията Жан Клод Юнкер.Ако България е в Шенген, ЕС ще е по-сигурен, защото България е външна граница. Задължение на Холандия и другите страни е да докажат тезата си защо са против България да не е в Шенген, допълни Юнкер.Припомняме, през септември Юнкер поиска България и Румъния незабавно да бъдат приети в Шенген.Ако България е в Шенген, Европейският съюз ще стане по-сигурен, защото България представлява външна граница. Ние като Европейски съюз предоставяме над 173 полицаи и митнически служители, които да помагат на България при охраната на външната ѝ граница.Аз съм много заинтересуван това да се случи и смятам, че до края на мандата на тази Комисия, тоест до 2019 г., механизмът за наблюдение и контрол трябва да бъде премахнат, за мен това е абсолютно необходимо. Това смята Жан-Клод Юнкер.Българите не са корумпирани. От влизането си в ЕС, вашата страна се държи като държава - основателка на Съюза. Това не се отнася само за правителството, а за голяма част от българите. Българите са проевропейски настроени. Това заяви Юнкер.Той посочи, че Западните Балкани няма да могат да се присъединят до края на мандата на тази Европейска комисия - 2019 г. Причината е, че има много работа да се върши. Реалистичният срок е процесът на присъединяване на Западните Балкани да започне през 2025 г.Трябва да отправим ясно послание за този регион, посочи председателят на ЕК.Турция се отдалечава от перспективата за членство в ЕС. В сегашната ситуация това не е възможно, отбеляза Юнкер.Представата за България не може да бъде ограничена само до проблема с корупцията. България може да покаже много повече, най-вече положителни неща. Убеден съм, че правителството ще направи всичко, за да се справи с корупцията. Някои неща вече бяха направени - да, наистина законът сега е донякъде в застой, но в някакъв момент това ще бъде преодоляно. Вярно е, че ще бъде добре корупцията да бъде елиминирана на всички нива, но аз изобщо не съм съгласен и съжалявам за статиите в пресата през последните дни, в които се поставя знак за равенство между България и корупцията. Това отбеляза Юнкер.Той припомни, че познава България и българите от края на 90-те години на миналия ХХ в., защото е участвал много активно в преговорите по присъединяване на България към ЕС. Имам добро усещане за председателството, защото правителството, и не само то, е добре подготвено. Най-напред се нуждаете от достатъчно самоувереност, каквато по неясни причини понякога ви липсва. За мен България е един голям народ, който е направил и продължава да прави много за Европа. Аз съм уверен, че това председателство ще бъде успешно. Това заяви председателят на ЕК, смята Юнкер.Според него, представата за България в рамките на Европейския съюз няма нужда от корекция. От момента, в който България стана член на ЕС, тя се държи почти като държава-учредителка и е много проевропейски настроена. Това се отнася както за правителството, така и за хората. България по един естествен начин строи мостове към Западните Балкани, които се нуждаят от европейска перспектива, но играе ролята и на \"преводач\" за някои неразбираеми неща в Турция, припомни председателят на ЕК.", "date": "2018.01.05", "title": "Юнкер: Холандия да каже защо блокира Шенген"}
{"url": "https://news.bg/crime/balgariya-e-sreshtu-dvoyniya-standart-pri-hranite.html", "text": "Двойният стандарт при храните в Европа е приоритетна тема на Българското председателство. Това обсъди министърът за Българското председателство на Съвета на ЕС 2018 Лиляна Павлова, омбудсманът Мая Манолова и министърът на икономиката Емил Караниколов. Инициативата за срещата и за последващи действия в името на всеки един от гражданите на ЕС е на омбудсмана на Република България Мая Манолова.Двойният стандарт при храните е приоритетна тема за първото ни ротационно председателство, затова докато страната ни оглавява Съвета на ЕС, на проблема ще бъде посветена специална конференция на високо ниво. Планира се това да се случи идния месец.В годишната си реч за състоянието на ЕС през септември 2017 г. председателят на Европейската комисия (ЕК) Жан-Клод Юнкер посочи, че Европа ефикасно трябва да прилага мерки срещу двойния стандарт при храните, напитките и козметиката в Централна и Източна Европа, тъй като в рамките на общността не може да има два вида потребители.\"Българското председателство е отворено към гражданите на ЕС, затова то ще постави на европейския дневен ред проблема с двойния стандарт при храните\", посочи по време на разговорите министър Павлова.\"България има възможността да инициира процес на законодателни промени, които да гарантират еднакво качество на храните и в България, и в Чехия, и във Франция, и във всяка държава-членка на ЕС\", заяви Мая Манолова. Още миналата година българският омбудсман сезира с петиция Европейския парламент - и по-специално Комисията по петициите, за двойния стандарт при храните, наблюдаван в държави от Западна и Източна Европа.На срещата при министър Павлова присъстваха още изпълнителният директор на Българската агенция по безопасност на храните д-р Дамян Илиев и председателят на Комисията за защита на потребителите Димитър Маргаритов.", "date": "2018.01.05", "title": "България е срещу двойния стандарт при храните"}
{"url": "https://news.bg/world/top-shpionin-na-sasht-napuska.html", "text": "Директорът на една от най-секретните служби за сигурност в света - американската Националната агенция за сигурност (NSA) - адмирал Майкъл Роджърс е съобщил на своите служители за намерението си да напусне през пролетта. Новината беше публикувана в петък на страницата на в. \"Вашингтон поуст\" в \"Туитър\".Според изданието, се очаква новият шеф на Агенцията за национална сигурност да бъде назначен от президента Доналд Тръмп до седмици. Кандидатурата му трябва да бъде одобрена от Сената на САЩ.НСА, чието седалище е в Форт Мийд (Мериленд), разполага с много сателити, апаратура за слушане на станции, анализи не само на съдържанието на телефонните разговори, но също така и на е-мейли. Както отбелязва CNN миналия септември, като се позовава на източниците си в администрацията на Тръмп, НСА наблюдава по-специално над 100 000 чуждестранни граждани извън САЩ.Директор на NSA Майкъл Роджърс беше назначен през януари 2014 г. от предшественика на Тръмп - Барак Обама.", "date": "2018.01.05", "title": "Топ шпионин на САЩ напуска"}
{"url": "https://news.bg/world/microsoft-iska-da-naeme-20-000-kv-m-v-bukuresht.html", "text": "Microsoft планира да наеме около 20 000 квадратни метра модерни офис площи в Букурещ. Базата трябва да консолидира местните операции на американския технологичен гигант. Това разкриват източници от пазара на недвижими имоти.Това ще бъде един от най-големите договори за наем, подписан тази година. Прогнозната стойност на наема е за от над 3 милиона евро годишно. Microsoft се стреми към новото развитие на офиса около Политехническия университет в Букурещ и иска той да е вблизо до метростанция.Местните офиси на Microsoft се намират в City Gate, близо до Romexpo, където заемат 2500 кв. м. Групата също така е взела под наем 2300 кв. м. в Глобалварт Плаза, в района на Барбу Вакареску-Пипера.", "date": "2018.01.05", "title": "Microsoft иска да наеме 20 000 кв. м. в Букурещ"}
