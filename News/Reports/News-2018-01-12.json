{"url": "https://news.bg/education/mon-predlaga-bezplatno-sledvane-v-prioritetni-spetsialnosti.html", "text": "Въвеждане на безплатно обучение по приоритетни специалности в университетите обмислят в Министерството на образованието като мярка срещу недостига на кадри, предаде Нова телевизия.Целта е да се стимулира интересът към специалностите, от които ще има най-голяма нужда на пазара на труда в бъдеще.Възможно е таксите изцяло да отпаднат за студентите по направленията педагогика, математика, химически науки, физически науки, религия, материали и материалознание.Същевременно държавното финансиране може да бъде напълно спряно за 15 неприоритетни специалности, сред които, икономика и администрация и управление.\"Тези, в които бих казал, че в най-голяма степен избуя и се увеличи през последните 20 години нерационалното търсене на висше образование - търсене заради самото висше образование, не заради реализацията\", заяви министърът на образованието Красимир Вълчев.Висшите училища, в които не бъде утвърден държавен прием, ще могат да продължат да обучават студенти по тези специалности, но платено.От Съвета на ректорите подкрепят идеята. Промени ще има и при евростипендиите. Средствата за тях вече ще се осигуряват от хазната, а ректорите ще решават какъв да е размерът им и на колко студенти да се дават.Допълнително ще бъдат финансирани и филиалите на университети в бедни региони на страната като Враца, Видин, Смолян и Кърджали - с цел висшето обучение там да се съхрани.Междувременно стана ясно, че нито едно висше училище у нас не е успяло да запълни приема си през настоящата учебна година.Запазва се тенденцията общият брой на обявените места университетите да е по-голям от броя на учениците, завършващи училище.Незаети са останали около 23 000 места в цялата страна. Незаетите места в Софийския университет \"Св. Климент Охридски\" са 1500, а предварително планираните са близо 7000.Рекордът е в Икономическия университет във Варна, където са останали нереализирани близо 2000 студентски места - почти половината от план-приема.", "date": "2018.01.12", "title": "МОН предлага безплатно следване в приоритетни специалности  "}
{"url": "https://news.bg/crime/prokuraturata-obvini-migrant-za-bludstvo-s-5-godishno-dete.html", "text": "Софийска районна прокуратура обвини чужденеца А.А. за блудство с 5-годишно дете.През есента на 2014 г. обвиняемият бил непълнолетен и временно пребиваващ в България. Той бил настанен в регистрационно-приемателен център - София, лагер \"Враждебна\". Тогава в лагера живеели и петгодишно дете и семейството му.На 16 ноември 2014 г. детето влязло в една от стаите, за да търси свой приятел. След като не го открило, то поискало да си тръгне, но тогава обвиняемият А., който седял на едно от леглата, го придърпал към себе си и започнал да блудства с него.На всичко това свидетели станали няколко души, намиращи се в същото помещение.Детето се опитало да се отскубне, но обвиняемият не спрял. След като А. престанал да задържа пострадалото дете, то незабавно напуснало стаята и разказало за случилото се на своите родители. Те от своя страна уведомили органите на 05 РУ СДВР, които пристигнали на място. А. бил задържан, а по случая било образувано досъдебно производство.Разследването е приключено под ръководството и надзора на Софийска районна прокуратура и на 12 януари 2018 г. е внесен обвинителен акт срещу А. за извършено от него престъпление. Ако бъде признат за виновен, законът предвижда наказание \"лишаване от свобода\" от една до шест години.Предстои делото да бъде насрочено за разглеждане в Софийски районен съд.", "date": "2018.01.12", "title": "Прокуратурата обвини мигрант за блудство с 5-годишно дете"}
{"url": "https://news.bg/regions/uran-i-vav-vodata-na-topolovgradsko-selo.html", "text": "В село Владимирово, община Тополовград е забранено пиенето и готвенето с вода от чешмите заради повишено съдържание на уран, съобщава НоваТВ.Под забрана е и водата от чешмите в димитровградските села Върбица, Сталево и Светлина.  В село Владимирово, за разлика от останалите населени места, няма да се доставя вода с водоноски.Припомняме, че водата в Хасково продължава да е негодна за пиене и готвене. Забраната за ползването ѝ е от април, когато бяха установени многократно завишени стойности на уран и алфа активност.Масово местните хора се страхуват и затова готвят само с минерална вода, но им излиза много скъпо.Припомняме също така, че през ноември миналата година радиологичният мониторинг на Агенцията по околна среда очтете, че няма риск за здравето на хората, живеещи край бившите уранови мини край Сливен и Твърдица.", "date": "2018.01.12", "title": "Уран и във водата на тополовградско село"}
{"url": "https://news.bg/int-politics/rusiya-likvidira-ekstremistite-atakuvali-vvs-bazata-i-v-siriya.html", "text": "Военното министерство на Русия обяви, че руски спецчасти са открили и ликвидирали групата екстремисти, които атакуваха нейната военновъздушна база в Сирия на 31 декември, съобщават руските медии.Двама руски военнослужещи бяха убити при минометен обстрел срещу руската база \"Хмеймим\" в Западна Сирия.От руското военно ведомство уточняват, че са унищожили запаси от безпилотни самолети в сирийската провинция Идлиб, след като екстремисти използваха дронове, за да атакуват \"Хмеймим\" и военноморската база на Русия в Тартус през миналата седмица.", "date": "2018.01.12", "title": "Русия ликвидира екстремистите, атакували ВВС базата ѝ в Сирия"}
{"url": "https://news.bg/int-politics/puchdemon-ne-mozhe-da-upravlyava-kataluniya-ot-chuzhbina-otseche-madrid.html", "text": "Испанското правителство напълно отхвърли възможността бившият лидер на Каталуния Карлес Пучдемон да управлява областта от самоналоженото си изгнание в Брюксел, като подчерта, че Мадрид ще оспори в съда всеки опит да направи това, съобщава \"Ройтерс\".Сепаратистките партии в Каталуния се договориха в сряда да преизберат Пучдемон за лидер на областта, лансирайки сценария укриващият се бивш лидер да управлява чрез видеовръзка от Белгия. Ако се завърне в Испания, той ще бъде арестуван за противодържавна дейност и бунт.\"Парламентарните правила са много ясни\", отсече говорителят на испанското правителство по време на седмичната си пресконференция, допълвайки: \"Те не предполагат възможността за парламентарно присъствие, което не е лично.\"\"Този стремеж е заблуда, това е напълно нереалистично и противоречи на правилата и здравия разум\", коментира още говорителят.Пучдемон поведе през миналата година движението за отцепване от Испания на богатата североизточна испанска област Каталуния, което завърши със свалянето от власт на неговата администрация от страна на Мадрид и налагането на пряко управление. Той избяга в Брюксел скоро след това.", "date": "2018.01.12", "title": "Пучдемон не може да управлява Каталуния от чужбина, отсече Мадрид"}
{"url": "https://news.bg/health/gripna-epidemiya-v-oblast-pernik.html", "text": "Грипна епидемия на територията на Пернишка област е установена от Регионалната здравна инспекция. От утре, 13.01.2018 г., се преустановяват детските и женските консултации, свижданията в лечебните заведения за болнична помощ и провеждането на профилактични имунизации.Директорите на болниците при необходимост трябва да осигурят допълнителни легла за вътрешните отделения на съответните структури.Регионално управление на образованието в Перник трябва да обяви и 15, 16 и 17 януари за неучебни дни на територията на областта.Предгрипна епидемия е обявена в област Пловдив. Висока е и заболеваемостта в областите - Стара Загора, Пазарджик, Габрово и София - област.Картината е динамична, като Регионалните здравни инспекции следят епидемичните нива и предприемат незабавни мерки.", "date": "2018.01.12", "title": "Грипна епидемия в област Перник"}
{"url": "https://news.bg/society/elen-gerdzhikov-iska-aktualen-plan-za-upravlenie-na-vitosha.html", "text": "\"Създадохме работна група специална, по-скоро временна комисия към СОС по въпросите на Витоша. Направихме поредица от заседания, на които изслушахме всички страни, имащи отношение към този въпрос\", обясни по време на пресконференция председателят на СОС Елен Герджиков. Той допълни, че констатациите, до които са стигнали са тези, които всички знаят.\"Най-важното нещо, за да се гарантира достъпа до планината е да се приеме актуализацията на плана на управление на парк Витоша\", категоричен е Елен Герджиков. По думите му борбата срещу актуализацията на плана за управление е защита на сегашния статут. Към момента, ако не се приеме актуализация, собственикът на тези съоръжения е бетониран и не може да влезе друг инвеститор.\"По този начин реално се защитават интересите на олигархичния модел, срещу който, на думи, се борят колегите\". Елен Герджиков обясни, че актуализираният план за управление, които са разглеждали в работната група и за който настояват да бъде приет, не предвижда абсолютно никакво застрояване на планината.Това било известно на всички експерти и на всички, които са се запознали с плана. Веднъж след като актуализираният план бъде приет, след това започват да се процедират подробните и специализирани устройствени планове, допълва председателят на СОС.Това е възможността ние да гарантираме интереса на софиянци - подмяната, модернизация на съоръжения, заяви общинарят.Той обясни, че след като се приемат тези специализирани устройствени планове, може да се разгледа всяко едно инвестиционно предложение. Това можело да са хора, които наистина искат да инвестират в спортни инфраструктури, в екологичен достъп до планината.\"Много е важно да се каже, че не се предвиждат абсолютно никакви строителства при тази актуализация. Този план е възприел политиката на стария за недопускане на разширяването на съществуващата леглова база. За забрана за ново строителство на хотели и хижи. Това е записано императивно. Ако някой ви каже, че се променя плана, за да се строят хотели и хижи, той просто ви лъже\", отсече председателят на СОС.", "date": "2018.01.12", "title": "Елен Герджиков иска актуален план за управление на Витоша"}
{"url": "https://news.bg/int-politics/tezhki-sblasatsi-mezhdu-palestintsi-i-izraelski-voynitsi-v-gaza-i-zapadniya-bryag.html", "text": "Стотици палестинци са влезли в сблъсъци с израелски войници в Ивицата Газа и окупирания Западен бряг, протестирайки срещу признаването от страна на САЩ на Йерусалим за столица на Израел, съобщава \"Ройтерс\".Подобни сблъсъци се случват ежеседмично, но напрежението нарасна неимоверно след обявлението на американския президент Доналд Тръмп на 6 декември, което породи гняв в целия арабски и мюсюлмански свят и тревога сред европейските съюзници на Вашингтон, както и в Русия.Решението на Тръмп беше приветствано от Израел.\"За САЩ не остана почти нищо да стори, преди да обяви явна война срещу палестинския народ, неговата власт и ръководство\", написа коментаторът Раджаб Абу Серея в популярен палестински вестник.Общо 17 палестинци и един израелец бяха убити в размириците, разразили се след обявяването на решението на Тръмп, макар че анализатори твърдят, че нито Израел, нито палестинците имат интерес от голяма ескалация на напрежението.Няколкостотин жители на Газа са се приближили до граничната ограда с Израел, хвърляйки камъни по израелските войници, които са се опитали да ги разпръснат със сълзотворен газ.По-малки групи протестиращи са се събрали в няколко градове на Западния бряг, където са хвърляли камъни и са горили гуми. Израелски войници и тук са използвали сълзотворен газ и са хвърляли зашеметяващи гранати.Източен Йерусалим, който палестинците искат да е столицата на бъдеща палестинска държава, беше окупиран от Израел във войната през 1967 г. и по-късно беше анексиран, макар че това действие не беше международно признато. Израелско-палестинските мирни преговори рухнаха отчасти заради строителството на израелски селища в окупираните земи и заради опасенията на Израел за контакти между Палестинската автономия и радикалната ислямистка групировка \"Хамас\", която Израел смята за терористична организация.Палестински здравни работници обявиха, че 14 палестинци са били ранени от бойни боеприпаси при сблъсъците днес. Говорител на израелската армия увери, че проверявали тези информации.\"Искаме американците да знаят, че за кръвопролитието на невъоръжени хора тук отговорност носи техният президент\", посочи Али, 20-годишен студент в Газа.", "date": "2018.01.12", "title": "Тежки сблъсъци между палестинци и израелски войници в Газа и Западния бряг"}
{"url": "https://news.bg/world/rusnak-otselya-sled-skok-s-parashut-ot-balkon.html", "text": "Руснак е заснет да прави скок от балкон на жилищна сграда, с разгънат парашут.В клип публикуван в Youtube, се вижда как той пуска разгънатия парашут от балкона, преди да се качи на парапета и да скочи.Не е известна височината, от която мъжът е скочил. ", "date": "2018.01.12", "title": "Руснак оцеля след скок с парашут от балкон"}
{"url": "https://news.bg/int-politics/norvezhtsite-otryazaha-tramp-s-ne-blagodarya-da-imigrirat-v-sasht.html", "text": "Мнозина норвежци отхвърлиха желанието и предложението на американския президент Доналд Тръмп, че те биха били по-ценни имигранти в САЩ в сравнение с имигрантите от \"вонящи страни\" като Хаити и африканските държави, съобщава \"Ройтерс\".Скандинавската страна, която е една от най-богатите в света, през миналата година беше обявена за най-щастливата страна на планетата, като е известна с изключително щедрата си социална система, финансирана отчасти от големите залежи на петрол и газ.Тръмп спомена Норвегия в пренебрежителни коментари за други страни, от които емигрират хора в САЩ, докато в Белия дом сенатори го запознаваха с нов законопроект за имиграцията.\"От името на Норвегия: Не, благодаря\", написа в \"Туитър\" норвежки политик, представляващ Консервативната партия в община близо до столицата Осло.Други норвежци заклеймиха коментарите на американския президент като неуместни и расистки.\"Няма да дойдем. Наздраве от Норвегия\", написа една норвежка.Въпреки че стотици хиляди норвежци емигрираха в САЩ през XIX в., само 502 норвежци от общо 5,3-милионното население на страната са се преместили там през 2016 г., което е спад от 59 души от предходната година, показват данните на норвежката статистическа служба.\"Ще има ли повече сега\", запитаха от статистическата служба в \"Туитър\".", "date": "2018.01.12", "title": "Норвежците отрязаха Тръмп с \"не, благодаря\" да имигрират в САЩ"}
{"url": "https://news.bg/regions/3-konya-3-karutsi-i-darva-zadarzhaha-gorski-v-ihtiman.html", "text": "Служители на Регионална дирекция по горите - София съставиха шест акта за установяване на административни нарушения по Закона за горите след съвместна акция със служители на РУ Ихтиман в района на Ихтиман през вчерашния ден.При проверките горските служители са задържали три коня, три каруци, както и натоварените дърва за огрев. Нарушителите не са предоставили документи, удостоверяващи законния произход на дървесината, която не е била маркирана с изискващите се по закон контролна горска, производствена или общинска марка. Съвместните акции продължават на територията на цялата дирекция.Само от началото на годината горските инспектори от Североизточното държавно предприятие са задържали 4 каруци с общо 6 кубически метра незаконно добита дървесина.Незаконно изсечената дървесина за огрев е установена по време на обход в землището на село Хитово, област Добрич. По случая горските стражари са съставили акт и констативен протокол, нарушителите обаче успели да избягат.Припомняме в началото на седмицата, служители от Регионалната дирекция по горите в Стара Загора са установили невиждано бракониерско сечене в защитена местност \"Туловската кория\".Горските извършили проверка по подаден сигнал на територията на Държавно горско стопанство - Мъглиж. В защитена местност \"Туловска кория\" проверяващите са установили незаконна сеч на 546 броя дървета от габър и летен дъб.Общият размер на незаконно добитата дървесина възлиза на 76 плътни кубически метра.", "date": "2018.01.12", "title": "3 коня, 3 каруци и дърва задържаха горски в Ихтиман"}
{"url": "https://news.bg/crime/signal-za-bomba-v-ndk.html", "text": "Сигнал за бомба в столичния Национален дворец на културата е подаден около 17:00 часа днес, съобщава МВР.Полицията е претърсила района. Предприети били стандартни действия за претърсване и не се е наложила евакуация на сградата, предвидена да помещава много от събитията за европредседателството ни.Проверката приключи и нищо съмнително не е открито.Припомняме, че предните два дни - на 10 и 11 януари - в полицията бяха получени сигнали за взривни устройства на територията на Летище \"София\".", "date": "2018.01.12", "title": "Сигнал за бомба в НДК"}
{"url": "https://news.bg/society/stolichni-obshtinari-ot-bsp-hulyat-gerb-za-problema-s-detskite-gradini.html", "text": "В своя официална позиция групата на общинските съветници от БСП в СОС обвиняват управляващите от ГЕРБ, че повече от десетилетие не е решен въпросът с необходимия брой места в детските ясли и градини в София.Независимо от многото пари от данъци на столичани, отделени за това, резултат нямало, твърдят социалистите.\"Столична община продължава да е длъжник на хилядите необхванати деца, на техните майки и бащи, които са принудени или да напуснат работа, или да плащат непосилни такси в частни детски градини\", пише в позицията на общинските съветници.Според социалистите е истина, че градът се разраства и расте, но процесът не се прогнозира и управлява цялостно. В писмото им пише, че са изградени жилищни зони за хиляди обитатели без да са осигурени нормални условия за живот - \"без улици, без детски градини, училища или медицинско обслужване\".По думите на групата на общинските съветници от БСП в СОС в \"модерна\" София все още: Има над 6000 деца, чакащи за прием в детски ясли и градини; Има райони с чакащи за прием деца, но с липса на детски градини, независимо, че са налице подходящи терени отредени за тях.Социалистите питат защо тези терени не се използват години наред и защо администрацията не строи достатъчен брой детски градини.\"Вероятно ГЕРБ разчитат, че последователната им политика, водеща до намаляване на раждаемостта, ще реши и проблема с местата в детските градини\", възмущават се червените.Те изтъкват още, че има райони с амортизирани, рискови и подлежащи на събаряне сгради, в които се помещават детски заведения, чиито ремонти ежегодно се отлагат. От групата на БСП смятат, че в същото време държавата и общината хвърлят стотици милиони за саниране със съмнително качество на частни жилища или представителни обекти и за ремонт на ремонтите. Освен това общинарите на БСП изтъкват, че има и сгради на детски градини, които се използват не по предназначение - за административни нужди или за частни субекти, чиито договори за ползване се удължават въпреки мораториума за отдаване им.За съмненията в начина на приемане на деца по детските градини от БСП дават пример с . Социалистите се съмняват в двоен стандарт.В писмото им във връзка със случая в детската градина в столичния квартал,  групата на общинските съветници на БСП настоява:", "date": "2018.01.12", "title": "Столични общинари от БСП хулят ГЕРБ за проблема с детските градини"}
{"url": "https://news.bg/crime/kontrabandni-tsigari-za-nad-880-hil-lv-zadarzhaha-v-knezha.html", "text": "Акция срещу разпространението на цигари без бандерол е проведена вчера от служители на РУ - Кнежа. В хода й са иззети общо 248 кашона, съдържащи 124 090 кутии с цигари без акцизен бандерол.В стопанска постройка, използвана за склад за дърва, полицаи открили 90 кутии цигари от две марки, необлепени с български акцизен бандерол. Последвала проверка на установен паркиран в двора на имота джип, собственост на 44-годишна жена. В багажника и купето били открити общо 11 кашона с 5500 кутии от пет различни марки, всичките без български бандеролен знак.Проверка е извършена и в помещение в къщата, ползвано под наем от 42-годишен мъж. Оттам са иззети 237 кашона с над 118 000 кутии цигари от шест марки, отново немаркирани с български акцизен бандерол.Конфискуваните общо 124 090 кутии цигари са с продажна цена към 880 470 лева. Нанесената щета на републиканския бюджет от невнесен акциз е в размер на 491 057 лева. Мъжът и жената са задържани с полицейска мярка за срок до 24 часа. За случаите е уведомен дежурен прокурор, работата на разследващите продължава в рамките на образуваното досъдебно производство.Също така, на 10 януари в лек автомобил \"Фиат Улис\" на 55-годишния М.М. от СДВР са открити 2500 кутии контрабандни цигари. Тютюневите изделия са на обща стойност 15 760 лева.Предвид факта, че деянието е извършено повторно (мъжът е с влязла в сила присъда за друго такова престъпление), наблюдаващ прокурор от Софийската районна прокуратура е постановил за няколкократно осъждания М.М. задържане за срок до 72 часа. Предстои разглеждане на постоянна мярка за неотклонение \"задържане под стража\".", "date": "2018.01.12", "title": "Контрабандни цигари за над 880 хил. лв. задържаха в Кнежа"}
{"url": "https://news.bg/crime/6-godini-zatvor-poluchi-piyan-bez-knizhka-ubil-zhena-na-patya.html", "text": "Окръжен съд-Хасково осъди Николай Н. на 38 години, за това, че убил човек на пътя. Николай шофирал пиян и без книжка. Мъжът е осъден на шест години затвор при първоначален \"общ\" режим.На 27 март 2016 г. в Хасково, Николай шофирал автомобил БМВ 320. На излизане от кръстовище на бул. \"Васил Левски\" блъснал 78-годишна жена, застанала в източния край на платното за движение.Жената получила тежки увреждания и починала в болницата. Въпреки че причинил пътно-транспортното произшествие, Николай не спрял на мястото, за да окаже първа помощ на пострадалата, а избягал.Мъжът отишъл на вилата си. В имота си паркирал автомобила и заспал в него. По-късно служители на МВР открили автомобила и водача, който бил задържан.Установено е, че Николай е шофирал с концентрация на алкохол в кръвта - 1,91 промила на хиляда. Освен това през октомври 2013 г. му взели книжката заради системно нарушаване на правилата за движение. До тогава му били издадени 13 наказателни постановления за извършени административни нарушения по Закона за движение по пътищата, заради което му били отнети всички контролни точки.Наред с посоченото Николай е бил осъждан пет пъти, като три от тях са за управление на моторно превозно средство след употреба на алкохол.Присъдата може да се обжалва и протестира пред Апелативен съд-Пловдив.", "date": "2018.01.12", "title": "6 години затвор получи пиян без книжка, убил жена на пътя"}
{"url": "https://news.bg/health/balgarskiyat-lekarski-sayuz-podkrepya-protesta-na-obshtinskite-bolnitsi.html", "text": "Българският лекарски съюз - БЛС подкрепя протеста на общинските болници. Предупреждават, че болниците в Ловеч и още 7 града са пред фалит, съобщава БНР.Пациентите ще трябва да се обръщат към областните и университетските болници, ако държавата не предприеме спешни мерки за обезпечаване на тези лечебни заведения. Но тези лечебни заведения няма да могат да им помогнат, поради лимитирането на дейността им. Идния понеделник, от 12.00 до 13.00 часа, членовете на Сдружението на общинските болници в България (СОББ), ще прекратят работа, а персоналът им ще излезе пред самите лечебни заведения или пред сградата на съответната община, в знак на протест срещу липсата на адекватни мерки за спасяване на общинското здравеопазване в страната.Според председателя на БЛС Венцислав Грозев е нужна целева субсидия от 30 милиона лева.", "date": "2018.01.12", "title": "Българският лекарски съюз подкрепя протеста на общинските болници"}
{"url": "https://news.bg/int-politics/amerikanskiyat-poslanik-v-panama-podade-ostavka.html", "text": "Посланикът на САЩ в Панама Джон Фийли, дипломат от кариерата и бивш пилот на хеликоптер от морския корпуси, подаде оставка, като коментира пред Държавния департамент, че вече не е в състояние да служи на президента Доналд Тръмп, съобщава \"Ройтерс\".\"Като младши служител по външна политика положих клетва да служа вярно на президента и неговата администрация по аполитичен начин, дори и да не съм съгласен с определени политики. Моите инструктори ми разясниха, че ако вярвам, че не мога да правя това, аз трябва да подам оставка. Дойде време за това\", коментира Фийли.Говорител на Държавния департамент потвърждава оставката на Фийли и коментира, че \"е информирал Белия дом, Държавния департамент и правителството на Панама за решението му да се оттегли по лични причини, считано от 9 март тази година\".", "date": "2018.01.12", "title": "Американският посланик в Панама подаде оставка"}
{"url": "https://news.bg/politics/ot-da-balgariya-iskat-ostavkata-na-pravitelstvoto-i-na-parlamenta.html", "text": "Оставка на правителството и парламента поискаха от партия \"Да, България\". Повод за гневната им позиция са продадените над 60% от Общинска банка, промяната в плана за управление на национален парк \"Пирин\", за сделката с ТЕЦ \"Варна\".Финансовата система е под заплаха - регулаторът БНБ не си върши работата. Пред очите ни се правят подаръци на ПИБ, която кредитира бизнеси, които не могат да съществуват без да се посяга на  и обществен ресурс, се казва в позицията на партията.\"За две седмици, от които поне 5 празнични дни, БНБ успя да позволи на анонимен фонд от Лихтенщайн да . Парите в този фонд са дошли от петролния бизнесмен Георги Самуилов - собственик на \"Инса ойл\", информират от партията и припомнят биографията на Самуилов.През 90-те години той е съдружник с \"Арес холдинг\", която е част от \"Мултигруп\". Самуилов влиза в \"Арес\" на мястото на Димитър Иванов, а след това участва в управлението на няколко фирми от структурата на \"Мултигруп\". През 2009 г. директорът на Агенция \"Митници\" Ваньо Танов обвинява \"Инса ойл\", че участва в схеми за ощетяване на бюджета. \"Да, аз съм спонсор и на ГЕРБ, и на БСП\", казва Самуилов в интервю от 2011 г., припомнят от партията.БНБ допуска придобиване на банка от  с неясен опит и с неясни правила за контрол над акционерната структура. \"Затова не е ясно Кой стои зад \"Инса ойл\" и влияе на Централната банка. Това става за първи път в новата ни история, след валутния борд\", отчитат от политическата формация и припомнят, че преди месеци БНБ одобри Стоян Мавродиев и Румен Митров за ръководството на Българска банка за развитие.От партията припомнят своята позиция към Столичния общински съвет по отношение на продажбата на Общинска банка. Това е решение на съвета, доминиран от ГЕРБ, с което банката премина в неясни ръце с дълбока отстъпка от реалния сегашен капитал, се казва в позицията.Като практически неизпълнимо определят намерението, заявено от финансовия министър Горанов за кандидатстване в чакалнята на еврозоната до юли 2018 г. Причината е, че части от  с български или скрити собственици. Всички ние ще платим цената за спасяването на тези банки, прогнозират от политическата формация.От партията сравниха сегашното време с периода на управление на правителството \"Беров\". \"Управляващото мнозинство на ГЕРБ и Обединени патриоти в парламента и бутафорната опозиция БСП и ДПС, заедно с избраните от тях \"независими\" институции, и безпомощното правителство на Борисов върнаха България в мрачните години на беззаконие, престъпност и ограбване на финансовата ни система\", се казва в писмото от \"Да, България\".Според тях единствено корупционната зависимост може да обясни решението на , за сделката с ТЕЦ \"Варна\" (министър от кабинета \"Орешарски\" - Даниел Папазов закупи този ТЕЦ - б.р.).От партията на Христо Иванов осъждат и корупцията в детските градини в София, която бе разследвана и от прокуратурата. Затварянето на Витоша за туризъм заради състоянието на лифтовете също намира отражение в позицията на партията. показват, че правителството се провали в обуздаване на престъпността. Прокуратурата и структури като КОНПИ се провалят в дейността си да разкриват, да ограничават, да се борят с престъпността и прането на пари. Това ни прави по-бедниВъв време, в което Европа инвестира в технологии и прогрес, правителството иска да строи АЕЦ \"Белене\", руши природата и финансовата стабилност, се казва още в позицията. България не е източник на стабилност, тя е извор на корупция и мафиотски произвол, каквото и да ни говори пропагандата на проправителствените медии.", "date": "2018.01.12", "title": "От \"Да, България\" искат оставката на правителството и на парламента"}
{"url": "https://news.bg/int-politics/ostri-reaktsii-v-makedoniya-sreshtu-zakona-za-albanskiya-ezik.html", "text": "В Бившата югославска република Македония (БЮРМ) се появиха остро критични позиции срещу закона, приет вчера от македонския парламент относно даването на статут на албанския като втори официален език.Освен опозиционните партии, които обявиха, че законът е противоконституционен, научни институти и учени също изразиха възмущението си. Снощи група патриотични организации протестираха пред парламента.Македонски учени и професори се бореха срещу приемането на закона за езиците, по-конкретно по отношение на албанския език. Част от тях написаха съвместни писма и се изказаха публично, призовавайки президента да не подписва закона и да го обяви за противоконституционен.Учените Катица Кулавкова, Гордана Силяновска-Давкова и Симана Груевска-Маджовска написаха писмо до парламента и президента, подчертавайки, че законът трябва да бъде отменен, тъй като застрашава бъдещето на страната.\"Този закон разрушава хармонията и социалното сцепление, където македонският език е най-силният инструмент за интеграция. Този закон застрашава функционалността и ефективността на македонската държава и нейните местни и централни институции\", се подчертава в писмото.Междувременно има също така реакции на опозиционните медии, насочени срещу премиера Зоран Заев като отговорен за приемането на този закон.За да бъде приет този закон, той трябва да бъде подписан от президента на страната Георги Иванов. Докато партиите от управляващото мнозинство го призоваха да го подпише, опозицията настоя да не го прави.", "date": "2018.01.12", "title": "Остри реакции в Македония срещу закона за албанския език"}
{"url": "https://news.bg/economics/11-rast-na-iznosa-ni-za-es-spryamo-yanuari-oktomvri-2016-g.html", "text": "През периода януари - октомври 2017 г. износът на България за Европейския Съюз се увеличава с 10.9% спрямо същия период на 2016 г. и е на стойност 28 769.3 млн. лева, сочат данни на Националния статистически институт. Основни търговски партньори на България са Германия, Италия, Румъния, Гърция, Франция и Белгия, които формират 67.5% от износа за държавите - членки на ЕС.През октомври 2017 г. износът за ЕС нараства с 11.2% спрямо същия месец на предходната година и е в размер на 3 226.5 млн. лева. При износа на България за ЕС, разпределен според Стандартната външнотърговска класификация, през периода януари - октомври 2017 г. в сравнение със същия период на предходната година най-голям ръст е отбелязан в секторите \"Артикули, класифицирани главно според вида на материала\" (25.5%) и \"Мазнини, масла и восъци от животински и растителен произход\" (22.9%). Най-голям спад се наблюдава в сектор \"Безалкохолни и алкохолни напитки и тютюн\" (11.6%).Вносът на България от ЕС през този период се увеличава с 10.9% спрямо същия период на 2016 г. и е на стойност 30 838.7 млн. лв. по цени CIF. Най-голям е стойностният обем на стоките, внесени от Германия, Италия, Румъния, Испания и Гърция. През октомври 2017 г. вносът на България от държавите - членки на ЕС, нараства с 9.5% спрямо същия месец на предходната година и е в размер на 3 560.6 млн. лева.При вноса от ЕС, разпределен според Стандартната външнотърговска класификация, през периода в сравнение със същия период на 2016 г. най-голямо процентно увеличение е отчетено в секторите \"Необработени (сурови) материали, негодни за консумация (изкл. горивата)\" (42.9%) и \"Минерални горива, масла и подобни продукти\" (41.0%). Най-голямо намаление се наблюдава в сектор \"Мазнини, масла и восъци от животински и растителен произход\" (2.5%). Външнотърговското салдо (износ FOB - внос CIF) на България с ЕС за периода януари - октомври 2017 г. е отрицателно и е на стойност 2 069.4 млн. лв. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е в размер на 183.5 млн. лева.През същия период януари - ноември 2017 г. износът на България за трети страни се увеличава с 12.7% в сравнение със съответния период на предходната година и е на стойност 16 148.1 млн. лв. Основни търговски партньори на България са Турция, Руската федерация, Китай, Сърбия, бившата югославска република Македония и Съединените американски щати, които формират 52.0% от износа ни за трети страни. През ноември 2017 г. износът на България за трети страни намалява с 12.7% спрямо същия месец на предходната година и е в размер на 1 385.7 млн. лева.През периода януари - ноември 2017 г. при износа на България за трети страни, разпределен според Стандартната външнотърговска класификация, най-голям ръст в сравнение със същия период на 2016 г. е отбелязан в секторите \"Артикули, класифицирани главно според вида на материала\" (47.7%) и \"Разнообразни готови продукти\" (25.8%). Най-голям спад се наблюдава в секторите \"Храни и живи животни\" (14.0%) и \"Минерални горива, масла и подобни продукти\" (8.5%).Вносът на България от трети страни през периода януари - ноември 2017 г. се увеличава с 23.6% в сравнение със съответния период на предходната година и е на стойност 19 322.5 млн. лева (по цени CIF). Най-голям е стойностният обем на стоките, внесени от Руската федерация, Турция, Китай и Сърбия.През ноември 2017 г. вносът на България от трети страни нараства с 15.9% спрямо същия месец на предходната година и е в размер на 1 878.2 млн. лв.При вноса от трети страни, разпределен според Стандартната външнотърговска класификация, през периода януари - ноември 2017 г. спрямо същия период на 2016 г. най-голямо процентно увеличение е отчетено в секторите \"Мазнини, масла и восъци от животински и растителен произход\" (47.6%) и \"Необработени (сурови) материали, негодни за консумация (изкл. горивата)\" (45.9%).Външнотърговското салдо (износ FOB - внос CIF) на България с трети страни през периода януари - ноември 2017 г. е отрицателно и е в размер на 3 174.4 млн. лева. По цени FOB/FOB (след елиминиране на разходите за транспорт и застраховки при внос на стоки) салдото също е отрицателно и е на стойност 1 811.7 млн. лева.През ноември 2017 г. външнотърговското салдо (износ FOB - внос CIF) с трети страни е отрицателно и е на стойност 492.5 млн. лева.Най-общо през периода януари - ноември 2017 г. сочот България са изнесени стоки общо на стойност 48 111.6 млн. лв. и в сравнение със съответния период на предходната година износът се увеличава с 11.8% .През ноември 2017 г. общият износ възлиза на 4 579.9 млн. лв. и нараства с 4.8% спрямо същия месец на предходната година. През периода януари - ноември 2017 г. в страната са внесени стоки общо на стойност 53 729.7 млн. лв. (по цени CIF), или с 15.4% повече спрямо същия период на 2016 г. През ноември 2017 г. общият внос се увеличава с 15.0% спрямо същия месец на предходната година и възлиза на 5 446.7 млн. лв.Общото външнотърговско салдо (износ FOB - внос CIF) е отрицателно през периода януари - ноември 2017 г. и е на стойност 5 618.1 млн. лв. По цени FOB/FOB (след елиминиране на разходите за транспорт и застраховки при внос на стоки) салдото през периода януари - ноември 2017 г. също е отрицателно и е в размер на 2 191.1 млн. лв.През ноември 2017 г. общото външнотърговско салдо (износ FOB - внос CIF) е отрицателно и е на стойност 866.8 млн. лева. По цени FOB/FOB салдото също е отрицателно и е в размер на 562.3 млн. лв.", "date": "2018.01.12", "title": "11% ръст на износа ни за ЕС спрямо януари-октомври 2016 г."}
{"url": "https://news.bg/world/komunistite-v-rusiya-s-iznenadvashta-kandidatura-za-prezident.html", "text": "Комунистическата партия на Русия с опит да промени имиджа си след изненадващия ход да регистрира 57-годишен богат бизнесмен като кандидат за президент на страната, съобщава \"Ройтерс\".Централната избирателна комисия на Русия обяви, че комунистите са внесли документите на Павел Грудинин, който има аграрен бизнес до Москва.Грудинин ще се бори от името на комунистите на президентските избори на 18 март, след като партията неочаквано реши да не издига кандидатурата на 73-годишния ветеран Генадий Зюганов.Според социологическите проучвания 65-годишният Владимир Путин, който доминира в руската политика през последните 18 г., е на път да спечели четвърти президентски мандат с комфортна преднина.Грудинин, ново лице в политиката на страната през последните две десетилетия, може непряко да помогне на Путин с увеличаване на избирателната активност на фона на признаците на апатия сред някои гласоподаватели, които смятат, че руският лидер ще спечели изборите и без гласовете им.Комунистическата партия се надява по-младият и по-различен кандидат да привлече подкрепата на по-младите гласоподаватели.На последните избори през 2012 г. партията получи подкрепата на 12 милиона гласоподаватели в сравнение с около 30 милиона гласа (41%) през 1996 г.Грудинин не е типичният комунистически кандидат. Бивш поддръжник на Путин, който често пуска шеги, Грудинин не крие факта, че печели по 350 000 долара на година. Според него съвременните комунисти трябва да се поучат от грешките на СССР. Той подкрепя Русия да взаимства някои аспекти от китайския комунизъм.Наблюдателите забелязват още една голяма разлика.Докато Зюганов в последните години критикува управляващата партия \"Единна Русия\", Грудинин е предпазлив в изказванията си към Путин.", "date": "2018.01.12", "title": "Комунистите в Русия с изненадваща кандидатура за президент"}
{"url": "https://news.bg/tourism/37-5-mln-lv-ili-s-12-5-poveche-prihodi-ot-noshtuvki-prez-noemvri-2017-g.html", "text": "През ноември 2017 г. в страната са функционирали 1 787 места за настаняване с над 10 легла - хотели, мотели, къмпинги, хижи и други места за краткосрочно настаняване. Броят на стаите в тях е 52.3 хил., а на леглата - 106.3 хиляди. В сравнение с ноември 2016 г. общият брой на местата за настаняване, функционирали през периода, намалява с 1.3%, а на леглата в тях - с 0.6%.Общият брой на нощувките във всички места за настаняване, регистрирани през ноември 2017 г., е 711.3 хил., или с 10.5% повече в сравнение със същия месец на предходната година, като най-голямо увеличение на нощувките (със 17.8%) се наблюдава в местата за настаняване с 4 и 5 звезди.През ноември 2017 г. в хотелите с 4 и 5 звезди са реализирани 68.2% от общия брой нощувки на чужди граждани и 37.4% - на българи. В местата за настаняване с 3 звезди са осъществени 20.9% от нощувките на чужди граждани и 29.1% - на българи, докато в останалите места за настаняване (с 1 и 2 звезди) те са съответно 10.9 и 33.5%.Броят на пренощувалите лица в местата за настаняване през ноември 2017 г. се увеличава със 7.4% в сравнение със същия месец на 2016 г. и достига 371.6 хил., като е регистрирано увеличение с 9.5% при българите и с 2.1% при чужденците.Българските граждани, нощували в местата за настаняване през ноември 2017 г., са 270.8 хил. и са реализирали средно по 1.8 нощувки. Чуждите граждани са 100.8 хил., като 68.8% са нощували в хотели с 4 и 5 звезди и са реализирали средно 2.1 нощувки.Общата заетост на леглата в местата за настаняване през ноември 2017 г. е 22.9%, като се увеличава с 2.1 процентни пункта в сравнение с ноември 2016 година.Най-висока е заетостта на леглата в хотелите с 4 и 5 звезди - 30.3%, следват местата за настаняване с 3 звезди - 21.9%, и с 1 и 2 звезди - 16.6%.Приходите от нощувки през ноември 2017 г. достигат 37.5 млн. лв., или с 12.5% повече в сравнение с ноември 2016 година.Регистрирано е увеличение на приходите както от български граждани - с 14.7%, така и от чужди граждани - с 9.8%.", "date": "2018.01.12", "title": "37.5 млн. лв., или с 12.5% повече приходи от нощувки през ноември 2017 г."}
{"url": "https://news.bg/int-politics/tramp-otricha-da-e-narichal-haiti-i-afrika-vonyashti-dupki.html", "text": "Американският президент Доналд Тръмп отрече да е използвал груби думи, които му бяха приписани, за Хаити, Салвадор и африканските страни.Информациите, че ги е нарекъл \"вонящи дупки\", предизвикаха остра реакция в световен мащаб.Говорител на върховния комисар на ООН за правата на човека нарече коментарите на Тръмп расистки и подчерта, че те са отворили \"вратата към най-лошата страна на човечеството\".Ала Тръмп написа в профила си в \"Туитър\", че \"това не беше езикът\", който е използвал в среща за имиграцията в Овалния кабинет.Той твърди, че езикът, който е използвал, бил \"твърд, но това не беше използваният език\".Коментарите на Тръмп се твърди, че са били направени, след като конгресмени са го посетили вчера, за да предложат споразумение за имиграцията. Неговите коментари бяха разпространени от повечето американски медии, а Белият дом не ги отрече.  Тръмп допълни днес в \"Туитър\", че предложената му сделка за имиграцията била \"голяма крачка назад\", съгласно която граничната стена с Мексико няма да бъде финансирана подобаващо и ще принуди САЩ да приеме \"голям брой хора от страни с висока престъпност, които се управляват лошо\".Държавният глава на САЩ коментира още, че искал \"система за имиграцията, основана на заслуги, и хора, които ще помогнат за извеждането на страната ни на по-високо равнище\".   ", "date": "2018.01.12", "title": "Тръмп отрича да е наричал Хаити и Африка \"вонящи дупки\" "}
{"url": "https://news.bg/crime/pochina-prostrelyaniyat-v-tsentara-na-sofiya-danachen-inspektor.html", "text": "Простреляният в центъра на София данъчен служител Иво Стаменов е починал по-рано днес. Информацията потвърдиха за News.bg от пресцентъра на ВМА.Припомняме, на 18 декември рано сутринта в района на ул. \"Дунав\" в столицата . Служителят на НАП бе ранен в дясното рамо, като бяха засегнати големи кръвоносни съдове.Той бе приет в критично състояние и с опасност за живота във Военномедицинската академия (ВМА). Няколко дни по-късно бе съобщено, че състоянието му след .Иво Стаменов беше директор на отдел \"Фискален контрол\" в НАП. Стрелбата срещу него бе определена като  По този повод и премиерът \". ", "date": "2018.01.12", "title": "Почина простреляният в центъра на София данъчен инспектор"}
{"url": "https://news.bg/crime/grak-nezakonno-razprostranyaval-tv-programi-ot-sofiya-i-petrich.html", "text": "Специализираната прокуратура, ГДБОП и съдебните власти в Кипър и Холандия неутрализираха престъпна група за нелегално разпространение на телевизионни програми по интернет, образувана и ръководена от гръцки граждани на територията на България.На 9 януари, в изпълнение на съдебна поръчка от Република Кипър, следователи от отдел \"Следствен\" на СП извършиха претърсвания в София и Петрич и иззеха близо 140 сървъра, използвани за незаконната дейност.Осемдесет от сървърите са открити в столицата в две специално оборудвани помещения, наети от гръцки гражданин, пребиваващ в България. Установено е, че машините са и негова собственост. Останалите са намерени на 4 адреса в Петрич, където също са инсталирани в наети от гръцки граждани помещения.Иззети са над 70 сателитни приемници, 5 конвертора за преобразуване от видео към цифров сигнал, системи за отдалечен контрол и мрежово оборудване и 84 сървърни конфигурации, служещи за незаконно разпространение на каналите чрез IPTV.По време на специализираната операция в Петрич е задържан за 24 часа един от собствениците на сървърите и доведен в София за разпит. Разпитани са още 13 лица, извършени са и множество разпознавания.Събраните доказателства сочат, че чрез иззетите сървъри, телевизионните програми са били транслирани незаконно към абонати в Кипър, Холандия и България поне от края на май 2017 г.Всички веществени и други доказателства ще бъдат изпратени на правосъдните органи в Кипър, където се води досъдебното производство по случая.", "date": "2018.01.12", "title": "Грък незаконно разпространявал TV програми от София и Петрич"}
{"url": "https://news.bg/finance/klient-uchastva-v-lotariyata-na-nap-s-belezhka-za-5-stotinki.html", "text": "В лотарията на НАП участва и касова бележка за 0,05 лв. Това е фискалният бон с най-ниска стойност, регистриран досега за участие в Лотарията с касови бележки на НАП, съобщиха от приходната агенция.Тя, заедно с още 5,2 млн. касови бележки, играе и за първата месечна награда от 2000 лв., която данъчните ще дадат в понеделник.Тегленето ще стане на 15 януари. Седмичният победител ще получи смарт телефон.Във втората част на популярната игра на данъчните, са регистрирани 5,2 млн. фискални бонове на обща стойност 81 млн. лв. Близо 550 000 от бележките са от ПОС терминал. Средно всеки потребител в Лотарията се е отчел в играта с по 145 касови бележки. Фискалният бон с най-висока стойност е записан от потребител от Варна. Участници от Силистра, Сливен, Пазарджик и София са въвели касови бележки на стойност над 9000 лева, уточниха от НАП.Спечелилите в играта на данъчните ще бъдат обявявани не само на официалния интернет сайт на Лотарията - kasovbon.bg, но и на специално създадената във Facebook страница https://www.facebook.com/kasovbon/.Голямата награда в тазгодишното издание на Лотарията е 50 000 лв.По 2000 лв. месечно ще получи клиентът, регистрирал печеливша касова бележка. Всяка седмица някой печели и предметна награда на стойност приблизително 1000 лв, уверяват от НАП.В данъчната лотария имат право да участват всички български граждани, които са навършили 14 години и регистрират фискалните си бонове в интернет. Те ползват специално създадения за целта сайт - www.kasovbon.bg.Както и през миналата година, данните, които трябва да бъдат въведени за участие, са стойността на покупката, датата и часа, в който е издадена касовата бележка. Няма ограничения за минимална или максимална стойност на покупките, допълват от НАП.", "date": "2018.01.12", "title": "Клиент участва в лотарията на НАП с бележка за 5 стотинки"}
{"url": "https://news.bg/world/povecheto-italiantsi-ne-vyarvat-na-obeshtaniyata-na-polititsite.html", "text": "Мнозинството италианци не харесват или не вярват на обещанията на политиците преди избирането на 65-то правителство на Италия за повече от 70 г., показва социологическо проучване, цитирано от \"Ройтерс\".Не се очаква партия да спечели мнозинство на парламентарните избори на 4 март.Намаляване на данъците, увеличаване на обществените разходи и промяна на бюджетните правила на ЕС са част от обещанията на всички големи партии, като някои от тях дори обещават помощи за бедните.Но изследването на Index Research, разкрито от телевизия La7, показва, че 78,6% от анкетираните не вярват, че предизборните обещания на партиите ще се превърнат в реалност.Едва 6,9% от анкетираните са оптимисти, че обещанието да се намалят данъците е изпълнимо.3,5 на сто от респондентите пък са на мнение, че може да се осъществи обещанието за отмяна на заплануваното увеличение на възрастта за пенсиониране от Северната лига и \"Форца Италия\" на Силвио Берлускони.36,4% от италианците заявяват, че няма да гласуват на изборите.", "date": "2018.01.12", "title": "Повечето италианци не вярват на обещанията на политиците"}
{"url": "https://news.bg/politics/yunker-balgariya-e-gotova-da-pristapi-kam-evrozonata.html", "text": "\"Щастлив съм, че България пое ротационното председателство на Съвета на Европейския съюз и съм уверен, че страната има отлична подготовка да изпълнява задълженията си през предстоящите шест месеца\", категоричен беше председателят на Европейската комисия Жан-Клод Юнкер на среща с президента Румен Радев. По думите му стана ясно, че България поема домакинството на ЕС в изключително важен за развитието на Съюза момент.По време на срещата Жан-Клод Юнкер оцени високо фискалните показатели на страната ни и изрази мнението, че България е готова да задейства процеса за присъединяване към общата европейска валута.Когато българското председателство приключи, ЕС трябва да бъде още по-силен, зави държавният глава. За тази цел активно ще работят всички български институции, обеща президентът. РРумен Радев увери председателя Юнкер в готовността на страната ни да се присъедини към Шенгенското пространство. Двамата изразиха убеденост, че приемането ни ще подобри ситуацията със сигурността за целия Европейски съюз.Президентът Румен Радев изрази благодарността на България към председателя на Европейската комисия Жан-Клод Юнкер за подкрепата, оказвана от Комисията за присъединяването на страната ни към Шенгенското споразумение и еврозоната.Юнкер потвърди и подкрепата си за усилията, които страната ни полага за интегрирането на страните от региона в ЕС и за това, че ускорява воденето на диалога с държавите от Западните Балкани.Румен Радев и Жан-Клод Юнкер обсъдиха предприетите през последната година действия за изграждане на обща европейска отбрана.Според Радев засиленото сътрудничество в областта на Общата външна политика и политиката за сигурност е позитивно за България. То било и визионерска стъпка за ЕС. Страната ни има готовност да участва в бъдещи общи проекти в сферата на военната промишленост, науката и изграждането на съвместими способности между държавите членки в областта на отбраната. Това стана ясно от думите на президента.В разговора между Радев и Юнкер бе засегнат и въпроса относно формирането на бюджета на ЕС след напускането на Великобритания.Трябва да се вземат предвид растящите нужди на съюза от повече сигурност за гражданите, стриктен контрол на миграционните процеси към общността, както и ключови проекти за свързаност и развитие на европейските региони, съгласиха се двамата.", "date": "2018.01.12", "title": "Юнкер: България е готова да пристъпи към еврозоната"}
{"url": "https://news.bg/int-politics/rusiya-zakleymi-kato-nepodhodyashta-mezhdunarodna-konferentsiya-za-severna-koreya.html", "text": "Русия разглежда международната конференция за Северна Корея във Ванкувър, насрочена за следващата седмица, като \"неподходяща\" на фона на неотдавнашното сближаване между Пхенян и Сеул. Това обяви говорителката на руското външно министерство Мария Захарова.Москва вижда срещата като \"съживяване на подхода и манталитета от Студената война\", особено след като участващите страни са бивши членове на коалицията, сформирана по време на Корейската война от 1950-1953 г.Захарова напомнила, че Съветът за сигурност на ООН наскоро наложи нови санкции срещу Пхенян заради неговата ядрена и ракетна програма, разглеждайки го като единственото легитимно и правно обвързващо международно решение по въпроса.Конференцията за кризата около Северна Корея ще започне във Ванкувър на 16 януари, като външните министри на Канада и САЩ ще са домакини. Други участници ще бъдат министри от 17 страни, включително Южна Корея, Индия, Великобритания, Франция. Русия, Китай и Северна Корея няма да участват на конференцията.", "date": "2018.01.12", "title": "Русия заклейми като \"неподходяща\" международна конференция за Северна Корея"}
{"url": "https://news.bg/politics/karayancheva-uveri-yunker-che-44-to-ns-shte-uchastva-v-evropeyskiya-dneven-red.html", "text": "Днес повече от всякога Обединена Европа се нуждае от сигурност, стабилност и икономически растеж, социално сближаване, добро бъдеще за младите хора, повече работни места, конкурентоспособност и развит цифров пазар. Това заяви председателят на 44-то народно събрание Цвета Караянчева на среща с председателя на ЕК Жан-Клод Юнкер и председателите на комисии в родния законодателен орган.По думите й парламентарното измерение на председателството е възможност за участие на парламента в европейския дневен ред. Тя увери Юнкер, че 44-тото НС ще участва активно в дискусията за бъдещето на ЕС. Според нея приносът на Народното събрание е към обсъждането на реформите на ЕС, което е важно и от съществено значение.Народното събрание е заявило многократно своята готовност и отстоява политиката си за търсене на съгласие и взаимодействие между парламентарно представените политически сили, посочи още Цвета Караянчева. Откакто българската дипломация съществува е успяла да хвърли мостове не само в Западните Балкани, но в Турция, похвали ни на свой ред Юнкер. Той сподели и задоволството си да е в България.", "date": "2018.01.12", "title": "Караянчева увери Юнкер, че 44-то НС ще участва в европейския дневен ред"}
{"url": "https://news.bg/int-economics/sriv-v-aktsiite-na-facebook.html", "text": "Акциите на Facebook поевтиняха с 4,1% при отварянето на борсовите пазари в САЩ, след като от най-голямата социална мрежа обявиха, че готвят големи промени в своя News Feed.\"Фейсбук\" обяви в четвъртък, че ще промени информационния си канал, за да \"инициира разговори и смислени диалози между хората\".Потребителите вече ще виждат по-малко публикации от медии, издатели и компании, а анализатори подчертават, че това може да удари рекламата на \"Фейсбук\", тъй като News Feed-ът е едно от основните пространства на социалната мрежа, където рекламите се появяват.", "date": "2018.01.12", "title": "Срив в акциите на Facebook"}
{"url": "https://news.bg/crime/dvama-politsai-postradaha-pri-katastrofa-v-stolichniya-kv-mladost.html", "text": "При катастрофа в столичния квартал \"Младост\" на патрулна кола и друг автомобил има трима пострадали, които са докарани в СО на УМБАЛ \"Св. Анна\" - София АД. Завършил е прегледът на пострадалите.Потвърдена е първоначална диагноза за фрактура на ръката на 31-годишния полицай. Раната на другият, 29-годишен полицай (в областта на коляното) е обработена и няма счупване. Водачът на цивилния автомобил е изписан, отървал се е с охлузвания.Към 14.06 часа, в полицията е постъпил сигнал за пътнотранспортно произшествие на бул. \"Йерусалим\" в ж.к. \"Младост 1\". Инцидентът е възникнал между два леки автомобила, единият от които патрулен, изпълнявал служебни задължения. На мястото на катастрофата се извършва оглед. Работи се по изясняване на причините, довели до инцидента.", "date": "2018.01.12", "title": "Двама полицаи пострадаха при катастрофа в столичния кв. \"Младост\""}
{"url": "https://news.bg/crime/s-tri-operatsii-zadarzhat-petima-telefonni-izmamnitsi.html", "text": "В резултат на съвместни полицейски операции, ръководени от сектор \"Измами\" в ГДНП и проведени заедно с колегите им от ОДМВР - Плевен, Русе, Велико Търново и Благоевград, са установени петима телефонни измамници.Според събраните данни четирима от задържаните са физически извършители /въртачи/, а петият е изпълнявал ролята на куриер.Вчера на територията на Плевен са задържани 34-годишния М.П., криминално проявен, и 25-годишния В. Т., двамата са от Павликени. Те са хванати докато разговаряли с жертвата си от мобилен телефон.На адрес в града, ползван от мъжете, са намерени и иззети 8 мобилни телефона - част от тях умишлено счупени, SIM-карти и пластики, тетрадки, батерии и вещи, свързани с престъпната им дейност. Част от предметите са укрити в специален тайник в дъното на фотьойл.Установено е, че са участвали в телефонна измама на 9 януари по схемата \"съдействие на полицията\". Тяхна жертва е 78-годишна местна жителка, която им предала 1300 лева.На 10 януари във Ветово е задържан 44-годишния Д.Н., криминално проявен. Установено е, че на 7 ноември 2017 г. мъжът е измамил с 1 700 лв жител на Плевен. При претърсвания на три адреса във Ветово са намерени и иззети множество мобилни телефони, SIM-карти, пари, златни накити и билети от заложни къщи.Отново на 10 януари е арестуван и 31-годишния криминално проявен и осъждан за кражби С.Я. от Левски. На 16 декември 2017 г., той е получил чрез измама сумата от 1500 лева. По първоначална информация той е участвал и в други измами от 2017 г., отново в Плевен.Ден по-рано, в Благоевград в задържан и куриерът му - 25-годишния криминално проявен В.М. от с. Ореховица. По първоначални данни мъжът е участвал в 5 измами - четири в Плевен и една в Тетевен, при които са отнети около 8 хиляди лева, златни и сребърни накити.При обиск у него са намерени мобилни телефони и SIM-карти, ползвани при извършване на престъпленията, пластики за SIM-карти и др.", "date": "2018.01.12", "title": "С три операции задържат петима телефонни измамници"}
{"url": "https://news.bg/int-politics/stachki-spryaha-metroto-v-atina-korabite-hvarliha-kotva.html", "text": "Метрото в гръцката столица Атина спря, тъй като гърците протестират срещу нови реформи, които гръцкият парламент трябва да одобри на 15 януари в замяна на нов транш от спасителната международна помощ, включително ограничения върху правото на стачка, съобщава \"Ройтерс\".В първия голям катаклизъм през 2018 г., спирането на метрото в Атина, използвано от около 938 хил. пътници дневно, предизвика задръствания по пътищата в града, в който живеят около 3,8 млн. души.Корабите също са спрели да плават, тъй като работниците стачкуват, а държавни болници е трябвало да разчитат на резервен персонал, след като доктори са напуснали работните си места. В понеделник се очакват още сектори да стачкуват.Законопроектът, който очаква одобрение в парламента в понеделник, ще ореже семейните обезщетения, въвежда нов процес за възбрани при просрочени кредити и прави по-трудно провеждането на стачка.Законопроектът възмути мнозина гърци, които преживяха в последните години рязък спад на доходите и жизнения си стандарт, след като страната потърси международна помощ през 2010 г., за да избегне фалит, а след това поиска още два спасителни транша.Понастоящем синдикатите могат да организират стачки с подкрепата на една трета от членовете си. Новото законодателство ще изисква малко над 50 процента подкрепа, което международните кредиторите се надяват да ограничи честотата на стачките и че ще подобри продуктивността, която изостава с около 20 на сто от средното за Европейския съюз.", "date": "2018.01.12", "title": "Стачки спряха метрото в Атина, корабите хвърлиха котва"}
{"url": "https://news.bg/crime/22-t-nelegalni-energiyni-produkti-zadarzhani-na-mitnitsa-lom.html", "text": "Митничари заловиха 22 бидона с енергийни продукти на 9 януари. На Митница Лом при проверка на влизащ при ГКПП-Дунав Мост 2 полски камион властите откриват 22 ПВЦ-бидона, пълни с химически продукти. Бидоните били с вместимост по 1 т и пълни с течност, представляваща химически продукт от групата на енергийните продукти, които са акцизна стока.Шофьорът на камиона - полски гражданин - не е представил никакви документи за превозваните химикали.Служителите от отдел \"Митническо разузнаване и разследване\" установили, че общото количество на акцизната стока е 21 120 кг.По случая е започнато административнонаказателно производство. Течността е задържана в склад на Митница Лом и са вети проби за анализ.", "date": "2018.01.12", "title": "22 т нелегални енергийни продукти задържани на Митница Лом"}
{"url": "https://news.bg/politics/kumgeyt-vs-smolyangeyt.html", "text": "БСП внася в прокуратурата сигнал за спечелени обществени пръчки за над 50 милиона лева от близки на Делян Добрев. е само на повърхността на тази афера, заяви Елена Йончева, според която има източване на голям обществен ресурс. Настоявам прокуратурата да провери поръчки за саниране на блокове, поиска червеният депутат.Фирми на близки на депутата от ГЕРБ Делян Добрев са спечелили 10 поръчки. Прокуратурата трябвало да провери фирмите на приятелите на Добрев дали имат офшорни сметки. Йончева призова да се провери и завода за пелети на родителите на Делян Добрев. По думите й той се снишил.Йончева иска държавното обвинение да провери има ли нарушение в тези обществени поръчки. Социалистите искат прокуратурата да обяви истината. Надявам се това да не е само шум за нищо, подчерта депутатката. Според нея тук има корупционна схема и общината е овладяна от една партия.Червените депутати питат и защо герберът все още е в парламента.От своя страна Делян Добрев е очарован, че името му е събрало групата на БСП. Не съм възложител, отговори той на критиките на червените. Елена Йончева е печелела най-много обществени поръчки в община Смолян, когато Дора Янкова е кмет, по думите му.Не е свързано лице с хората, спечелели поръчките. Досега той не завел дело срещу нея, за да не я изплаши. Сега обаче тя му давала аргументи за дело срещу червената депутатка. Сега започва тази история, госпожо Йончева, подчерта герберът.След края на сагата Кумгейт щяло да се разбере има ли морал Елена Йончева и какъв. ВАС и КЗК проверяват законността на обществените поръчки. Възложител пък е кметът. Офшорки не са внасяли пари към фирмите на родителите му.", "date": "2018.01.12", "title": "Кумгейт vs. Смолянгейт"}
{"url": "https://news.bg/regions/spirat-dvizhenieto-na-kamioni-nad-12-t-prez-kotlenskiya-prohod.html", "text": "От 13 часа на 12 януари 2018 г., петък, спират движението на камионите над 12 т през Котленския проход- път II-48 Котел - Омуртаг. Причината е очаквания снеговалеж, съобщиха от АПИ.Обходните маршрути са през Прохода на Републиката и Ришки проход. Шофьорите да тръгват на път само с автомобили подготвени за зимни условия.През нощта се очаква снеговалеж и понижение на температурите. Всички областни пътни управления и снегопочистващите фирми работят на 24-часов режим. За поддържане на републиканските пътища в готовност са около 3000 машини. Агенция \"Пътна инфраструктура\" апелира шофьорите, на които не им се налага спешно да пътуват през нощта, да отложат тръгването за утре сутрин.Необходимо е автомобилите им да са с подходящи гуми, да имат на разположение вериги, които да използват, ако е необходимо, и да карат със съобразена скорост и повишено внимание, спазвайки указанията на \"Пътна полиция\".Колите, които не са подготвени, блокират пътищата и затрудняват снегопочистващата техника. Така възпрепятстват пътуването на всички останали шофьори, припомнят от агенцията.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ - www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.", "date": "2018.01.12", "title": "Спират движението на камиони над 12 т през Котленския проход"}
{"url": "https://news.bg/int-politics/ukrayna-otricha-da-ima-prast-v-napadenieto-s-dronove-sreshtu-ruskite-bazi-v-siriya.html", "text": "Киев отрече информациите, че \"има пръст\" в нападението срещу руските военни бази в Сирия.\"Това не е нищо повече от поредната информационна атака\", коментира говорителката на военното министерство на Украйна, цитирана от агенция УНИАН.По-рано от Генералния щаб на Русия разказаха за \"украинска следа\" при нападението на безпилотни самолети срещу руските бази в Сирия. По думите на един от началниците в Генералния щаб Александър Новиков, който отговаря за безпилотните самолети, в боеприпасите на въпросните дронове е използвано веществото ТЭН.Това вещество се произвеждало включително и в Украйна. ТЭН не може да се произвежда при занаятчийски условия или да се извлича от други боеприпаси, а само при високоспециализирани заводски условия. Сега специалистите се опитват да установят страната на произход.По думите на Новиков, мощността на ТЭН надвишава тази на взривното вещество хексоген, като всеки дрон носи десет бомби.", "date": "2018.01.12", "title": "Украйна отрича да \"има пръст\" в нападението с дронове срещу руските бази в Сирия"}
{"url": "https://news.bg/world/afrikanskiyat-sayuz-raztrevozhen-ot-vulgarniya-ezik-na-donald-tramp.html", "text": "Африканският съюз обяви, че е разтревожен от коментара на американския лидер Доналд Тръмп, който използва вулгарен език, за да постави под въпрос защо САЩ приемат повече имигранти от африкански държави и Хаити, информира АП.\"\", каза Еба Калондо, говорител на съюза.\"\", добави представителят.\"\", поясни говорителят.Агенцията отбелязва, че африканските правителства са изпаднали в неловка ситуация, тъй като са основните реципиенти на американска помощ. Някои се въздържаха от отправяне на критики към Тръмп, за да не влошат отношенията с Вашингтон.", "date": "2018.01.12", "title": "Африканският съюз разтревожен от вулгарния език на Доналд Тръмп"}
{"url": "https://news.bg/world/germaniya-ogranichava-priema-na-migranti-do-220-000-dushi-na-godina.html", "text": "Консерваторите на канцлера Ангела Меркел и германските социалдемократи съгласуваха държавата да приема до 1000 мигранти на месец, на които ще им бъде позволено да се присъединят към семействата си, живеещи като бежанци в Германия. На година ще се приемат между 180 000 и 220 000 души.Това става ясно от план, договорен между двете партии след 24-часов маратон от преговори, който вероятно ще позволи стартиране на разговори за формиране на коалиция, съобщават АФП и други агенции.Проектът на плана, който все още подлежи на промени, предвижда и промяна в броя на приеманите от Гърция и Италия бежанци според доброволната схема на ЕС.Събирането на бежанските семейства ще става, ако са сключили брак преди да са пристигнали в Германия и ако мигрантите не са извършили престъпления, както и при случаи, когато не се очаква скоро да се върнат по родните си държави.Ние решихме, че броят на новопристигналите не трябва да надвишава от 180 000 до 220 000 на година, пише в документа.По-рано беше съобщено, че двете партии са постигнали пробив в преговорите.", "date": "2018.01.12", "title": "Германия ограничава приема на мигранти до 220 000 души на година"}
{"url": "https://news.bg/politics/tsacheva-iska-evropeyskata-prokuratura-da-zaraboti-chas-po-skoro.html", "text": "В интерес на всички европейски граждани е Европейската прокуратура да заработи възможно най-бързо. Това заяви правосъдният министър Цецка Цачева пред колегиум на еврокомисари, който бе на тема: \"Външни работи, сигурност и отбрана, миграция и правосъдие\". Това информираха от министерството на европредседателството ни.Ще работим приоритетно за институционализиране на Службата и за изграждане на отношенията с партньорските институции и служби, с неучастващите държави членки и с трети страни.Българското председателство разчита на добра комуникация и взаимно сътрудничество в насока структуриране на Европейска прокуратура. Това заяви Цачева пред еврокомисарите Франс Тимерманс, Федерика Могерини, Йоханес Хан, Невен Мимица, Димитрис Аврамопулос, Кристос Стилианидис, Вера Йоурова и Джулиан Кинг. \"Окуражени сме от обстоятелството, че с голямо мнозинство Европейският парламент даде зелена светлина на инициативата\", допълни Цачева.В изказването си тя акцентира, че ключово значение в област \"Правосъдие\" е подобряването на трансграничния достъп до електронни доказателства, както и създаването на работещ механизъм за съхраняване на данни.Въвеждането на минимален стандарт на европейско равнище за изпращането и изпълнението на молби за правна помощ за предоставяне на електронни доказателства ще е полезен инструмент в борбата срещу престъпността. Мерките ще улеснят разследващите органи при упражняването на тяхната компетентност, обясни Цачева.Министър Цачева обърна внимание и на амбицията на българското председателство за успешното приключване на триалозите по предложението за Директива за борба с изпирането на пари по наказателноправен ред.", "date": "2018.01.12", "title": "Цачева иска Европейската прокуратура да заработи час по-скоро"}
{"url": "https://news.bg/int-politics/prirodozashtitnitsi-natiskat-merkel-da-spre-stroitelstvoto-na-severen-potok-2.html", "text": "Клонът на Световния фонд за дивата природа (WWF) в Германия и германският Съюз за опазване на природата настояха водещите германски политици да прекратят строителството на газопровода \"Северен поток-2\".Това се посочва в писмо, изпратено от природозащитниците до германския канцлер Ангела Меркел, председателя на Християнсоциалния съюз (ХСС) Хорст Зеехофер и лидера на Германската социалдемократическа партия Мартин Шулц, съобщават германски медии.Според природозащитниците \"Северен поток-2\" представлява климатично-политическа безизходица, която застрашава уязвимата екосистема на Балтийско море и вбива клин между солидарността и доверието в рамките на Европейския съюз\".Авторите на писмото са поискали от политиците не просто да се дистанцират от \"Северен поток-2\", но също така да положат всички усилия за провеждането на \"независима и критична проверка на процедурата за утвърждаването\" на проекта на газопровода. Същевременно те са готови да се борят в съда за закриването на проекта.Междувременно властите в Берлин коментираха, че смятат за важен контрола върху последиците от реализацията на проекта \"Северен поток-2\", включително и за Украйна. По думите на говорителя на германското правителство Щефен Зайберт, за Германия винаги е било важно интересите на Украйна да не бъдат накърнявани от проекта.", "date": "2018.01.12", "title": "Природозащитници натискат Меркел да спре строителството на \"Северен поток-2\""}
{"url": "https://news.bg/economics/rabotodatelite-utochnyavat-oshte-datata-na-protesta-za-toka.html", "text": "На заседание на Управителния съвет на Асоциацията на организациите на българските работодатели (АОБР), проведено на 11 януари 2018 г., Българската стопанска камара (БСК) пое ротационното председателство на АОБР за 2018 г.Основна дискусионна тема по време на заседанието е ръстът на цените на електроенергията и необходимостта от ефективни действия на българските работодатели, насочени към преодоляване на задълбочаващите се проблеми. Взето е решение за провеждане на протест, заедно с национално представителните синдикални организации, както и такива на браншово и регионално ниво.Работното предложение за дата на провеждане на протеста е 31 януари, което подлежи на допълнително съгласуване между организациите, вкл. в рамките на техните управителни органи.Предстои, освен окончателно уточняване на датата за протеста и неговите параметри, АОБР да съгласува и одобри своите приоритети за 2018 г., които ще бъдат официално представени на пресконференция, насрочена за 22 януари.В АОБР членуват национално представителните организации на работодателите - Асоциация на индустриалния капитал в България (АИКБ), Българска стопанска камара - съюз на българския бизнес (БСК), Българска търговско-промишлена палата (БТПП) и Конфедерация на работодателите и индустриалците в България (КРИБ).По време на заседанието досегашният ротационен председател на АОБР - Асоциацията на индустриалния капитал в България, отчете дейността на АОБР през 2017 г. За отчетния период АОБР е изработила и представила пред съответните компетентни институции и пред обществото 40 позиции, писма, жалби и сигнали. Освен това, е провела две пресконференции и 15 срещи с представители на изпълнителната, законодателната и съдебната власт. Основните теми, които бяха обект на внимание на АОБР през 2017 г., са свързани със състоянието на пазара на труда и човешките ресурси, бизнес климата, данъчната и осигурителната политика, реформата в енергетиката и др.През 2017 г. АОБР предприе стъпки за ускоряване присъединяването на Република България към Организацията за икономическо сътрудничество и развитие (OECD). Междувременно, Изпълнителният съвет на Консултативния комитет за бизнеса и индустрията към OECD (BIAC), одобри молбата на АОБР за членство в BIAC като наблюдател. Членството влезе в сила от януари 2018 г.Участниците в заседанието обсъдиха текущи въпроси, подлежащи на съответни действия и реакция от страна на АОБР, сред които хода на подготовка на държавния план-прием за професионалните гимназии за учебната 2018/2019 г., предложения за нормативни промени в областта на екологията, необходимост от реформи в сектор \"сигурност\" и др. ", "date": "2018.01.12", "title": "Работодателите уточняват още датата на протеста за тока"}
{"url": "https://news.bg/politics/predsedatelstvoto-ni-zapochva-sas-zaem-ot-100-mln-evro-po-plana-yunker-za-biovet.html", "text": "Българското председателство започва със заем в размер на 100 млн. евро по Плана \"Юнкер\" за \"Биовет\". Заемът е отпуснат от Европейска инвестиционна банка. Той има за цел повишаване на нивата на производство и научно-изследователска дейност в областта на животните.Гаранцията за него е от Европейския фонд за стратегически инвестиции - централен стълб по Плана Юнкер. В резултат на финансирането ще бъдат създадени 210 работни места в селските райони на България.Председателят на ЕК Жан-Клод Юнкер, министър-председателят Бойко Борисов присъстваха на подписването на днешното споразумение от заместник-председателя на ЕК Юрки Катайнен, земеделският министър Румен Порожанов и изпълнителният директор на \"Хювефарма\", чието дъщерно дружество е \"Биовет\".Европейският комисар Фил Хоган, отговарящ за земеделието и развитието на селските райони, посочи, че Селскостопанският сектор в Европа осигурява 44 млн. работни места.Министърът на земеделието Румен Порожанов заяви, че проектът е изключително важен за развитие на ветеринарната сфера и здравеопазването на животните.Проектът обхваща проектирането, изграждането и управлението на две нови съоръжения: съоръжение за ферментация в Пещера, Южна България, в което ще се произвеждат активни вещества, хранителни добавки, ензими, пробиотици и готови лекарствени препарати за подобряване здравето на животните и човешкото здраве, както и нов завод в Разград, Североизточна България, за производството на ваксини за животни.Проектът също така ще даде възможност на предприятието да провежда научноизследователска и развойна дейност в областта на микробиологията и разработването на нови продукти като ваксини и ензими, както и за подобряване на производствените процеси и изготвяне на лекарствени форми.", "date": "2018.01.12", "title": "Председателството ни започва със заем от 100 млн. евро по Плана \"Юнкер\" за \"Биовет\""}
{"url": "https://news.bg/world/sotsialdemokratite-dovolni-ot-pregovorite-s-konservatorite-na-merkel.html", "text": "Лидерът на Германската социалдемократическа партия Мартин Шулц ще поиска на партийния конгрес на 21 януари да се одобри мандат за официално започване на коалиционни преговори с Християндемократическия съюз и Християнсоциалния съюз, съобщават АП, ДПА и други агенции.Шулц поясни, че подкрепя започване на официални преговори за коалиция с консерваторите, изтъквайки, че до момента разговорите са довели до \"отлични резултати\".По-рано днес стана ясно, че консерваторите и социалдемократите са съгласували план, който ще бъде база на предстоящите коалиционни преговори.Но всяко решение за официални коалиционни преговори ще трябва да бъде одобрено на партийна конференция на левите на 21 януари.", "date": "2018.01.12", "title": "Социалдемократите доволни от преговорите с консерваторите на Меркел"}
{"url": "https://news.bg/health/obshtinskite-bolnitsi-protestirat-za-chas-v-ponedelnik.html", "text": "На 15 януари 2018 г. (понеделник), от 12.00 до 13.00 часа, членовете на Сдружението на общинските болници в България (СОББ), ще прекратят работа, а персоналът им ще излезе пред самите лечебни заведения или пред сградата на съответната община, в знак на протест срещу липсата на адекватни мерки за спасяване на общинското здравеопазване в страната.Протестът ще протече под мотото \"Спрете унищожаването на общинското здравеопазване!\", а в него се очаква да се включат общинските болници, намиращи се извън областните градове.Решението за провеждане на националния протест бе потвърдено от Управителния съвет на СОББ, на негово заседание, проведено на 9 януари 2018 г. Гости на заседанието бяха председателят на Българския лекарски съюз (БЛС) д-р Венцислав Грозев и експертът към БЛС д-р Динчо Генев, които изразиха подкрепата на БЛС за протестните действия и стоящите зад тях искания.\"Здравето е капитала на една нация, основна ценност и приоритет, част от националната сигурност на всяка държава\". Това е позицията на БЛС, който изтъква, че знак за предстоящата криза е критичното състояние на най-малко 12 общински болници. Според написаното в тяхното писмо, най-тежко е състоянието в Свищов, Белоградчик, Омуртаг, Тутракан, петрич, Чирпан, Ловеч и Гоце Делчев.Припомняме, че в края на 2017 г. проблемите на общинските болници бяха поставени на обсъждане в рамките на Националния съвет за тристранно сътрудничество. Участващите работодателски и синдикални организации подкрепиха становището, че общинскита болници трябва да се запазят.Според зам.-министъра на здравеопазването Бойко Пенков обаче, общите задължения на общинските болници са 100 млн. лв., като от тях 46 млн. лв. са просрочените. Най-съществената причина за това тежко финансово състояние е, че лечебните заведения работят по цени на клиничните пътеки от 2006 г., изтъкват от СОББ.\"Спрете! Не знаете накъде отивате! Продължавайки с нормотворчеството, увеличавате документния хаос в системата на здравеопазване!\" Това пишат в отворено свое писмо от Сдружението.Междувременно, продължава подписката в подкрепа на общинското здравеопазване, която СОББ стартира в края на миналата година. В подписката се казва:", "date": "2018.01.12", "title": "Общинските болници протестират за час в понеделник"}
{"url": "https://news.bg/int-politics/merkel-obeshta-novo-nachalo-za-evropa-sled-sformirane-na-pravitelstvo.html", "text": "Германският канцлер Ангела Меркел обяви, че е оптимистично настроена относно възможността за сформиране на ново коалиционно правителство със социалдемократите, след като двете страни постигнаха споразумение по основните въпроси за започване на същински преговори, съобщава \"Асошиейтед прес\".Лявоцентристките социалдемократи все пак трябва да получат одобрение от членската си маса за започване на преговори, а след това ще трябва да гласуват за постигнатото споразумение.Въпреки тези препятствия, Меркел - очевидно уморена след преговорния маратон през нощта, заяви, че била \"оптимистично настроена, че нещата ще се придвижат напред\" към сформиране на ново коалиционно правителство.Меркел подчерта необходимостта от \"ново пробуждане\" на Европа и изтъкна, че е уверена, че ново германско правителство ще може да постигне споразумение с Франция за бъдещето на Европейския съюз.Федералните избори в Германия се проведоха преди повече от три месеца, като Меркел понастоящем оглавява временно правителство, което ограничава способността ѝ да предприема важни политически инициативи, докато френският президент Еманюел Макрон лансира амбициозна програма за реформи на Европейския съюз.Меркел каза, че е ясно от изборите насам, че светът не спира, докато Германия решава политическото си бъдеще.Тя заяви, че споразумението между нейния консервативен блок и социалдемократите за преминаване към официални коалиционни преговори е било сключено с отстъпки и от двете страни.От своя страна Хорст Зеехофер, който е лидер на сестринския на Меркел Християнсоциален съюз, заяви, че ако социалдемократите дадат зелена светлина, споразумение може да се постигне преди Великден.", "date": "2018.01.12", "title": "Меркел обеща \"ново начало\" за Европа след сформиране на правителство "}
{"url": "https://news.bg/crime/promyana-v-situatsiyata-spira-protestite-na-politsaite.html", "text": "Във връзка с настъпилата на 11 януари промяна в ситуацията около исканията, за които Синдикална федерация на служителите в МВР (СФСМВР)  г., Управителният съвет на СФСМВР реши Федерацията временно да преустанови протестните действия, считано от 12 януари 2018 г.Пропомнямем, вчера стана ясно, че полицаите ще получат 100 млн. лв. допълнително за възнаграждения,след продължила повече от час среща между полицейските синдикати, ръководството на МВР и премиера Бойко Борисов. Премиерът лично се е ангажирал със сумата. Но това не било пазарлък за спирането на протестите.Председателят на полицейския синдикат Валентин Попов заяви, че за 11 януари протестите остават, но след спешна консултация на управителния съвет на федерацията ще бъде обмислено прекратяване на протестите.По-рано пак на 11 януари, след казус със свален полицейски билборд, правителството предложи на синдикатите на МВР нов билборд, запазен за реклама на европредседателството. Според синдикатите това е мил жест, но той не решава проблемът с ниските заплати.След като на правителственото заседание премиерът  от това, че , той разпореди на министъра за Българското председателство Лиляна Павлова на полицаите да се дадат толкова билбордове, колкото искат, от рекламните съоръжения за европредседателството. ", "date": "2018.01.12", "title": "Промяна в ситуацията спира протестите на полицаите"}
{"url": "https://news.bg/world/oon-obvini-tramp-v-rasizam-za-vonyashtite-dupki.html", "text": "ООН заклейми коментара на държавния глава на САЩ Доналд Тръмп, че африканските държави и Хаити са \"вонящи дупки\" като \"шокиращ и позорен\", и \"расистки\", информира АФП.\", каза говорителят на бюрото на Върховния комисар на ООН по правата на човека Рупърт Колвил.В четвъртък по време на среща със сенатори за имиграционна реформа Тръмп попита защо САЩ трябва да приемат хора от \"вонящи дупки\", имайки предвид държави от Африка и Хаити. Американският лидер изрази позицията си, че трябва да се приемат граждани на държави като Норвегия.\"\", добави говорителят.Според него това не е само история за вулгарен език, а широко отваря вратата към най-лошата страна на човечеството. Говорителят каза още, че подобни коментари потвърждават и насърчават расизма и ксенофобията, които потенциално могат да засегнат и да отнемат живота на много хора.", "date": "2018.01.12", "title": "ООН обвини Тръмп в расизъм за „вонящите дупки”"}
{"url": "https://news.bg/int-economics/avtomobilen-gigant-se-mesti-ot-meksiko-v-sasht.html", "text": "Автомобилен гигант се мести от Мексико в САЩ. Става дума за италианско-американския концерн \"Фиат-Крайслер\", съобщи Ройтерс.Ръководството на компанията е решило да премести от Мексико в Мичиган производството на пикапи.Това трябва да стане до 2020 г. Инвестицията е за $1 млрд. долара. Тя ще бъде вложена в изграждането на завод до град Уорън, близо до Детройт.Ще бъдат създадени нови 2500 работни места.Президентът на САЩ Доналд Тръмп обяви подкрепата си за автомобилната промишленост.", "date": "2018.01.12", "title": "Автомобилен гигант се мести от Мексико в САЩ"}
{"url": "https://news.bg/weather/dazhdoven-petak.html", "text": "Днес ще е облачно, на много места с валежи от дъжд. Слаб сняг ще вали в източната част на Стара планина, но с нахлуването на студен въздух, привечер в Северна България и високите полета на Западна дъждът ще преминава в сняг.Това съобщават от НИМХ към БАН.През нощта срещу събота почти навсякъде ще вали сняг, само в Югоизточна България валежът все още ще е от дъжд. Ще духа умерен вятър от изток-североизток. Максималните температури ще са между 4° до 9°, за София около 4°.Атмосферното налягане ще започне бавно да се повишава и ще е малко по-високо от средното за януари.В планините ще е облачно. Преди обяд валежи от сняг ще има в източните райони на Стара планина, а след обяд ще завали и в масивите от Западна България. Ще духа слаб до умерен южен вятър, който през деня постепенно ще се ориентира от югоизток. Максимална температура на височина 1200 метра около 0°, на 2000 метра - около минус 4°.По Черноморието ще е облачно с валежи от дъжд. Ще духа умерен североизточен вятър. Максималните температури ще са 8°-9°. Температурата на морската вода е 9°. Вълнението на морето ще бъде 3-4 бала.", "date": "2018.01.12", "title": "Дъждовен петък"}
{"url": "https://news.bg/world/tramp-nareche-haiti-i-afrika-vonyashti-dupki.html", "text": "Президентът на САЩ Доналд Тръмп изрази възмущението си по време на среща при закрити врата, че в страната идват хора от \"вонящи дупки\", заявиха източници пред СиЕнЕн.Той има предвид държави от Африка и други страни от третия свят.Американският лидер по вулгарен начин отхвърли двупартийно предложение за имиграцията на среща в Белия дом.Един от източниците, запознати с проведена в Овалния кабинет среща със сенатори в четвъртък, потвърди, че Тръмп е попитал защо САЩ приемат имигранти от такива държави, които са \"вонящи дупки\".Демократичният сенатор от Илинойс Дик Дърбън и републиканецът от Южна Каролина Линдзи Греъм представиха план на Тръмп, в който е заложено орязване на визовата лотария наполовина и по искане на афроамериканската политическа организация Congressional Black Caucus останалите ще дойдат от африкански държави и страни от Карибите.Друг източник подчерта, че езикът от двете страни по време на разговорите е бил нецензуриран.Когато Дърбън споменал Хаити, Тръмп започнал да пита защо САЩ искат хора от Хаити и Африка, а не от държави като Норвегия.\"Вашингтон поуст\" пише, че коментарите на държавния глава са \"шокирали\" присъстващите законодатели. Говорител на Белия дом не отрече, че Тръмп е използвал фразата \"вонящи дупки\".", "date": "2018.01.12", "title": "Тръмп нарече Хаити и Африка “вонящи дупки”"}
{"url": "https://news.bg/world/putin-gotovi-sme-da-varnem-boyni-korabi-i-samoleti-na-ukrayna-ot-krim.html", "text": "Русия е готова да върне на Украйна десетки бойни кораба и самолетa.Това заяви руският президент Владимир Путин по време на среща с главните редактори на местни медии, информира ТАСС.По думите му Москва също не възразява украински военнослужещи да присъстват на утилизацията на боеприпаси в Крим.Готови сме да продължим процеса и да върнем на Украйна бойни кораби, които все още се намират в Крим, както и да предадем самолетите и бойните машини, каза Путин.Истина е, че тази техника е в лошо състояние, но ние говорим за десетки кораба и десетки самолета, добави той.Владимир Путин каза още, че има голямо количество боеприпаси, което не може да бъде транспортирано, защото крие сериозни опасности и трябва да бъде подложено на утилизация на място.Готови сме да поканим украинските военни да присъстват на утилизацията, съобщи държавният глава.", "date": "2018.01.12", "title": "Путин: Готови сме да върнем бойни кораби и самолети на Украйна от Крим"}
{"url": "https://news.bg/world/makedonskiyat-parlament-napravi-albanskiya-vtori-ofitsialen-ezik-na-stranata.html", "text": "Депутатите в Македония прокараха закон, който прави албанския втория официален език в страната, съобщава АП.Парламентарният вот беше бойкотиран от основната опозиционна партия.Законопроектът беше подкрепен от 69 депутати в 120-местния парламент. Все още проектозаконът трябва да бъде одобрен от президента на страната, за да влезе в сила. По-рано Георге Иванов изрази сериозни опасения, че може да е в противоречие с конституцията на страната.Още през ноември 2017 г. законодателният орган подкрепи проект на закона.Етническите албанци са около ¼ от 2,1-милионното население на балканската страна. Промяната ще им позволи да използват албански език при комуникацията си с всички официални институции в страната.В началото на миналото десетилетие в Македония беше приет закон, който гарантира права да се използва албанският език като официален само в определени райони, където малцинството е повече от 20% от населението. Законът бе част от мирно споразумение от 2001 г. за прекратяване на въоръжен конфликт между етнически албански бунтовници и правителството.Основната опозиционна партия ВМРО-ДПМНЕ аргументира бойкота си с това, че законопроектът е в нарушение на конституцията, в която е заложено, че \"македонският език и кирилицата са официалният език на Република Македония\".Според партията новият законопроект няма да доведе до реално подобряване на ситуацията с правата на албанското малцинство, а по-скоро ще задълбочи различията.\"\", поясниха от партията.Премиерът на Албания Еди Рама приветства решението на македонския парламент като \"историческо постижение, което демократизира и подсилва Македония\". Опозиционната албанска Демократическа партия също приветства решението.", "date": "2018.01.12", "title": "Македонският парламент направи албанския втори официален език на страната"}
{"url": "https://news.bg/world/feysbuk-s-radikalni-promeni.html", "text": "Американската социална мрежа \"Фейсбук\" обяви, че въвежда големи промени, съобщават световни агенции.В основната рубрика \"Новини\" (News Feed) ще се отдава предимство на снимки и публикации на семейството и приятелите за сметка на съдържанието, публикувано от търговски марки, медии, известни личности и други страници.Вероятно резултатът ще доведе по-малко прекарано време от потребителите във водещата социална мрежа.Промяната ще доведе до по-голяма тежест на социалните контакти и отношения, според продуктовия мениджър на News Feed Джон Хегман.\"Това е голяма промяна\", каза той пред АФП., изтъкна Хегман.Например, семеен видеоклип ще се смята за по-важен, за да му се обърне внимание, отколкото на информация за звезда или любим ресторант.Смятаме, че комуникацията между хората е по-важна от пасивно консумирано съдържание, подчерта Хегман и добави, че това ще бъде една от най-важните промени, които са правили.Съоснователят и шеф на \"Фейсбук\" Марк Зукърбърг заяви, че свързването на хората и засилването на комуникациите в реалния свят са приоритети за компанията.Google, Twitter и Facebook са под натиск, тъй като позволяват разпространението на фалшиви новини.\"Фейсбук\" въведе серия от промени за разрешаване на проблема.", "date": "2018.01.12", "title": "„Фейсбук” с радикални промени"}
{"url": "https://news.bg/world/v-germaniya-poveche-ot-18-ch-pregovaryat-za-pravitelstvo.html", "text": "Повече от 18 часа консерваторите на германския канцлер Ангела Меркел и социалдемократите преговарят за постигане на споразумение за официално започване на коалиционни разговори, съобщава ДПА.Днес партиите трябва да достигнат до решение, тъй като изтича наложеният от тях краен срок.Спорните теми на преговорите рано тази сутрин са данъчната политика, финансовата политика, имиграцията и здравеопазването, научи германската медия.Въпреки че има някакво раздвижване на дискусиите, не се изключва временно прекъсване на преговорите.Няколко преговарящи, напуснали срещите, заявиха пред чакащите журналисти, че разговорите могат да продължат до сутринта.По-рано Меркел предупреди, че лидерите са изправени пред труден кръг преговори в опит да достигнат до решение. Тя изрази надежда през следващите 24 часа да бъде дадено начало на официални преговори за коалиция с цел излизане от политическата безизходица.Въпреки наложеното от двете партии медийно затъмнение, по-рано тази седмица стана ясно, че социалдемократите и консерваторите са се договорили за климатичните промени и за прокарването на нов имиграционен закон.Дори и преговарящият екип на социалдемократите да сключи споразумение с Меркел, всяко решение за официални коалиционни преговори ще трябва да бъде одобрено на партийна конференция на левите на 21 януари.Източници заявиха, че малка е вероятността ново правителство да поеме управлението на страната преди април.", "date": "2018.01.12", "title": "В Германия повече от 18 ч. преговарят за правителство"}
{"url": "https://news.bg/world/tramp-otmeni-vizita-v-london-zaradi-opaseniya-ot-masovi-protesti.html", "text": "Президентът на САЩ Доналд Тръмп отмени запланувано за следващия месец посещение във Великобритания за откриването на нова сграда на американското посолство в Лондон, пише \"Гардиън\".Изданието отбелязва, че решението е взето на фона на опасения за масови протести срещу посещението на Тръмп.Американският лидер написа в \"Туитър\", че причината за отлагането на посещението е свързана с неодобрението му към бившия президент на САЩ Барак Обама, който е продал настоящата сграда на посолството за \"центове\" и сега се открива нова за 1,2 милиарда долара.\"Лошо споразумение\", написа той.Но планът за преместване на посолството от Mayfair в Nine Elms в Лондон беше съобщен за първи път през октомври 2008 г., когато Джордж У. Буш все още беше президент на САЩ, а Обама не беше избран.Премиерът на Обединеното кралство Тереза Мей покани Тръмп на държавна визита преди година, когато тя се превърна в първия световен лидер, срещнал се с новия президент на САЩ в Белия дом. Все още не е обявена дата за държавна визита на американския държавник.Активисти обещаха да организират масови протести, а депутати изразиха решимостта си да не позволят на президента да говори пред парламента, ако Тръмп посети страната.Правителствени източници разкриха, че Вашингтон е сигнализирал, че държавният секретар на САЩ Рекс Тилърсън ще открие новата сграда на посолството.", "date": "2018.01.12", "title": "Тръмп отмени визита в Лондон заради опасения от масови протести "}
{"url": "https://news.bg/politics/mariya-gabriel-predsedatelstvoto-ni-shte-vodi-i-temata-za-kibersigurnostta.html", "text": "Българското председателство ще води и темата за киберсигурността. Не става въпрос само за личните данни, а и за критичната инфраструктура, за здравеопазването - видяхме какво направи един вирус като Wannacry. Това заяви българският еврокомисар по цифровите технологии Мария Габриел пред БНТ.Тя обясни, че са необходими много инвестиции, както и по-дълги лицензи - за 25 г. С помощта на суперкомпютрите много по-бързо ще бъдат разработвани лекарства, климатичните промени да се предвиждат максимално бързо, ще бъдат спасявани човешки животи, каза Габриел.Припомняме, в деня на откриването на  ЕК обяви, че ще инвестира съвместно с държавите членки в изграждането на европейска инфраструктура от суперкомпютри от световна класа.Суперкомпютрите са необходими за обработката на все по-големи обеми от данни. Те се ползват от здравеопазването и производството на енергия от възобновяеми източници до безопасността на автомобилите и киберсигурността.Новосъздадена правна и финансираща структура, която е съвместното предприятие EuroHPC, ще придобие, изгради и внедри в цяла Европа инфраструктура от високопроизводителните изчислителни технологии (HPC). Предприятието ще подпомага също така програма за научни изследвания и иновации, която ще разработва технологии и машини (хардуер), както и приложения (софтуер) за тези суперкомпютри, информират от ЕК.Приносът на ЕС в EuroHPC ще бъде около €486 млн. Със същата сума ще се включат и държавите членки и асоциираните държави. До 2020 г. общо около 1 млрд. евро ще бъдат инвестирани. Частните членове на инициативата ще се включат и с непарично участие. Планира се 2021-22 година да имаме първият суперкомпютър, което ще е в помощ и на малките и средни предприятия, допълни българският еврокомисар.С тези суперкомпютри ще бъдат редуцири определени цикли и ще има по-висока сигурност за киберсигурността, увери Габриел. С тяхна помощ по-рано ще се установява подозрително поведение онлайн. Днес за пръв път казваме, че няма държава-членка която сама да направи тези инвестиции.Докато ЕК планира разработването на суперкомпютри, стана ясно, че 80 от 500 млн. европейски граждани никога не са ползвани интернет.165 млн. европееца нямат цифрови умения, които са автобиографията на работника на бъдещето, поясни тя.Цифрова възможност е насочена към младите хора. Тя дава възможност на 5-6 хил. студенти в Европа да осигурят стаж в друга страна в Европа. Има недостиг от специалисти - необходими са още 30 хил. IT специалисти, допълни Габриел.Инвестирайки в цифрови умения даваме заявка - Европа да се върне на цифровата сцена на световно ниво като каже, че в центъра на нашите политики са хората. Компютрите няма да заместят креативността, иновациите, стана ясно от думите на Мария Габриел.Тя акцентира и на цифровата свързаност на Европа със Западните Балкани. В същото време призна и разликата между градските и селските райони по отношение на цифрови комуникации. 76% от градските райони имат свързаност с интернет, но в селските това е под 40%. Да дадем възможност на максимум хора да търсят обучение, призова еврокомисарят ни.Тя обясни и термина географско блокиране - да не можеш да се ползваш от услугите, от които се ползват другите, отново свързано с цифровите умения и достъпа до интернет. Като проблем в тази област Габриел спомена и фрагментираността - границите, които ги няма дори физически, днес съществуват заради несправяне с предизвикателствата с новите технологии.Имам доверие, че българските общини ще бъдат най-активните в проектирането, каза Габриел.Относно законодателството за цифровите технологии от 24 инициативи в ЕК само 11 са с довършени преговори, каза еврокомисарят. Имаме още 13 големи законодателни инициативи.", "date": "2018.01.12", "title": "Мария Габриел: Председателството ни ще води и темата за киберсигурността"}
{"url": "https://news.bg/world/zasega-beliyat-dom-nyama-da-se-otteglya-ot-yadrenata-sdelka-s-iran.html", "text": "Белият дом се очаква да обяви, че САЩ няма да се оттеглят от ядрената сделка с Иран и президентът Доналд Тръмп ще удължи режима на отмяна на санкциите срещу Ислямската република, пише \"Аарец\".Изданието отбелязва, че решението е в противоречие с предизборното обещание на Тръмп САЩ да се оттеглят от сключеното през 2015 г. споразумение с Иран. До решението е достигнато след седмици на вътрешен дебат между висшите служители в администрацията.Тръмп обаче се очаква да подчертае, че ако Конгресът не намери начин да разреши няколко слаби звена, открити от администрацията му в споразумението, той в определен момент ще изпълни обещанието си да изтегли страната.Вестник \"Ню Йорк таймс\" пише, че американският държавник може да наложи последен краен срок на Конгреса и на европейските си съюзници. Тръмп ще обяви, според разпространяваната информация, че ако не бъдат приети мерки за запълване на тези \"пролуки\", САЩ ще напуснат сделката.Ако Тръмп наистина удължи режима на отмяна на санкциите срещу Ислямската република, това ще е за трети път от влизането си в Белия дом през януари 2017 г.Въпреки че санкциите, свързани с ядрената програма на Иран, не се очаква да бъдат върнати днес, администрацията ще предприеме други мерки срещу Техеран, които са свързани с други въпроси, включително ракетната програма и финансовите операции на \"Хизбула\".Финансовият министър на САЩ Стив Мнучин заяви вчера, че очаква Тръмп да наложи нови санкции на Иран.", "date": "2018.01.12", "title": "Засега Белият дом няма да се оттегля от ядрената сделка с Иран"}
{"url": "https://news.bg/world/pakistan-sprya-spodelyaneto-na-razuznavatelna-informatsiya-sas-sasht.html", "text": "Пакистан прекрати споделянето на важна разузнавателна информация със САЩ, пише \"Файненшъл таймс\".Исламабад предприе мярката след решението на Вашингтон да замрази финансова помощ за азиатската страна.Представители на Пакистан заявиха пред вестника, че спират да дават информация на САЩ, събирана от граничния регион с Афганистан.Източник поясни, че разузнавателната информация също е от заподозрени от Афганистан, които са заловени от пакистанските сили и за момента ще бъде прекратено споделянето на тази информация.През миналата седмица САЩ блокираха 255 милиона долара помощ за сигурността на Пакистан, докато държавата не предприеме действия срещу талибаните и мрежата \"Хакани\". Малко след това външното министерство на държавата обяви, че решението на САЩ е \"контрапродуктивно\".Междувременно Доналд Тръмп приветства обявлението на сенатор Ранд Пол да внесе законодателство, което ще елиминира помощта за Пакистан и парите ще отидат за инфраструктурен фонд.", "date": "2018.01.12", "title": "Пакистан спря споделянето на разузнавателна информация със САЩ"}
{"url": "https://news.bg/regions/blokirani-rayoni-v-tsentara-na-sofiya-zaradi-evropredsedatelstvoto-ni.html", "text": "Извънредните мерки за сигурност продължават да са в сила за София, заради визитата на високопоставени европейски политици, стана ясно от разпорежданията на общината, цитирани от Нова телевизия.Районът около Народния театър, както и този около НДК остават блокирани и в петък. Все още са затворени 12 главни улици в центъра. Оттам дори пешеходците минават след проверка на КПП-та.От 08:00 ч. до приключване на мероприятията престоят и паркирането ще бъдат забранени по улиците \"Доспат\", между бул. \"Витоша\" и ул. \"Баба Неделя\"; \"Баба Неделя\"; \"Д-р Христо Стамболски\" и \"Гурко\", между \"Раковски\" и \"Княз Александър I\".Автобуси и трамваи няма да спират на спирката на бул. \"Черни връх\" между 11.00 и 12.00 часа.Проблеми с трафика може да има и по основни трасета като \"Цариградско шосе\" и булевард \"Брюксел\" заради придвижването на европейските делегации.", "date": "2018.01.12", "title": "Блокирани райони в центъра на София заради европредседателството ни"}
{"url": "https://news.bg/bulgaria/znameto-na-es-gorya-po-vreme-na-demonstratsii-v-sofiya-pishe-britanski-vestnik.html", "text": "Протестиращи запалиха знамето на Европейския съюз по време на демонстрации в българската столица София, защото смятат, че са пренебрегвани от съюза, пише британското издание \"Дейли експрес\".Демонстрациите, отбелязва изданието, съвпаднаха с поемането на европредседателството от страна на България за период от 6 месеца (януари 2018 - юни 2018 г.).\"Дейли експрес\" пише още, позовавайки се на Sofia Globe, че в страната е имало 11 протеста. ", "date": "2018.01.12", "title": "Знамето на ЕС горя по време на демонстрации в София, пише британски вестник"}
{"url": "https://news.bg/politics/svikvat-obshtinskata-komisiya-za-vitosha-zaradi-liftovete.html", "text": "Свикват специалната временна комисия към Столичния общински съвет за Природен парк \"Витоша\". Заседанието ще бъде следващата седмица. Искането е на общинските съветници от \"Политическа група 5\", съобщиха от политическата формация.Временната комисия се оглавява от председателя на Столичния общински съвет Елен Герджиков. Неин член е и съпредседателят на \"Политическа група 5\" Симеон Славчев.Повод за заседанието е състоянието на лифтовете на Витоша. Основното искане на Политическа група 5 е лифтовете на Витоша отново да се върнат под шапката на общината. Все още не е приет Плана за управление, който в момента се обжалва, пишат от групата.Припомняме, Временната комисия за анализ на съществуващите проблеми, свързани с целогодишния достъп до Природен парк \"Витоша\" на граждани с цел туризъм, отдих и спорт и изработване на предложения и мерки за решаване на тези проблеми, беше създадена по предложение на \"Политическа група 5\" през 2016 г.\"Природен парк Витоша не е нито син, нито червен, нито на която и да е политическа партия или неправителствена организация\", каза Симеон Славчев.Славчев е предложил да се въведе такса за автомобилите, които се качват и паркират в планината. Преди това обаче Столична община трябва да подсигури нормален достъп до Витоша - както с лифтове, така и с екологичен транспорт. Към момента няма добър достъп и транспорт до Витоша, категорични са общинарите от тази политическа формация.\"Няма друга столица в Европа и света, която да има до себе си планина, до която да се стига буквално за минути. Всички институции, граждани и неправителствени организации трябва да обединим усилия, за да може бързо Природен парк Витоша да се върне на софиянци и те да могат да използват пълноценно всички дадености за спорт, отдих и туризъм на планината\", заяви Славчев.На досегашните заседания е имало разговори с ръководството на концесионера \"Витоша ски\", ръководството на ПП Витоша и представители на МОСВ и МРРБ, както и с множество експерти.Времената комисията е обсъдила изграждането на екопътеки в Природен парк \"Витоша\", както и обособяването на множество места за отдих с беседки, пейки, безопасни съоръжения за игра на деца. Обмислят се варианти за обособяване на специални маршрути за колоездачи и други.Анализират състоянието на всички хижи в планината, за да се предприемат мерки за тяхното по-добро стопанисване и пълноценно използване от жителите и гостите на София.", "date": "2018.01.12", "title": "Свикват общинската комисия за Витоша заради лифтовете"}
{"url": "https://news.bg/world/probiv-na-pregovorite-v-germaniya.html", "text": "Пробив на преговорите между консерваторите на германския канцлер Ангела Меркел и социалдемократите, съобщава \"Ройтерс\".Двете партии са съгласували план за започване на официални коалиционни преговори, обявиха партийни източници пред агенцията.Световната осведомителна агенция отбелязва, че информацията увеличава перспективите за прекратяване на политическата безизходица в страната след парламентарните избори през септември 2017 г.Споразумението между партиите и парламентарните лидери открива пътя за детайлни разговори през следващите седмици.След 24-часови разговори шестимата лидери започнаха да представят на партийните членове плана от 28 страници, разкриха източниците.Според разпространявана информация в плана не се предвижда увеличение на данъците, партиите са ангажирани да подсилят еврозоната в тясно сътрудничество с Франция, а също така желаят да трансформират Европейския стабилизационен механизъм в Европейски валутен фонд под парламентарен контрол.Двете партии са се съгласили Германия да отдели повече пари за бюджета на ЕС с цел подпомагане възстановяването на еврозоната, както и за прокарване на структурни реформи, пише \"Билд\".Целта на консерваторите и социалдемократите е да изградят \"стабилно и ефективно правителство\".От документа става ясно още, че Германия ще приема от 180 000 до 220 000 бежанци на година. Те са договорили и промени в политиката на здравно осигуряване.Преговарящите са постигнали съгласие незабавно да прекратят износа на оръжие за страни, които участват в конфликта в Йемен.Договорили са план до 2021 г. да наложат данъчни отстъпки за гражданите в размер на 10 милиарда евро; 4 милиарда евро ще бъдат отделени за социални жилища; 5,95 милиарда евро ще бъдат инвестирани за цифровизация, образование и изследвания; до 2030 г. 65% от произвежданата енергия да е от възобновяеми източници и забрана на ГМО растенията.Те също са против затваряне и отваряне на глави в преговорите за присъединяване на Турция към ЕС.Депутатът Юлия Кльокнер, част от преговорния екип на канцлера, публикува договорения документ в профила си в \"Туитър\", информира АП.Тя подчерта, че след много часове работа и сериозни караници договореното е на тези 28 страници.Германски депутати обявиха, че е договорена базата за стартиране на коалиционни преговори.В същото време ДПА информира, позовавайки се на източници, запознати с преговорите, че окончателното споразумение зависи от това дали Ангела Меркел и лидерът на социалдемократите Мартин Шулц ще успеят да се договорят.Телевизионната програма ARD Morgenmagazin обяви, че двете партии поотделно обсъждат споразумението.Дори и преговарящият екип на социалдемократите да сключи споразумение с Меркел, всяко решение за официални коалиционни преговори ще трябва да бъде одобрено на партийна конференция на левите на 21 януари.", "date": "2018.01.12", "title": "Пробив на преговорите в Германия"}
{"url": "https://news.bg/world/chehite-izbirat-prezident.html", "text": "Чехите гласуват на президентски избори днес и утре, съобщава ДПА.Общо деветима кандидати се борят за президентския пост, като настоящият държавен глава Милош Земан е фаворит.Платформата на 73-годишния Земан е срещу имиграцията и за организиране на референдум за членството на страната в ЕС, макар че самият той подкрепя еврочленството на Чехия.Социологическите проучвания обаче показват, че Земан вероятно няма да спечели повече от 50% от гласовете, което означава, че ще трябва да участва на балотаж. Вероятният съперник на президента е Иржи Драгош.68-годишният Драгош заяви, че иска да прекрати разделението на чешкото общество.Около 8,4 милиона чехи имат право на глас. Избирателните секции ще работят от 14,00 до 22,00 часа днес и в събота от 08,00 до 14,00 часа.Балотажът е насрочен за 26-27 януари.", "date": "2018.01.12", "title": "Чехите избират президент"}
{"url": "https://news.bg/world/otkriha-otkradnatite-ot-rits-bizhuta.html", "text": "Всички откраднати бижута при зрелищния обир на магазин в сградата на луксозния хотел \"Риц\" в Париж са били намерени от следователите, съобщава в. \"Паризиен\".Задържани са трима мъже по случая. Издирват се още двама, успели да избягат.Няма пострадали при обира и полицейската акция.Откраднати са били бижута на стойност около 5 млн. евро.", "date": "2018.01.12", "title": "Откриха откраднатите от \"Риц\" бижута"}
{"url": "https://news.bg/press/mvr-izdirva-izdirvanite-balgariya-kandidat-za-evrozonata.html", "text": "В София ще се строят нова болница, хотели и жилищни комплексиБолница, няколко хотела, логистичен център и цял куп жилищни комплекси ще се строят в София през тази година.13 обекта с разгъната застроена площ над 10 000 кв. м са получили разрешения за строеж от 1 януари до 15 ноември 2017 г., сочи справка на общинското направление по архитектура и градоустройство по искане на \"24 часа\". Очакванията са, че самото строителство ще започне през тази година, а за някои от обектите дейностите вече са стартирали.МВР издирва издирваните \"На територията на цялата страна се провежда операция по отношение на криминалния контингент от издирвани лица\". Това обяви главният секретар на МВР Младен Маринов пред народните представители от Комисията по вътрешна сигурност и обществен ред.Както писа \"Труд\", обвиненият за шесторното убийство в Нови Искър Росен Ангелов, който се самоуби, е бил обявен за издирване преди 8 години. През това време го открила само една колекторска фирма, тъй като бил взел телефон на изплащане и дължал вноски.Висшето по математика без париСтудентите, които се обучават по математика, химия, физика и други приоритетни професионални направления като религия, педагогика и енергетика, да не плащат семестриални такси. Това е един от вариантите, които се обмислят, за да се стимулира обучението в тези сфери, в които има остър недостиг на кадри, обясни министърът на образованието и науката Красимир Вълчев. Той изрично подчерта, че все още няма такова решение, а това е само вариант. Евентуално той може да се реализира най-рано през академичната 2019 - та година.Полицаите обмислят прекратяване на протестаТвърде възможно е в отговор конструктивното отношение към проблема временно да прекратим протестните действия. Това каза пред журналисти председателят на СФСМВР Валентин Попов по време на протеста на служителите на МВР пред Паметника на съветската армия.\"Това е продължение на протестната ни кампания, която започна през месец юли миналата година. Мероприятието е планирано отдавна и си го провеждаме\", заяви Попов.Борисов спря протеста на полицаите със 100 млн. лв.Премиерът Бойко Борисов очаквано запуши с пари устата на полицаите, които се бяха заканили да протестират по време на цялото 6-месечно европредседателство. Рано сутринта във вторник, часове преди да започне официалното откриване на събитието с всички високопоставени делегации, той прие в кабинета си синдикатите на полицаите, пожарникарите и гражданската администрация в МВР и отстъпи на исканията им за по-високи заплати, като им обеща още 100 млн. лв.Владислав Горанов: България планира да кандидатства за чакалнята на еврозоната до юниБългария има намерение до средата на годината официално да кандидатства за ERM II, валутния механизъм, който предшества влизането в еврозоната. Това е казал финансовият министър Владислав Горанов пред чуждестранни журналисти в деня на официалното откриване на българското председателство на Съвета на Европейския съюз.Още от началото на миналата година правителството засили дипломатическите усилия в тази посока, но не се ангажираше с твърди срокове. Причината беше, че се чакаше да се получат уверения за успех от всички важни фактори по процедурата и най-вече от Европейската централна банка (ЕЦБ). Неофициално се знаеше за позитивни сигнали от Германия и Франция, а през есента силен знак беше даден от председателя на Европейската комисия Жан-Клод Юнкер, който каза: \"България е готова за еврото и ако кандидатства, аз напълно ще я подкрепя.\" Сега изказването на Горанов показва, че явно страната е получила и неформално одобрение от ЕЦБ.", "date": "2018.01.12", "title": "МВР издирва издирваните, България - кандидат за еврозоната"}
{"url": "https://news.bg/world/bivsh-rumanski-premier-stana-sarbin.html", "text": "Премиерът на Румъния от 2010 г. до 2015 г. Виктор Понта е получил сръбско гражданство, съобщават местните медии.Аз от 2016 съм съветник на президента на Сърбия Александър Вучич по въпросите на интеграцията на страната в ЕС и за развитие на отношенията между Сърбия и Румъния, заяви Понта.Той посочи, че гражданството е почетно, което е чест за него.Понта подаде оставка като премиер през ноември 2015 г. след серия от протести. Те бяха провокирани от пожар в столичен клуб, причинил смъртта на 64 души.", "date": "2018.01.12", "title": "Бивш румънски премиер стана сърбин"}
{"url": "https://news.bg/world/tramp-phenyan-shte-se-opita-da-ni-skara-sas-seul.html", "text": "Американският президент Доналд Тръмп смята, че Пхенян може да се опита да внесе разкол между Вашингтон и Сеул.Това става ясно от негово интервю за в. \"Уолстрийт джърнъл\".Тръмп отбеляза, че паузата във военните учения на Съединените щати и Южна Корея за предстоящите зимни олимпийски игри през февруари \"дава добър сигнал към Северна Корея\".В същото време президентът на САЩ посочи, че Пхенян може да се опита да развали отношенията между Сеул и Вашингтон. - Ако бях на тяхно място, щях да опитам - каза Тръмп.Той е сигурен, че знае за разногласия \"повече от всеки в историята\".Президентът на САЩ отбеляза също така, че Китай играе положителна роля в опита си да убеди Пхенян да се откаже от ядрената си програма. Въпреки това, Тръмп подчерта, че Пекин \"може да направи повече\".Американският президент Доналд Тръмп намекна вчера, че е изградил добри отношения със севернокорейския лидер, но не пожела да каже дали двамата са разговаряли, съобщи АП.За нито един действащ президент на Съединените щати не е известно да е разговарял с лидер на Северна Корея. Двете страни още са във война.", "date": "2018.01.12", "title": "Тръмп: Пхенян ще се опита да ни скара със Сеул"}
{"url": "https://news.bg/world/valneniya-v-sao-paolo-sreshtu-skapiya-transport.html", "text": "Протестът срещу увеличаването на цените на билетите за обществения транспорт в бразилския град Сао Пауло прераснаха в бунтовете. Скорошни сблъсъци между демонстранти и полиция бяха показани в четвъртък от телевизия Globo.Най-малко един служител на полицията е бил ранен. Пазителите на реда използвали срещу демонстрантите шокови гранати, след като протестиращите се опитаха да блокират една от метростанциите.Цената за едно пътуване в обществения транспорт в Сао Пауло от 7 януари се увеличи от 3,8 реала до 4 реала (от $1,18 до $1,24).", "date": "2018.01.12", "title": "Вълнения в Сао Паоло срещу скъпия транспорт"}
{"url": "https://news.bg/world/sasht-pogvat-parite-na-hizbula.html", "text": "САЩ погват финансирането на проиранската шиитска групировка \"Хизбула\", предаде АП. За целта е създадена специална комисия.Списание \"Политико\" пък разкри, че администрацията на бившия президент Барак Обама е отменила програма на агенцията за борба с наркотрафика срещу \"Хизбула\". Тази стъпка е била част от преговорите с Иран за ядрената му програма.\"Политико\" дори разкрива, че проиранската шиитска групировка е вкарвала кокаин в САЩ.От влизането си в Белия дом Доналд Тръмп последователно води политика на ревизия на наследството на предшественика си Барак Обама, припомнят анализатори.", "date": "2018.01.12", "title": "САЩ погват парите на \"Хизбула\""}
{"url": "https://news.bg/world/savetvat-tramp-da-ne-svidetelstva-pred-myuler.html", "text": "Близките съветници и приятели на президента Доналд Тръмп са го посъветвали да не свидетелства пред специалния прокурор Робърт Мюлер, съобщи Си Ен Ен.Те са заявили пред Тръмп, че едва ли има обстоятелства, при които има смисъл доброволно да се подчини да свидетелства.Президентът е казал на приятелите си, че е готов да говори пред Мюлер - за да докаже, че не е имало злоупотреби.Специалният съветник на Тръмп Тай Коб казва, че Белият дом сътрудничи на разследването на Мюлер за потенциално тайно споразумение между екипа на Доналд Тръмп и руснаците на изборите през 2016 г.Около президента витаят съмнения, че той е спечелил вота срещу Хилари Клинтън с помощта на Кремъл.", "date": "2018.01.12", "title": "Съветват Тръмп да не свидетелства пред Мюлер"}
{"url": "https://news.bg/world/kaliforniya-se-bori-sas-svlachishtata.html", "text": "Най-малко осем души продължават да са в неизвестност след свлачищата, които удариха Калифорния и отнеха живота на най-малко 17 души, предаде АП.Властите обявиха, че броят на хората в неизвестност е намалял от 13 на 8, а броят на загиналите е останал непроменен.Близо 700 души участват в спасителната акция. Ранените хора са 28, разрушени са поне 65 къщи и са нанесени щети на още 446.", "date": "2018.01.12", "title": "Калифорния се бори със свлачищата"}
{"url": "https://news.bg/world/s-eur1-mln-rumaniya-vazrazhda-mestni-porodi-praseta.html", "text": "Румънското правителство одобри пакет от €1 млн. за възраждането на две местни породи прасета, съобщават местни медии.Пакетът от финансовата помощ е за периода от 2018 г. до 2020 г.Държавата ще предлага на фермерите безплатни прасета от породите Мангалита и Бъзна, както и държавни субсидии за отглеждането им до достигане на 130 килограма на прасе. Условието е фермерите да дават половината от месото на държавата.През последните години все повече румънски фермери избират виетнамски породи свине, вместо местните породи, тъй като те са по-лесни за отглеждане.Мангалита - порода, която според някои специалисти е създадена преди около два века, е високо оценена в цяла Европа заради вкусното и здравословно месо. Нарича се и \"свиня - сьомга\" за здравословното му месо, пълно с Омега 3 и ненаситени мастни киселини.Месото му е с по-ниско съдържание на вода от другите породи, което го прави идеален за сухи месни продукти, като известния испански хамон.", "date": "2018.01.12", "title": "С €1 млн. Румъния възражда местни породи прасета"}
{"url": "https://news.bg/world/v-kipar-opravdaha-politsay.html", "text": " Съдът в Ларнака оправда полицай по обвинение, че е замесен във вноса и разпространението на откраднати автомобили от Обединеното кралство, съобщават кипърските медии.Съдията заяви, че някои от свидетелите са ненадеждни, а прокуратурата е основала обвинението си на косвени доказателства.Другият заподозрян, 38-годишен Панайотис Пентавкас, жител на Ормиддия, е бил хванат в притежание на откраднат Range Rover, който е бил регистриран в Кипър с фалшив номер и арестуван на 19 януари 2015 г.По-нататъшни разследвания разкриха, че колата, която струва около 100 000 евро, е била открадната в Обединеното кралство на 3 март 2012 г.Предстои произнасянето на присъдата срещу Пентавкас.", "date": "2018.01.12", "title": "В Кипър оправдаха полицай"}
{"url": "https://news.bg/regions/danachnite-zatvoriha-7-targovski-obekta-v-bansko-razlog-i-borovets.html", "text": "Общо седем търговски обекта ще бъдат затворени за един месец, след като данъчни служители са открили извършвани нарушения. Мярката и принудителна и се отнася до ски гардероб и хранителен магазин в Банско, четири търговски обекта в Разлог и един в Боровец.Освен запечатването данъчните са съставили и на други 10 обекта актове за административни нарушения.Общо 550 проверки са извършили служителите на НАП София в зимните курорти от старта на кампанията за сезона. Установени са само 17 нарушения. За сравнение със същия период на миналата година - при 380 проверки са съставени 30 акта. През миналия зимен сезон заради нарушения в Банско и Боровец бяха издадени 32 заповеди за затваряне, като в 9 от тях е направен опит за смяна на собствеността.Припомняме, от 1 януари 2018 г. влезе в сила промяна в разпоредбите на Закона за ДДС, която НАП инициира във връзка с честата практика след проверка и налагане на принудителна административна мярка \"Запечатване на обект\", веднага да се сменят лицата, които стопанисват обекта, с цел да се избегне затварянето. Мярката вече се прилага и към \"новите\" стопанисващи, ако те са знаели, че обекта ще бъде запечатан. За да бъдат информирани, в официалния сайт на Агенцията, ежедневно се обявяват публично обектите, които предстои да бъдат запечатани.Като цяло данъчните отчитат, че фискалната култура в зимните ни курорти се е повишила значително и се наблюдава устойчива промяна в поведението на бизнеса.Служителите на НАП София, съвместно с екипи от МВР, извършват скрити и явни наблюдения, инвентаризации и следят за реално отчитане на оборотите. В заведения за обществено хранене в Банско, в които потокът от клиенти е голям, са поставени служители за постоянно наблюдение. Целта е да се сравняват оборотите, отчитани за минали периоди с регистрираните по време на проверката и при съществени различия фирмите да бъдат предлагани за пълна ревизия. Ежедневно в курортите обикалят патрулни двойки, които са в помощ на търговците и могат да дадат съвет за работата с фискалните устройства, уточняват от НАП.Извършват се и съвместни контролни действия със служителите на МВР, както и с всички институции, които са отговорни по отношение на трудовото законодателство. Приоритет в работата на екипите са и апартхотелите в града. Чрез фиктивна резервация в интернет, която играе ролята на контролна покупка, инспекторите проверяват всичко свързано с данъчното и осигурително законодателство в тези т.нар. частни квартири.", "date": "2018.01.12", "title": "Данъчните затвориха 7 търговски обекта в Банско, Разлог и Боровец"}
{"url": "https://news.bg/politics/oshte-edno-prezidentsko-veto-padna.html", "text": "Мнозинството отхвърли .Очаквано преди гласуването в залата се разразиха спорове. Според червения депутат Крум Зарков не се чули аргументите. Не била оборена тезата на президента с тези, а с аритметика. Този закон няма да проработи, категоричен бе социалистът, според когото това е ясно на всички. Законът няма да сработи, защото логиката му е сбъркана, заяви още Зарков. Това е тумор и туморът трябва да бъде изрязан със скалпел, а не замазан с баданарка, настоя депутатът за проблема с корупцията в българската действителност.Според него ръководството на антикорупционния орган ще се избира от парламентарното мнозинство и това няма да доведе до независимостта му от политиците. Този орган ще пречи вместо да помага, смята още Крум Зарков и отсече: \"Корупцията трябва да се бори на терен, а не от чиновници на бюра.\"Не сте ангели, не сте се пречистили, не са ви опростени греховете, репликира атакистът Станислав Станилов.Лидерът на социалистите Корнелия Нинова посочи, че за да се реши един проблем, първо той трябва да бъде посочен. Вие не признавате корупцията за престъпление, смята Нинова и настоя да използваме европредседателството като шанс да се преборим с корупцията.Данаил Кирилов от ГЕРБ пък оцени добронамерената критика и отправи молба да не се подценява и обижда.Да се даде шанс на Антикорупционния закон да проработи, призова и Хамид Хамид от ДПС. Дали законът е станал съвършен, дали има кусури, които трябва да се изгладят, ще видим по време на неговото действие, коментира той.Волен Сидеров пък атакува родните соросоиди, които клепат България като най-корумпираната в ЕС. Публикациите в чуждите издания, които очернят страната ни като корумпирана, се правят от наши соросоиди, категоричен бе той. Българин ни клепа и оттам идва тази нечиста струя, възкликна Волен Сидеров.А иначе се похвали, че е подготвил подарък за Жан-Клод Юнкер - бутилка нашенска ракия. \"Следобед имам намерение да подаря на г-н Юнкер една бутилка хубава ракия. Аз питам - това корупция ли е\", обърна се към председателя на НС Цвета Караянчева атакистът.Според Цветан Цветанов именно парламентът бил гарант за назначенията. \"Ние играем в отбора на България\", изтъкна той. Иначе Цветанов направи прогноза за бъдещето на левицата и ГЕРБ-партията му ще изкара този мандат и ще следва още един 4-годишен мандат, а Корнелия Нинова дълго щяла да е в опозиция.Ветото на държавния глава Румен Радев бе отхвърлено с 222 гласа, като 146 гласуваха \"против\", 76 \"за\", въздържали нямаше. Ветото беше отхвърлено с гласовете на всички парламентарни групи с изключение на БСП.Припомняме, споровете около новия антикорупционен закон вървят от месеци наред, като имаше и два законопроекта -  и на . Основната разлика обаче между тях е кой да назначава шефа на новия орган - парламентът или президентът.По темата корупцията и борбата с нея през октомври месец се състояха и два Консултативни съвета по национална сигурност при президента Румен Радев, които също . Правителството имаше , но още в средата на декември президентът предупреди, че ще наложи вето. Това можеше да провали амбицията на управляващите, но законът беше приет на 20 декември. ", "date": "2018.01.12", "title": "Още едно президентско вето падна"}
{"url": "https://news.bg/crime/prokuraturata-kevr-izpolzva-tendentsiozno-statistika-v-polza-na-operatorite.html", "text": "Върховна административна прокуратура (ВАП) протестира повишението на цените на ВиК услугите, утвърдено от КЕВР, съобщиха от институцията. Прокуратурата иска Административен съд - София град да отмени решението на КЕВР от 15 декември 2017 г. за повишаване на цените на В и К услугите.В документа на прокуратурата е записано, че данните на Националния статистически институт (НСИ), с които бе оправдано поскъпването на цената на водоснабдителната услуга, са приложени незаконосъобразно от административния орган (КЕВР).Мотивът на прокуратурата е, че от данните, публикувани от НСИ е видно, че обсегът на индекса на потребителските цени (ИПЦ) е несравнимо по-голям от инфлацията, която влияе върху разходите на ВиК операторите. Затова не е случайно, че видовете разходи, върху които влияе инфлацията, съответно начисляването на инфлация само върху тях не намират реално описание и в материалите по административната преписка, и в други актове, произхождащи от КЕВР, пише прокуратурата.По посочения начин от Комисията за енергийно и водно регулиране директно е пренебрегната императивна правна уредба, гласи становището на прокуратурата.Припомняме, с решение № Ц-34/15.12.2017 г. на КЕВР бяха утвърдени по-скъпите цени на водата от 1 януари 2018 г. за 14 града. Това засяга \"Софийска вода\" АД, \"Водоснабдяване и канализация\" ЕООД, гр. Смолян, \"Водоснабдяване и канализация - Варна\" ООД, \"Водоснабдяване и канализация\" ЕООД, гр. Пловдив, \"Водоснабдяване и канализация\" ООД, гр. Силистра, \"В и К\" ООД, гр. Кърджали, \"Водоснабдяване и канализация\" ООД, гр. Русе, \"Напоителни системи\" ЕАД, \"В и К - Златни пясъци\" ООД, \"Водоснабдяване и канализация\" ООД, гр. Перник, \"Водоснабдяване и канализация\" ООД, гр. Монтана, \"Водоснабдяване и канализация - Шумен\" ООД, \"Водоснабдяване и канализация - Сливен\" ООД, \"Водоснабдяване и канализация\" ЕАД, гр. Бургас, \"Водоснабдяване и канализация\" ЕООД, гр. Ямбол и \"Водоснабдяване и канализация\" ООД, гр. Враца.Хората от Бургас, Враца и Ямбол протестираха поскъпването и това даде мотив на ВАП да оспори и решението на КЕВР с останалите градове. При проверката от КЕВР са допуснати съществени нарушения на административнопроизводствени правила.От Върховната административна прокуратура припомнят, че ВиК услугите засягат всички, но за поскъпването им не имало организирано обществено обсъждане. Промени в проекторешението са правени само на закрити заседания, като не е предоставена възможност за искания, бележки и възражения на други лица. На следващо място, при вземане на решението е разкрито противоречие с материалноправни разпоредби, мотивира се прокуратурата.Не на последно място, при издаване на решението от КЕВР е допуснато противоречие с целта на закона, пряко произтичащо от несъобразяването с нормативните изисквания, фиксирани по-напред, пишат от ВАП.\"Така е, защото с преждеописания подход комисията на практика се съгласява да не спази закона, за да осигури спокойното повишаване на съответните цени\", пише в проверката на държавното обвинение.Създадено е положение на предопределеност, тъй като производството е реализирано в обстановка на сигурност, че цената на В и К услугите неминуемо ще се повиши.От прокуратурата са установили и неспазване на правилата за документално оформяне на произнасянето на комисията. Според тях начинът на гласуване на всеки гласувал и мотивите на всеки гласувал против се отразяват в протокол към решението /тези правила са доразвити в устройствения правилник на КЕВР/.От ВАП не е подминато и т. нар. \"социална поносимост на цената на В и К услугите\". Определената база минимално месечно потребление на вода за питейно-битови нужди от 2,8 куб. м. на едно лице, не надхвърля 2,5 % от средния месечен доход на домакинство в съответния регион.При тази дейност от КЕВР са отречени данните от изследването \"Наблюдение на домакинските бюджети\" и са приети данните от изследването \"Статистика на доходите и условията на живот\". Второто изследване не е публично достъпно.Още през 2015 г. от КЕВР е направено сравнение. То е установило, че изследването \"Статистика на доходите и условията на живот\" \"...значително ще увеличи размера на социалната поносимост на цените на В и К услугите...\" и същите данни \"...на практика неутрализират ефекта от намаляването на размера на социалната поносимост от 4 на сто на 2,5 на сто, извършен с промените в Закона за водите от 2015 г.\"Критерият за социална поносимост е отреден за отчитане на ефекта върху потребителите, а не само върху В и К операторите на фона на нормативната регламентация, че водата за питейно-битови нужди е основна жизнена потребност по смисъла на Закона за социалното подпомагане.В ползваното от КЕВР изследване \"Статистика на доходите и условията на живот\" данните за доходите са по-високи с около 50% спрямо доходите от изследването \"Наблюдение на домакинските бюджети\". Според НСИ по-голяма е и максималната грешка при тези данни.Цените за Силистра, Монтана, Шумен, Сливен, Кърджали, Враца, Бургас надхвърлят прага на социалната поносимост или са близо до него, е установила проверката на прокуратурата. Така от КЕВР с подмяната на смисъла на въпросната информация се утежнява положението на потребителите.В контекста на отразеното, показателна е нагласата на административния орган непременно да увеличава цените на В и К услугите, се казва в документа на ВАП.", "date": "2018.01.12", "title": "Прокуратурата: КЕВР използва тенденциозно статистика в полза на операторите"}
{"url": "https://news.bg/int-politics/turtsiya-predupredi-grazhdanite-si-da-izbyagvat-patuvaniya-v-sasht.html", "text": "Турското външно министерство издаде предупреждение за пътуване на турски граждани, планиращи ходене в САЩ, като обявената причина е нараснала опасност от насилие и терористични атаки, съобщават турските медии.От ведомството също така посочват, че турските граждани, пътуващи в САЩ могат да се сблъскат с произволни арести, включително държавните служители, пътуващи в САЩ по служебни задължения.\"В последно време се наблюдава очевидно нарастване на терористичните атаки и насилието в САЩ. В допълнение към бомбените атентати и стрелбите, също така са възможни атаки с превозни средства срещу тълпи от хора, насочени към центровете на градовете и културни събития, метростанции, публични сгради, молитвени храмове и дори училищни кампуси\", се изтъква в предупреждението на турските власти.От министерството споменат неотдавнашните нападения в кампуса на Университета в Охайо, на международното летище в Лос Анджелис, в джамията в Минесота, църквата в Тексас, и метрото на Ню Йорк като \"пример за тероризъм и/или крайнодесни/расистки инциденти\".Вчера Държавният департамент на САЩ издаде свой собствен съвет за пътуване, където страните са разделени в четири категории - от първа (най-безопасните) до четвърта (най-опасните). Турция е сложена в трета категория, в която са страните, в които трябва да се внимава много.Сред другите страни в трета категория са Венецуела, Бурунди, Пакистан и Судан.Отношенията между двете страни съюзнички в НАТО се обтегнаха в последно време заради редица въпроси, включително осъждането на турския банкер Мехмет Хакан Атила в САЩ и ислямския проповедник Фетхуллах Гюлен, който живее в изгнание в САЩ и който Турция иска да бъде екстрадиран, защото го обвинява за \"мозък\" на неуспешния преврат от 2016 г. Турция се противопоставя и на подкрепата за сирийските кюрди от страна на САЩ.", "date": "2018.01.12", "title": "Турция предупреди гражданите си да избягват пътувания в САЩ"}
{"url": "https://news.bg/world/polsha-es-e-otgovoren-za-sotsialnoto-obezveryavane.html", "text": "Европейският съюз е отговорен за \"социалното обезверяване\".Това заяви полският президент Анджей Дуда пред чуждестранни посланици в президентския дворец във Варшава, съобщава Евронюз.Според него институциите на ЕС са глухи пред нуждите на страните членки. Той визира Брекзит и изборите в няколко държави.Дуда изтъкна, че съюзът е частично виновен за \"социалното обезверяване\".\"\", призова полският лидер.Варшава е в сблъсък с ЕС по няколко въпроса, включително за съдебната реформа в Полша и имиграцията.", "date": "2018.01.12", "title": "Полша: ЕС е отговорен за социалното обезверяване"}
{"url": "https://news.bg/int-politics/ungariya-pobesnya-zaradi-komentari-na-premiera-na-rumaniya.html", "text": "Външният министър на Унгария обяви, че провокативните коментари на премиера на Румъния относно опитите за автономия на шеклерите, група етнически унгарци в Румъния, са \"напълно неприемливи\" и \"недостойни за 21 век\".Румънският премиер Михай Тудосе каза в сряда по румънска телевизия, че \"знамето на шеклерите се издига върху държавните институции там, всички те ще висят до знамето\". В Унгария коментарите на Тудосе бяха възприети като че означават, че трябва да бъдат обесени.Унгарският външен министър Петер Сиярто подчерта, че неговото ведомство е привикало румънския посланик тази сутрин, за да изрази позицията на Унгария относно изявленията. Сиярто настоя, че Тудосе трябвало да \"уреди положението\".Правата на около 1,2 млн. етнически унгарци в Румъния, включително на около 700 хил. шеклери в Източна Трансилвания, са в центъра на политическите спорове между двете страни в продължение на десетилетия.", "date": "2018.01.12", "title": "Унгария побесня заради коментари на премиера на Румъния"}
{"url": "https://news.bg/politics/yunker-pohvali-balgariya-za-lipsata-na-byudzheten-defitsit.html", "text": "На съвместна пресконференция след пленарната сесия на европейските комисари и министрите от кабинета, председателят на ЕК Жан-Клод Юнкер заяви, че ЕК подкрепя заявения висш политически интерес за България по отношение изграждането на газовия хъб \"Балкан\".\"Ние подкрепяме тези амбиции. Газовите доставки трябва да са свързващи, а не разделящи\", посочи Юнкер и изтъкна, че в това отношение ЕК и България вървят в една и съща насока с българското правителство. Юнкер връчи символично схемата за Газовия хъб \"Балкан\" на българския министър-председател Бойко Борисов.В началото Юнкер изтъкна, че това е 50-то посещение на заместник-председатели и комисари в България. Той изтъкна, че комисарите пътуват през цялото време и са повече в страните-членки, отколкото в Брюксел. Юнкер коментира, че някои от журналистите продължават да пишат, че комисията не говори с хората.По отношение членството на България в еврозоната, Юнкер отбеляза, че страната ни е на добър път и визира, че държавният дълг е много под 30% , а бюджетния дефицит е нещо непознато, безработицата също спада. \"При реалната конвергенция има явен напредък\", констатира Юнкер.Юнкер изтъкна, че българското председателство се състои в един ключов момент и визира обсъжданията за финансовата перспектива. По отношение на приоритета за подобряването на свързаността със Западните Балкани, Юнкер призна, че бюджетът има своята роля. Според него с бюджет в размер на 1,1% би било възможно реализирането на мисии, за които комисията е говорила и преди това.\"Ние сме много доволни от това, че българското председателство обръща внимание на Западните Балкани\", констатира Юнкер. Той бе категоричен, че няма да е възможно преди края на мандата на този състав на ЕК да се приемат нови членове на ЕС, но отбеляза като съществено важно Западните Балкани да имат ясна европейска перспектива и тя да бъде потвърдена отново, защото в противен случай съществува опасността събитията от началото на 90-те години да се повторят.Председателят на ЕК коментира и въпроса с присъединяването на страната ни към Шенген, като посочи, че от самото начало на мандата се е изказвал за присъединяването на България. \"Мястото на България е в Шенген и аз изобщо не бих отстъпил от тази позиция, ако трябва този въпрос да се повдигне на Европейския съвет\", категоричен бе Юнкер.По отношение на по-нататъшното разширяване на ЕС със страните от Западните Балкани - Юнкер коментира, че преговорите по Брекзит не биха имали каквото и да влияние за присъединяването на страните от Западните Балкани към ЕС. Той бе категоричен, че този въпрос следва да бъде приоритетен за мандата на следващата комисия.На въпрос за обвързаността на членството на Шенген и нивата на корупция, каквито аргументи се изтъкват, Юнкер коментира, че българското правителство се бори с феномена корупция. Председателят на ЕК бе категоричен, че проблем с корупцията има, но такъв проблем има на други места.Относно отношенията с Турция, Юнкер заяви, че те са много важни за ЕС като цяло. \"Турция има своите европейски амбиции и ние ще видим какъв ще бъде напредъкът, който Турция има\", посочи Юнкер. Той бе категоричен, че не може да се говори за напредък, след като има журналисти в турските затвори.", "date": "2018.01.12", "title": "Юнкер похвали България за липсата на бюджетен дефицит"}
{"url": "https://news.bg/health/uvolniha-lidera-na-protestite-v-pirogov.html", "text": "Уволниха лекаря, водил протестите в \"Пирогов\", съобщи Нова телевизия. Заповедта за отстраняването на доцент Стоян Сопотенски е от 11 януари 2018 г. Той е дисциплинарно уволнен.На този етап нито лекарят, нито ръководството на спешната болница коментират случая.Медиците  на института за спешна медицинска помощ \"Н. Пирогов\" да подаде оставка. Според тях  управлява хаотично и некомпетентно.Лекарите се оплакват още от ниски възнаграждения, недостиг на лекарства и консумативи, както и от скандални назначения.", "date": "2018.01.12", "title": "Уволниха лидера на протестите в \"Пирогов\""}
{"url": "https://news.bg/world/dzho-baydan-favorit-na-demokratite-za-prezidentskite-izbori-prez-2020-g.html", "text": "Бившият вицепрезидент на САЩ Джо Байдън е по-популярен от Опра Уинфри и другите потенциални кандидати на демократите за президент на САЩ.Това става ясно от социологическо проучване за изборите през 2020 г., цитирано от вестник \"Индипендънт\".В изследването на RABA Research са участвали 345 демократи.Байдън е подкрепян от 26% от анкетираните. Втори е бившият кандидат Бърни Сандърс, който е получил 21%.Известната телевизионна водеща Опра Уинфри получава 20 на сто. Така тя заема трето място преди сенаторът от Масачузетс Елизабет Уорън.15% от демократите заявяват, че все още не са сигурни кого да подкрепят.Байдън също е най-положително възприеман от демократите. 76% са положително настроени към бившия вицепрезидент, а Уинфри и Сандърс получават 67%.Онлайн проучването е проведено на 10 и 11 януари. Статистическата грешка е в рамките на +/- 5%.Друго изследване, направено от Rasmussen Reports, показва, че Уинфри с 10% преднина бие Доналд Тръмп при избори днес.", "date": "2018.01.12", "title": "Джо Байдън фаворит на демократите за президентските избори през 2020 г. "}
{"url": "https://news.bg/politics/borisov-e-siguren-che-balgariya-pazi-nay-dobre-evropeyskata-granitsa.html", "text": "\"Ако има нещо, за което България ще настоява, това е темата кохезионните фондове. Считаме, че за Балканите и новоприетите страни членки в ЕС са жизнено важни.\" Това заяви премиерът Бойко Борисов на съвместната пресконференция с председателя на ЕК Жан-Клод Юнкер след пленарната сесия на европейските комисари и министрите от кабинета.Борисов изрази убеденост, че сега, по време на нашето председателство, трябва да се даде перспектива на Западните Балкани, както и да се направи опит за нормализиране на отношенията Турция-ЕС.\"Дай боже бял дим на излезе и от Берлин\", заяви Борисов по повод преговорите за съставяне на правителство в Германия.Премиерът благодаря за всичко, разработено за газовия хъб \"Балкан\" и добави, че правдата е възстановена и България ще стане център на доставките на газ. \"Когато говорим за газов хъб, вече не говорим не за транзит , а за истинска диверсификация на газовите доставки\", категоричен беше Борисов.Борисов и Юнкер отговориха на въпросите на българските и чуждестранни журналисти. На въпрос за завръщането на Турция в дневния ред на Европа, Борисов подчерта, че Турция е голям наш съсед и спазва споразумението за миграция. \"Миграционния поток намаля в пъти\", добави премиерът.Той подчерта, че по отношение на Турция се държи стриктно да се спазва закона за свобода на медиите. \"Надявам се турското правителство да ревизира закона\", заяви Борисов.На въпрос дали новото правителство в Германия ще повлияе на Председателството ни ще се противопостави ли на влизането ни в Шенген, Борисов заяви: \"Стабилността на Германия индиректно влияе на целия ЕС. Тя е най големият донор на ЕС. Ние всички разчитаме съставянето на правителство по - бързо завърши, за да е добре за всички.\"\"За всички теми, които повдигаме, разчитам на канцлерът Меркел да ни помага\", обясни премиерът. \"За Шенген знам позицията на Германия. Сега февруари идва холандският министър-председател Марк Рюте и ще го водя по границата. Ако има по-добре охранявана граница, самият ще кажа, не искам в Шенген. България пази най -добре европейската граница\", допълни БорисовЗапитан какво липсва на България за да влезе в Еврозоната, Борисов отговори: \"Всичко, което е трябвало да си напишем като домашно сме го направили\" Той потвърди, че сме готови за Еврозоната, а фискалният ни резерв е пълен и покриваме критериите.Борисов се извини на гражданите и гостите на София за ограниченията при придвижването и задръстванията, заради събитията от Председателството ни.", "date": "2018.01.12", "title": "Борисов е сигурен, че България пази най-добре европейската граница"}
{"url": "https://news.bg/economics/mesechnata-ni-inflatsiya-0-7-spored-es-i-0-4-po-nashite-statistiki.html", "text": "Хармонизираният индекс на потребителските цени за декември 2017 г. спрямо ноември 2017 г. е 100.7%. Това означава, че по този показател месечната инфлация е 0.7%, информират от Националния статистически институт. В същото време от НСИ съобщават, че месечната инфлация на декември спрямо ноември 2017 г. според Индекса на потребителските цени е 0,4%.Припомняме, Хармонизираният индекс на потребителските цени е сравнима мярка на инфлацията на държавите от ЕС. Той е един от критериите за ценовата стабилност и за присъединяването на България към еврозоната.  Индексът на потребителските цени е измерител на инфлацията в Република България.Годишната инфлация за декември 2017 г. спрямо декември 2016 г. е 1.8%.Средногодишната инфлация за периода януари - декември 2017 г. спрямо периода януари - декември 2016 г. е 1.2%.Според Хармонизирания индекс на потребителските цени ХИПЦ през декември 2017 г. спрямо предходния месец цените на стоките и услугите в потребителските групи са се променили.Хранителни продукти и безалкохолни напитки имат намаление с 0.3%. Алкохолът и тютюневи изделия - цените остават на равнището от миналия месец. Облеклото и обувките намаляват с 0.5%.Увеличение има при жилища, вода, електроенергия, газ и други горива - увеличение с 0.2%, според НСИ.Индексът на цените за малката кошница за декември 2017 г. спрямо ноември 2017 г. е 100.1%. От началото на годината (декември 2017 г. спрямо декември 2016 г.) е 103.4%.През декември 2017 г. цените на стоките и услугите от малката кошница за най-нискодоходните - 20% от домакинствата са се променили спрямо предходния месец.Хранителни продукти - цените остават на равнището от миналия месец. При нехранителни стоки - цените остават на равнището от миналия месец. При услугите има увеличение с 0.3%.Месечната инфлация на декември спрямо ноември 2017 г. е 0,4%. Това показва Индексът на потребителските цени на Националния статистически институт.Годишната инфлация за декември 2017 г. спрямо декември 2016 г. е 2.8%. Средногодишната инфлация за периода януари - декември 2017 г. спрямо периода януари - декември 2016 г. е 2.1%.През декември 2017 г. спрямо предходния месец цените на стоките и услугите в потребителските групи са се променили.Хранителни продукти и безалкохолни напитки са поевтинели с 0.2%, алкохолни напитки и тютюневи изделия - цените остават на равнището от миналия месец, гласи статистиката.Според НСИ цените на облекло и на обувки имат намаление с 0.6%.Цените на жилища, вода, електроенергия, газ и други горива поскъпват с 0.2%.Стоките за жилищно обзавеждане, домакински уреди и принадлежности и обичайното поддържане на дома - техните цени остават на равнището от миналия месец.Според НСИ при здравеопазването има намаление на цените с 0.1%.Транспортът и съобщенията поскъпват съответно с 1.9% и съобщенията - с 0.3%.Увеличение има и при цените за развлечения и култура - увеличение с 3.3%.За образование - цените остават на равнището от миналия месец.Услугите в ресторантите и хотелите поскъпват с 1.1%.През декември 2017 г. са поскъпнали: месото от едър рогат добитък - с 0.8%, месото от домашни птици - с 0.1%, малотрайни колбаси - с 0.5%, риба - с 1.3%, пресни и кисели млека - съответно с 0.2 и 0.5%, кашкавал - с 0.3%, извара - с 0.3%, яйца - с 3.1%.По данните на НСИ през декември 2017 г. са поевтинели цените на ориз - с 0.2%, хляб \"Добруджа\" - с 0.7%, свинското месо - с 1.4%, трайни колбаси - с 0.1%, мляно месо (кайма) - с 0.6%, сирене - с 0.4%, млечни масла - с 1.6%, олио - с 0.8%, цитрусови и южни плодове - с 9.1%, гъби - с 0.6%, зрял боб - с 0.1%, леща - с 2.3%, картофи - с 1.0%, захар - с 3.1%, шоколад - с 1.4%, оцет - с 0.1%, кафе - с 2.0%, минерална вода - с 0.6%, плодови сокове - 0.8%, ракия - 0.4%, бира - 0.3%, и други.През декември 2017 г. поскъпва водоснабдяване - с 1.3%, канализационни услуги - с 4.8%. По-скъпи са и услугите за пречистване на водата - с 0.5%.Поскъпнали през декември 2017 г. са газообразни и течни горива за битови нужди - съответно с 1.1 и 1.3%, праховете за пране - с 0.7%, дизелово гориво - с 1.6%, автомобилен бензин А95Н - с 1.3%, автомобилен бензин А98Н - с 1.1%, газ пропан-бутан за ЛТС - с 1.7%, пътнически въздушен транспорт - с 30.6%, услуги по обществено хранене - с 0.4%, хотели във ваканционни центрове и курорти - със 17.2%, продукти за лична хигиена - с 1.6%.През разглеждания месец в групите на нехранителните стоки и услугите е регистрирано намаление на цените при: облекло - с 0.5%, обувки - с 0.8%, мебели - с 0.5%, хладилници - с 1.0%.Поевтиняване, според статистиката, има при отоплителни уреди - с 1.7%, готварски печки - с 0.8%, препарати за почистване на съдове - с 0.7%, автомобили - с 0.7%, метан за ЛТС - с 0.2%, мобилни телефонни апарати - с 2.8%, кина и театри - с 0.6%, козметични продукти - с 1.2%, и други.По данните на НСИ през декември 2017 г. цените на лекарствените продукти са намалили с 0.1%, а цените на лекарските и стоматологичните услуги остават на равнището от предходния месец.", "date": "2018.01.12", "title": "Месечната ни инфлация - 0,7% според ЕС и 0,4% по нашите статистики"}
{"url": "https://news.bg/int-politics/svarzanite-s-rusiya-hakeri-fancy-bear-gotveli-golyam-udar-sreshtu-senata-na-sasht.html", "text": "В продължение на месеци хакери подготвят кампания по шпионаж срещу Сената на САЩ, съобщава \"Асошиейтед прес\", позовавайки се на доклад на фирмата за киберсигурност Trend Micro.Хакерската група, наречена Fancy Bear, която се предполага, че е свързана с предполагаемата намеса на Русия в американските президентски избори през 2016 г., \"се подготвя най-малкото да окаже отново влияние върху общественото мнение\", предупредиха от Trend Micro.От компанията базират доклада си на набор от подозрително изглеждащи сайтове, проектирани да изглеждат като вътрешната система за електронна поща на Сената на САЩ. Оказало се, че сайтовете са били създадени от Fancy Bear и са идентични със сайтове за примамка, очевидно създадени за събиране на имейли от предизборния щаб на тогавашния кандидат за президент на Франция Еманюел Макрон през април 2017 г.Откриването на тези сайтове е било последвано от все още необяснимо публикуване на частни имейли на няколко служители на Макрон в последните дни на кандидатпрезидентската надпревара.Trend Micro е отказала да спекулира публично за това кой стои зад тези хакерски групи, но американските спецслужби твърдят, че зад Fancy Bear стои Кремъл.", "date": "2018.01.12", "title": "Свързаните с Русия хакери Fancy Bear готвели голям удар срещу Сената на САЩ"}
{"url": "https://news.bg/crime/arestuvaha-shestima-brakonieri-v-gorite-na-karnobat.html", "text": "Лесничеи и полицаи от Бургас задържаха шестима бракониери, единият от тях - непълнолетен. Това стана при акция срещу незаконната сеч на територията на Държавно горско стопанство - Карнобат, съобщиха от Агенцията по горите.Горските от Бургас са съставили 15 акта по Закона за горите. Нарушенията са за сеч на немаркирани дървета, за транспортиране на дървесина, немаркирана с контролна горска марка и непридружена с превозен билет. Задържани са 5 коня, 12 каруци и 3 кубика дърва за огрев.Специализираната акция е продължила, като една част от екипите са наблюдавали района и през следващия ден. Другите екипи са били насочени в землища на община Сунгурларе, където има зачестили незаконни сечи в горските територии. В този ден в проверяваните райони не са установени нарушения.От Агенцията по горите предупреждават, че акциите им продължават.", "date": "2018.01.12", "title": "Арестуваха шестима бракониери в горите на Карнобат"}
{"url": "https://news.bg/crime/do-8-g-zatvor-mozhe-da-poluchi-mazh-darzhal-tsigari-bez-banderol.html", "text": "Арестуваха за 72 часа 57-годишен мъж, съхранявал цигари без бандерол, на стойност близо 16 000 лв., съобщиха от прокуратурата.57-годишния Марко Масленков е обвинен в това, че на 10 януари 2018 г., в гр. София, на паркинг пред мотел \"Черна котка\" е държал акцизни стоки без бандерол в лек автомобил \"Фиат Улис\". Това са 1250 кутии цигари марка \"Fargo\", 100 кутии цигари, марка \"Calypso\" и 1150 кутии цигари марка \"Corset\".Общата стойност на цигарите е 15 760 лв. Той може да получи от две до осем години затвор.Обвиняемият Масленков е неколкократно осъждан. От прокуратурата искат постоянен арест. Мярката за неотклонение ще се гледа на 13 януари.", "date": "2018.01.12", "title": "До 8 г. затвор може да получи мъж, държал цигари без бандерол"}
{"url": "https://news.bg/int-politics/sblasatsi-i-salzotvoren-gaz-na-protestite-v-gartsiya.html", "text": "Гръцката полиция е използвала сълзотворен газ по протестиращи в Атина след демонстрация на около 20 хил. души срещу реформи, които гръцкият парламент трябва да приеме на 15 януари, включително ограничаването на правото на стачка, съобщава \"Ройтерс\".След края на протестната демонстрация, която като цяло е преминала мирно, полицията е използвала сълзотворен газ, за да разпръсне група протестиращи, които са се опитали да пробият полицейски кордон край сградата на парламента. Безредиците не са продължили дълго.Гръцкият парламент приема реформите в замяна на нов транш от международната спасителна помощ за закъсалата с публичните финанси Гърция.Заради стачките днес в Атина не работи метрото, което предизвика големи задръствания по пътищата.Корабите останаха в пристанищата, след като работниците стачкуват, а държавните болници трябваше да разчитат на резервен персонал, след като лекарите са напуснали работните си места. В понеделник се очаква и много други сектори да обявят стачка.Готвените реформи ще орежат семейните обезщетения, ще въведат нова процедура по възбрана на имущество при просрочени кредити и затрудняват провеждането на стачки.", "date": "2018.01.12", "title": "Сблъсъци и сълзотворен газ на протестите в Гърция"}
{"url": "https://news.bg/int-politics/polugola-feministka-se-hvarli-pred-cheshkiya-prezident-po-vreme-na-glasuvane.html", "text": "Активистка на \"Фемен\" се съблича и се втурва към чешкия президент Милош Земан, викайки на английски, докато президентът се готви да гласува на президентски избори, съобщава \"Ройтерс\".Жената се втурва от събралите се репортери в избирателна секция в Прага и застава пред 73-годишния Земан, който се готви да покаже личната си карта пред избирателната комисия.Тя се хвърля с ръце във въздуха, показвайки извикания от нея лозунг, написан и на гърдите ѝ, преди охраната на президента да я спре.\"Фемен\" е международна феминистка група, която произхожда от Украйна. Уебсайтът на организацията съобщава, че жената е украинската гражданка Анджелина Диаш.\"Както можете да видите, службите ми за сигурност работят доста добре, защото тя не стигна до мен\", коментира усмихнат Земан, след като се завръща, за да продължи с гласуването си.", "date": "2018.01.12", "title": "Полугола феминистка се хвърли пред чешкия президент по време на гласуване"}
{"url": "https://news.bg/education/samo-9-ot-160-chastni-uchilishta-iskat-darzhavna-subsidiya.html", "text": "След дългогодишни усилия и спорове държавното финансиране за частните училища е факт от 1 януари 2018 г., но от страна на самите училища няма интерес, предаде БНТ.Оказва се, че субсидия са поискали едва 9 от тях, а общият им брой е над 160. От частните училища в София само едно е пожелало държавно финансиране.Идеята за субсидиите беше поставена на дневен ред от първото правителство на ГЕРБ. Основанията - родителите на децата в частните училища също са данъкоплатци и тези деца трябва да получават единния разходен стандарт за ученик. След разгорещени дебати дали е редно това да се случи при недофинансирани държавни и общински училища, Реформаторският блок внесе предложение за законова промяна и парламентът прие да се отпускат средства за частните училища, ако те приемат 20 % от децата без такса.От Асоциацията на частните училища са категорични, че нито едно от техните училища няма да вземе държавната субсидия. Причината е, че не могат да обучават 20 % от децата си безплатно.Ако в едно частно училище учат 300 деца и 20% бъдат приети безплатно, това означава децата да станат 360, коментира Валентина Денчева, член на управителния съвет на БАЧУ, директор на частното училище \"Веда\".По думите й, обикновено сградите нямат голям капацитет, затова схемата се променя - приемат се 240 деца и 60 други без такса.\"Да, но издръжката на училището се носи от 300 деца, не от 240 и тогава възниква въпросът кой ще заплати останалата част от издръжката, която не е покрита - естествено родителите на тези 240 деца, което означава че ще трябва да увеличим таксите.\" - допълва Валентина Денчева.Според нея, в основата си идеята е била правилна, но е приложена погрешно: \"Но се намесиха интереси, които наложиха да се дадат средствата под условие, което направи невъзможно реализирането на закона.\"И все пак по две училища от Варна, Велико Търново, Добрич, Пловдив и едно от София решиха да вземат субсидията.Частното училище \"Петко Рачев Славейков\" е единственото в столицата, което ще поиска държавно финансиране. Тук казват, че не се притесняват от 20-процентната квота, тъй като и досега са приемали деца със специални потребности и деца от социално слаби семейства.От 12 години училището приема тези деца без такси. Сега за допълване на квотата към тях ще се добавят и даровити деца.\"Към настоящия момент така както сме сметнали разходите, ако не станат някакви сътресения икономически, не смятаме, че това ще доведе до увеличаване на таксите. Дори ще се опитаме, доколкото може, да намалим таксите.\" - коментира Надя Стойкова, управител на ЧСОУ \" П. Р. Славейков\".", "date": "2018.01.12", "title": "Само 9 от 160 частни училища искат държавна субсидия"}
{"url": "https://news.bg/int-politics/makedoniya-i-gartsiya-zapochvat-pregovori-za-imeto-s-rabotni-grupi.html", "text": "Външните министри на Македония и Гърция сформират работни групи за преговори за името на бившата югославска република, съобщи БНР с позоваване на македонския първи дипломат Никола Димитров.Изявлението беше направено след среща с гръцкия му колега Никос Кодзиас.Димитров изрази увереност, че двете страни ще намерят формулировка, разграничаваща независимата македонска държава от едноименната провинция в Северна Гърция.Заради спора за името Атина блокира от години стремежа на Скопие към членство в НАТО и ЕС.Днес гръцкият премиер Алексис Ципрас призова влиятелната православна църква да прояви сдържаност в спора за бъдещото име на Македония.Църквата вече се обяви против всякакъв компромис, включващ допълнения към името \"Македония\".", "date": "2018.01.12", "title": "Македония и Гърция започват преговори за името с работни групи "}
{"url": "https://news.bg/bulgaria/vodolazi-izvadiha-80-kilogramova-korabna-kambana-kray-sozopol.html", "text": "Водолази извадиха 80-килограмова месингова камбана от потъналия параход \"Родина\", съобщи БНР.Той е потънал на 19 септември 1941 година, след е попаднал на мина край Созопол.Останките на кораба са добре запазени. Те лежат на близо 40 метра дълбочина, на 6 километра от нос Куракя.Камбаната е видяна от водолази при гмуркане в края на ноември.\"Камбаната на един кораб е душата на кораба и винаги е някакво предизвикателство да бъде извадена. В момента, в който я видях, първоначално не повярвах на очите си. Беше в носовата част, близо до машината за вадене на котвата.\" - сподели Стоян Димитров, който е участвал в изваждането.От клуб \"Приятели на морето\", към който принадлежат водолазите, апелират който може да помогне със схеми, чертежи и снимки на кораба, за да се види как камбаната е била монтирана. Това ще помогне тя да бъде експонирана по най-подходящия начин пред Морското казино в Бургас.", "date": "2018.01.12", "title": "Водолази извадиха 80-килограмова корабна камбана край Созопол"}
