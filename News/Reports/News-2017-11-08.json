{"url": "https://news.bg/world/britanskiyat-ministar-priti-patel-podade-ostavka.html", "text": "Британският министър за международното развитие Прити Пател подаде оставка, предаде New York Times. Тя бе подложена на натиск от депутати да напусне поста си след като стана ясно, че е имала 12 неразрешени контакти с израелски лидери.Тайните срещи са били провеждани в Израел през лятната й ваканция. Една от тях е била с премиера Бенямин Нетаняху. Обсъждано е било изпращане на средства на израелските власти. На Пател се наложи да съкрати визитата си в Африка и да се завърне в Лондон, след като гръмна скандалът. Пател е вторият британски министър, който се оттегля за последната седмица.  Министърът на отбраната Майкъл Фалън подаде оставка във връзка с обвинения в сексуален тормоз. ", "date": "2017.11.08", "title": "Британският министър Прити Пател подаде оставка "}
{"url": "https://news.bg/crime/zadarzhaha-mazh-zapalil-garata-v-nova-zagora.html", "text": "Прокуратурата в Сливен поиска съдът да задържи Сашо С. за това, че е запалил западното крило на сградата в Нова Загора. Заради пожарът загинал мъж.24-годишният Сашо е обвинен, че на 1 ноември в Нова Загора е запалил западното крило на ж.п. гарата. В резултат на пожара е загинал Я.К. от село Полско Пударево. Сашо не е искал, нито е допускал, че някой може да загине.Прокурорът е категоричен, че обвиняемият може да се укрие или да извърши друго престъпление - това е вероятно според него и заради скитническия живот, който Сашо води и заради сериозното наказание, което го чака, ако го осъдят за виновен.", "date": "2017.11.08", "title": "Задържаха мъж, запалил гарата в Нова Загора"}
{"url": "https://news.bg/politics/pavlova-dovolna-ot-otsenkata-poluchena-v-bryuksel.html", "text": "Четири са основните теми на българското председателство на Съвета на ЕС през 2018 г. Те са многогодишната финансова рамка, европейската перспектива и свързаност за страните от Западните Балкани, темата за сигурността и стабилността в Европа и дигиталният дневен ред.Това заяви министърът за Българското председателство на Съвета на ЕС 2018 Лиляна Павлова след съвместното заседание на българското правителство с Колегиума на комисарите, което се проведе в Брюксел, съобщиха от присслужбата на Министерския съвет.\"България получи много висока оценка за готовността да поеме председателството на Съвета на ЕС\", подчерта министър Павлова.\"Днес завършихме фазата на подготовката и започва фазата на изпълнението на всички наши политически ангажименти и приоритети, които бяха одобрени\", допълни министърът за Българското председателство. Крайната цел е постигането на \"единна, цифрова и силна Европа\".По време на срещата с Колегиума на комисарите основна тема е била срещата на върха за Западните Балкани. Тя е планирана за 17 май 2018 г. в София във формат 27 + 6 (държавните и правителствените ръководители на държавите-членки на ЕС и на страните от Западните Балкани).Очаква се до тази дата да отпадне и роумингът със страните от Западните Балкани. Основните усилия на страната ни ще бъдат насочени към осигуряване на перспектива за европейско бъдеще на страните от региона и създаването на свързаност между тях - енергийна, дигитална, пътна, железопътна и въздушна. Министърът на европредседателството изтъкна, че газовият хъб \"Балкан\" е получил подкрепа на най-високо ниво.", "date": "2017.11.08", "title": "Павлова доволна от оценката, получена в Брюксел"}
{"url": "https://news.bg/politics/yunker-bi-ni-podkrepil-i-za-evrozonata.html", "text": "Председателят на Европейската комисия Жан-Клод Юнкер оцени високо България като пример в осигуряването на сигурността в ЕС, в областта на финансовата политика, както и по изпълнението на целите по механизма за сътрудничество и проверка.На съвместна пресконференция в Брюксел с премиера Бойко Борисов, след общото заседание на ЕК и българското правителство, председателят на ЕК отново подкрепи страната ни за влизането й в Шенген. Той отбеляза, че България и Румъния трябва да влязат в Шенген и това ще стане, защото там им е мястото.Юнкер би дал своята подкрепа и за членството на страната ни в Еврозоната.\"Възхищавам се на представянето на България - страната има балансиран бюджет, нисък бюджетен дефицит. Някои държави от еврозоната са далеч от тези показатели. България е готова за еврозоната и ако подаде искане, бих го подкрепил с удоволствие\", заяви Юнкер.Юнкер съобщи, че докладът за България по механизма ще бъде \"много положителен\". Документът ще бъде представен следващата седмица.По думите на Юнкер България е източник, а не консуматор на сигурност, в сложния регион, в който се намира и където има централна роля.Юнкер коментира и ситуацията на Балканите и отношенията с Турция. \"Бих искал с Турция да имаме възможно най-добрите отношения, но Турция в момента се отдалечава от ЕС, това е неин избор. Искам Турция да стане европейска, заяви председателят на ЕК.Премиерът Борисов определи като безспорно това, че България пази най-добре външната граница на ЕС. Той отново подчерта, че едновременно с това страната ни поддържа и добросъседство с Турция.\"Човек не си избира нито родителите, нито съседите, винаги ще настоявам за възможно най-добро добросъседство с най-големия съсед на ЕС. Ще продължим да настояваме по време на нашето председателство да се спазват споразуменията (с Турция), заяви премиерът.", "date": "2017.11.08", "title": "Юнкер би ни подкрепил и за еврозоната"}
{"url": "https://news.bg/int-politics/shvetsiya-kupuva-raketni-sistemi-peytriat-za-1-miliard-dolara.html", "text": "Швеция започва преговори за ракетна система за противовъздушна отбрана \"Пейтриът\" на стойност 1,2 млрд. долара, тъй като се засилва регионалното напрежение и технологиите за балистични ракети се подобрява глобално, съобщава \"Ройтерс\".Шведското правителство заявява, че преговорите ще бъдат насочени към доставки от 2020 г., а системата ще започне да функционира най-късно до 2025 г.Иран, Северна Корея и Русия, наред с други, са постигнали напредък в своята ракетна технология. \"Желанието на Швеция ги приближава към нарастващата група европейски нации избрали доказалия се в действие Пейтриът, за защита от балистични и крилати ракети, както и от съвременни самолети и дронове\".Шведското правителство заяви, че \"въз основа на този търг и решението на Риксдаг (шведския парламент) относно предложението за придобиване на нова средна по обхват противовъздушна отбрана в проектобюджета за 2018 г. правителството ще вземе окончателно решение за придобиването до края на годината\". Шведската администрация за отбранителни системи (FMV) е упълномощена да изпрати писмо за искане до САЩ и да започне преговори за възлагане на обществена поръчка за системата Patriot.Американски войници и немски самолети изстреляха първата от десетките ракети Патриот и Стингър в понеделник като част от тренировка в център на НАТО в Крит, насочена към засилване на реакцията срещу евентуални атаки от страна на Русия или други страни.Упражнението, което продължава до четвъртък на гръцкия остров, ще включва серия от възникващи \"реални заплахи\" като използването на дрони, електронни войни и електромагнитни импулси, коментира полковникът от американската армия Дейвид Шанк пред \"Ройтерс\".Упражненията идват след голям натиска на Съединените щати, Германия и други държави-членки на НАТО да възстановят системите за противовъздушна отбрана на къси разстояния след присъединяването от Русия на Кримския регион на Украйна.", "date": "2017.11.08", "title": "Швеция купува ракетни системи \"Пейтриът\" за 1 милиард долара "}
{"url": "https://news.bg/world/yunker-sarbiya-i-cherna-gora-mogat-da-se-prisaedinyat-kam-es-predi-2025-g.html", "text": "Председателят на Европейската комисия Жан-Клод Юнкер очаква Сърбия да стане член на ЕС преди 2025 г.\"\", отговори Юнкер на въпрос от журналист на сръбската агенция ТАНЮГ относно намеренията на ЕС да представи стратегия за успешно присъединяване на Сърбия и Черна гора към ЕС.Юнкер се срещна с българския премиер Бойко Борисов и заяви, че е удовлетворен от намерението на България да постави интегрирането на Западните Балкани в ЕС сред приоритетите по време на европредседателството през първата половина на 2018 г.В средата на май в София ЕС организира среща с лидерите на държавите от Западните Балкани.\"\", каза Юнкер.Той съобщи още, че възнамерява да посети държавите от Западните Балкани през пролетта на 2018 г.", "date": "2017.11.08", "title": "Юнкер: Сърбия и Черна гора могат да се присъединят към ЕС преди 2025 г. "}
{"url": "https://news.bg/politics/borisov-iska-obshtoevropeyska-reviziya-na-otbranata.html", "text": "В Брюксел българският премиер Бойко Борисов предложи голяма ревизия с сферата на отбраната и изказа недоволство по отношение на работата на дипломацията, която не може да предпази общия европейски дом от бежанските вълни.По думи му бежанците да се държат извън Европа, близо до домовете си и когато свърши войната, да се връщат по домовете си.\"Дипломацията ни трябва да положи много повече усилия, не се справя за момента достатъчно добре\", е оценката на Борисов. Той е възмутен, че в целия арабски свят се водят войни, ние сме консуматори на бежанци, а репарациите отиват за други държави.\"\", коментира Борисов.Българският премиер изказа мнението си, че в сферата на отбраната трябва да се направи голяма ревизия за наличната бойна техника и \"дали достатъчно в съвременните условия е дислоцирана в Европа, потенциални противници, къде трябва да са първите отбранителни линии.\" Според него и сега се харчат много пари, но са неефективно поставени и дислоцирани в рамките на Европа.\"След като ще даваме повече пари за отбрана, значи някой ще ни напада. От кои страни ще дойдат заплахите - тези граници да ги направим най-силни, там да дислоцираме армия, ракети, самолети, а не да харчим купища пари за самолети и танкове, и да не знаем къде ще ги използваме, добави той. Повечето страни от ЕС са и в НАТО - бюджетните средства излизат от един и същи джоб\", отбеляза премиерът по повод разходите за дейността на алианса и за европейската отбрана.\"Ако ще се говори за война или подготовка за война, след като ще харчим такива милиарди - десетки, стотици, цяла Европа по линия на НАТО, нека да имаме по-ясна позиция къде и как да бъдат дислоцирани\", предложи премиерът.В отговор на въпроси, свързани с , той изрази очакването до края на годината тази тема да бъде обсъдена. \"Но внимателно, за да не се разклащат пазарите\", уточни той. Предприели сме всички процедури, работим с Европейската централна банка, надявам се да завършим този процес, добави министър-председателят.", "date": "2017.11.08", "title": "Борисов иска общоевропейска ревизия на отбраната"}
{"url": "https://news.bg/crime/4-mesetsa-zatvor-za-poboy-nad-sotsialni-rabotnichki.html", "text": "Съдът одобри споразумение, постигнато между Районна прокуратура - Кюстендил и защитата на подсъдимите Ж. Асенова и А. Димитрова, които са обвинени за нанесени телесни повреди на длъжностни лица и хулиганство.Случаят е от 23.02.2017 г. в Кюстендил и става въпрос за побой, нанесен над служители на Дирекция \"Социално подпомагане\" в кв. \"Изток\".Асенова и Димитрова причинили на социални работници леки телесни повреди. На двете пострадали били нанесени удари с ръце и крака. Те са контузени по различни части на лицето и тялото, имали са отоци, охлузвания и натъртвания.На двете осъдени жени се налагат наказания от четири месеца \"лишаване от свобода\" с тригодишен изпитателен срок и обществено порицание, което да се изпълни чрез прочитане на присъдата по телевизия \"Кабел Сат Запад\".Двете подсъдими трябва да заплатят и направените в хода на досъдебното производство разноски в размер на шестдесет лева за всяка от тях. ", "date": "2017.11.08", "title": "4 месеца затвор за побой над социални работнички"}
{"url": "https://news.bg/world/yuber-i-nasa-rabotyat-po-letyashti-taksita.html", "text": "Американската компания за споделено пътуване \"Юбер\"(Uber) и НАСА подписаха споразумение за безпилотни таксита, съобщават АП и други медии.Главният продуктов мениджър на компанията Джеф Холдън заяви, че проектът Elevate ще бъде приложен в Лос Анджелис, Далас и Дубай.НАСА партнира на компанията по въпросите за въздушния контрол при използването на услугата. Безпилотните самолети ще летят на ниска височина.Програмата на \"Юбер\" предвижда дрони с характеристики на самолет и хеликоптер. Системата ще бъде на батерии.Изпитанията ще бъдат проведени в щата Тексас. Демонстративните полети се очаква да започнат през 2020 г., а първите полети с пътници в различни градове по света от 2023 г., въпреки че планът все още е изправен пред големи пречки.Местата за излитане предимно ще се намират на покривите на сгради, тъй като компанията не планира на този етап да работи по своя инфраструктура.Целта на проекта е справяне със задръстванията и рязко намаляване на времето при пътуване в градски условия. От \"Юбер\" се надяват безпилотните таксита да се превърнат в масов транспорт и цената на услугите да бъде по-ниска от използването на автомобили, макар че в началото ще бъде по-скъпо, стана ясно от думите на Холдън.Той поясни пред АП, че не знае точно каква инвестиция ще е необходима за проекта.Проектът бе представен на международна конференция за технологии в Лисабон, Португалия.", "date": "2017.11.08", "title": "„Юбер” и НАСА работят по летящи таксита"}
{"url": "https://news.bg/crime/sindikatite-ne-znayat-za-kakvo-shte-sa-50-te-mln-leva-v-byudzheta-na-mvr.html", "text": "Синдикатите в МВР не знаят за какво ще бъдат изразходвани 50 и малко милиона допълнително (в бюджета на МВР - б.р.). Това стана ясно от думите на Валентин Попов, председател на синдикалната федерация на служителите на МВР пред БНР.Той допълни, че е рано да се говори, но и без да сме видели разчетите е ясно, че тези пари са малко.Попов припомни, че седемте синдиката в МВР започнаха протестни действия през юли с много ясни искания. Едно от тях беше увеличение на заплатите тази година, което и до сега не се е случило. Едно от предложенията ни все пак беше прието. Беше получена парична равностойност за униформено облекло.Не съм чул някой от синдикатите да е обявил, че прекратява протестните действия, допълни Попов.Припомняме, по-рано зам.-вътрешният министър Стефан Балабанов обясни, че исканията на синдикатите в МВР за колективен трудов договор са изпълнени и са осигурени униформи за полицаите.", "date": "2017.11.08", "title": "Синдикатите не знаят за какво ще са 50-те млн. лева в бюджета на МВР"}
{"url": "https://news.bg/int-politics/izrael-ne-iska-mir-otseche-dzhon-keri.html", "text": "Остри критики към Израел отправи бившият американски държавен секретар Джон Кери, предаде Daily Sabah. Повод за изказването му стана близкоизточният мирен процес, чийто успешен край все така не се вижда. По думите на Кери, Израел не иска мир. Той обаче даде висока оценка на усилията от палестинска страна. По думите му, палестинците продължават да спазват политика на ненасилие. Той предупреди, че палестинското търпение има своя край. Израел продължава да игнорира исканията на палестинците за повече права, а това не показва лидерство, според него.Ако курсът на Тел Авив не се промени, той няма да е изненадан след 10 години да се появят млади палестински лидери с по-твърда политика. Това са поредните сблъсъци между Израел и Кери. ", "date": "2017.11.08", "title": "Израел не иска мир, отсече Джон Кери "}
{"url": "https://news.bg/int-politics/turski-opozitsionen-zhurnalist-pusnat-pod-garantsiya.html", "text": "Турски съд освободи под гаранция опозиционен журналист, обвинен в тероризъм, след като посочи хотела, в който бе отседнал президентът Реджеп Ердоган часове преди опита за преврат от юли миналата година, предаде \"Ройтерс\".Гьокмен Улу, един от четирима служители на опозиционния вестник Sozcu, заяви пред съда, че няма доказателства срещу него. Процесът започна във вторник, а той беше задържан преди повече от пет месеца.За решението на съда съобщава и вестникът. Улу се намира в затвора в Силиври, западно от Истанбул. Очаква се днес да излезе на свобода. Сред обвинените му колеги е и самият основател на медията. Бурак Акбай напусна страната и е съден задочно като лидер на терористична организация. ", "date": "2017.11.08", "title": "Турски опозиционен журналист пуснат под гаранция "}
{"url": "https://news.bg/health/byudzhetat-na-kasata-pokazva-otkaz-ot-zdravna-politika-smyata-moskov.html", "text": "От бюджета на Здравната каса може да се направи извода, че това е отказ от здравна политика, заяви пред bTV бившият здравен министър Петър Москов.Според него параметрите на този бюджет противоречат на всеки един писан стратегически документ, който трябва да се изравни като структура, като модел на финансиране, като ангажимент на държавата към европейските си аналози.\"От този бюджет липсва всякаква идея за промяна на статуквото. Има доволно нахранване на икономическите групи, които седят зад цялата неефективна болнична структура\", заяви той. Според него няма никаква стъпка в посока на по-голямо финансиране на доболничната помощ, което е и смисълът на една здравна реформа.Икономическите групировки са тези, които стоят зад всяко едно решение, бламиращо желанието на държавата да въведе правила и ред, допълни Москов.\"Те не са една и две. Тези икономически групировки са свързани понякога и с ръководства на държавни болници, които се източват. Не е нужно това да е частна структура\", каза Москов.Според него сега болниците са излезли от статута на медицински заведения и са се превърнали в част от търговска схема, свързана с приток на пари. Това е истината, допълни Москов. Този бюджет означава финансиране на тези неефективни структури.И бившият здравен министър е критичен към двете забрани - да бъдат финансирани нови дейности в здравеопазването и да бъдат финансирани нови медикаменти. Според него това е вик на безпомощност.Проблемите с лекарствата могат да се прекратят с електронна платформа за централизиран търг, твърди той. \"Миналата година това започна като процедура, лобита, които стоят зад схемите, блокираха това в КЗК. Жалбите паднаха и се надявам, че вече ще се проведе, каза Москов.\"Борбата с корупцията е свързана с конкретни промени в нормативна уредба, а не с крясък. Скучна работа е борбата с корупцията\", допълни Москов.Относно спрягането на Кирил Ананиев за нов здравен министър Москов, каза че вярва в професионализма му и му желае успех.По думите му не е толкова важно формалното образование на министъра, а въпросът е каква политика би могъл да изпълнява той и екипът му и към каква политика е склонно да върви парламентарното мнозинство.Той допълни, че въпреки всичко, което се случва, продължава да цени и да уважава подалия оставка досегашен здравен министър Николай Петров. Петров е един от хората, който с действия е показал, че може да има промяна в системата.", "date": "2017.11.08", "title": "Бюджетът на Касата показва отказ от здравна политика, смята Москов"}
{"url": "https://news.bg/world/fbr-pronikna-v-kompyutri-v-rusiya-iran-i-kitay.html", "text": "В рамките на специална операция за борба с детската порнография Федералното бюро за разследване (ФБР) на САЩ е проникнало в хиляди компютри по света, включително в Русия, Китай и Иран.Това съобщава онлайн медията Daily Beast, позовавайки се на съдебни документи.Бюрото е хакнало над 8000 компютъра в 120 държави, включително в държави от Южна Америка, Европа и дори в САЩ. Операцията е довела до стотици арести, както и до спасяването на стотици жертви на детска порнография.Медията отбелязва, че правоохранителните органи все по-често ще влизат в тъмната страна на интернет (darknet), където разполагат зловредни софтуери без предварително да са запознати в коя държава се намират заподозрените.Правни експерти и коментатори твърдят, че подходът напосоки да се събарят дигитални врати в държави, които не са съюзници на САЩ, може да има отрицателен геополитически ефект.", "date": "2017.11.08", "title": "ФБР проникна в компютри в Русия, Иран и Китай"}
{"url": "https://news.bg/world/velikobritaniya-razpolaga-chetiri-iztrebitelya-v-rumaniya.html", "text": "Великобритания ще разположи четири изтребителя в Румъния на фона на растящото напрежение с Русия, пише вестник \"Ивнинг стандард\".Изтребителите \"Тайфун\" ще бъдат изпратени \"\", информира военното министерство на Обединеното кралство.През май Великобритания за първи път изпрати самолети за патрулиране в района на Черно море.Министерството пояснява, че четирите изтребителя съвместно ще работят с румънските си съюзници за патрулиране над Румъния и Черно море.Британците също планират да увеличат присъствието си на Западните Балкани.\"Нюзуик\" съобщава, че през 2016 г. НАТО е прихванал руски самолети над Балтика при 110 случая.Великобритания възнамерява също да изпрати 600 войници в Източна Европа от 2018 г.", "date": "2017.11.08", "title": "Великобритания разполага четири изтребителя в Румъния"}
{"url": "https://news.bg/world/v-kongresa-na-sasht-dogovoriha-usd700-mlrd-za-otbrana-za-2018-g.html", "text": "Преговарящи в Сената и Камарата на представителите на САЩ постигнаха споразумение за бюджетната рамка за отбрана за следващата фискална година, съобщава АП.Предвижда се Пентагонът да получи 700 милиарда долара за фискалната 2018 г.Според агенцията това е драматично увеличение на парите и повече от поисканото от президента на САЩ Доналд Тръмп.По-късно днес се очаква да бъдат разкрити подробности за бюджета за отбрана, но източник от Конгреса съобщи, че в законопроекта се предвижда над 634 милиарда долара да бъдат предназначени за операциите на Пентагона и близо 66 милиарда долара за мисиите в Афганистан, Ирак, Сирия и други държави по света.Тръмп поиска 603 милиарда долара за базови функции и 65 милиарда долара за чуждестранни мисии.\"Ястребите\" в Републиканската партия дори са изненадани, че президентът не е поискал повече пари за модернизиране на въоръжените сили.Но за да се материализират увеличените средства за отбрана, Конгресът първо ще трябва да отмени закон от 2011 г., който въвежда ограничения за повечето федерални разходи. Това няма да стане лесно, тъй като премахването на бюджетните тавани ще бъде блокирано от демократите, които искат увеличение на парите за другите ведомства.Законопроектът предвижда увеличение на заплатите за военнослужещите с 2,4%, което е малко повече от предложеното от Пентагона увеличение.Също така е заложено приемане на допълнителни 7 500 войници на активна служба и допълнителни 1000 към резерва и Националната гвардия.Предвиждат се също пари за 90 изтребителя F-35 - Тръмп поиска за 70 изтребителя, както и за 24 F/A-18.1,2 милиарда долара се отделят по искане на Тръмп за изпращане на допълнителни 3 500 войници в Афганистан.Предвидени са и под 10 милиарда долара за противоракетна отбрана.", "date": "2017.11.08", "title": "В Конгреса на САЩ договориха $700 млрд. за отбрана за 2018 г. "}
{"url": "https://news.bg/int-politics/bez-mobilni-telefoni-v-tsarkvata-nastoya-papa-frantsisk.html", "text": "Срещу ползването на мобилни телефони в църквата се обяви папа Франциск, предаде BBC.По думите му, церемониите не са подходящо време, за да се занимават вярващите с устройствата си.Тогава е време за молитви, а не за шоу.  Той не скри неодобрението си, че не само обикновените вярващи, но и свещеници и епископи правят снимки с телефоните си тогава. Припомня се, че Светият Отец е давал публично съвети на млади католици да носят библии, а не телефони.Не е известно понтифът да има свой мобилен апарат след избирането си. ", "date": "2017.11.08", "title": "Без мобилни телефони в църквата, настоя папа Франциск "}
{"url": "https://news.bg/society/spetsialna-godina-za-prof-nikolay-ovcharov.html", "text": "Като специална определи годината проф. Николай Овчаров. Така той лично я дефинира на пресконференцията си за края на археологическия сезон в Златоград.Проучени са два паметника в околността на Златоград. Те са спонсорирани от хората в града.Църквата край с. Добромирци е единият обект. Малка част от нея е била разкрита досега, а край нея, в радиус от 4-5 км, има поне 5 църковни обекта. Обектите показват, че районът е бил населен предимно с християни и оборват тезите за мюсюлманското население.Открити са и монети от 9 в., златна монета от 14 в и сребърни монети на цар Иван Александър.При разкопките под църквата, датирана към 13-14 век, археолозите са попаднали на основи на друга църква - предполага се по-ранна, 9-10 век. Представлява преходна форма между класическата базилика от ранно християнския период и класическата византийска средновековна църква.Легендите разказват, че именно там е завършил живота си патриарх Евтимий. Фактът, доказващ това, че при разкопки се открива богато погребан архиерей в митра, а и до днес се мълви, че епископската митра, която се пази, прави чудеса.Тези факти, както и разкритото преди години монетно съкровище от 135 монети на Цар Иван Шишман, намиращото се сега в експозицията на регионалния музей в Кърджали, дават основание на проф. Овчаров да не се отказва от хипотезата си, че може би тук, между Бенковски и Добромирци, е изкарал последните си дни патриарх Евтимий.", "date": "2017.11.08", "title": "Специална година за проф. Николай Овчаров"}
{"url": "https://news.bg/politics/antarkticheskite-izsledvaniya-sa-vse-po-vazhni-za-klimatichnite-promeni-ubeden-radev.html", "text": "\"Българските учени, подкрепени от държавата, осъзнаха още преди десетилетия огромната важност на Антарктида\". Това заяви президентът Румен Радев в приветствието си към членовете на 26-ата българска антарктическа експедиция, дни преди изследователите да заминат за българската изследователска база \"Св. Климент Охридски\" на остров Ливингстън.Държавният глава поздрави полярниците ни за тяхната мотивация, кураж и отдаденост на тържествена церемония в Гербовата зала на \"Дондуков\" 2. Той връчи националното знаме на ръководителя на експедицията проф. Христо Пимпирев. Базата ни е основана още през 1988 г., а от 1993 г. имаме Български антарктически институт, припомни държавният глава.\"Днес тези научни изследвания са все по-важни за разкриване на тайните и на големия потенциал на ледения континент и на тревожните промени в климата\", посочи в словото си президентът.Румен Радев подчерта, че България дава своя принос в опазването на бъдещето на планетата, като научната програма на българските полярници през тази година включва изследвания на промените в морското равнище, за замръзналата почва, геоложки и сеизмични изследвания.Държавният глава поздрави Българския антарктически институт за организацията и подготовката на тези изследвания и на експедициите. Той ги приветства за това, че поддържат и обновяват базата с нови уреди - фотоволтаични панели и генератор, както и за тяхната успешна международна дейност. Нашите атлантици си партнират с държави като Испания, Португалия, Бразилия, Аржентина.\"Това е бъдещето, никоя държава вече сама не може да организира изследвания от такъв мащаб и това е пътят науката ни да се утвърждава, да се развива и да се интегрира в световните изследвания\", посочи президентът Радев.\"Огромна чест за нас е да получим българския трикольор от президента\", заяви в отговор проф. Христо Пимпирев, който припомни, че тази традиция датира още от 1993 г., от времето на първия демократично избран президент д-р Желю Желев.\"Огромно задължение е да работим като българи в тази малка част от България на 13 000 км от тук, в селището ни, където всеки чужденец, който дойде, се чувства като в България\", каза още проф. Пимпирев.Той покани президента Радев да посети българската антарктическа база и да се запознае на място с работата на учените ни, тъй като от дванадесет години български президент не е посещавал полярниците ни.", "date": "2017.11.08", "title": "Антарктическите изследвания са все по-важни за климатичните промени, убеден Радев"}
{"url": "https://news.bg/world/ek-predlozhi-30-namalyavane-na-emisiite-ot-avtomobili-do-2030-g.html", "text": "Европейската комисия предложи 30% намаляване на въглеродните емисии от автомобилите до 2030 г. в сравнение с нивата от 2021 г., като средносрочната цел е 15% до 2025 г., информира Ройтерс.Комисията отбеляза, че е предложила процентите, за да е сигурно, че ЕС ще изпълни целите за намаляване на емисиите към Парижкото споразумение за климата и че европейската автомобилна индустрия може да запази конкурентоспособността си при производството на \"чисти\" автомобили.\"Европа в момента не е на правилния път\", каза еврокомисарят за климата и енергетиката Мигел Ариас Канете.За да бъде водеща в световната промяна към електрически автомобили, Европа трябва да въведе ред в собствената си къща, добави той.По думите му предложенията целят да доведат до промяна в настоящите тенденции в европейския автомобилен сектор, включително ниския брой продадени електрически автомобили на континента и фактът, че работните места в сектора за производство на електрически автомобили са с отлив към други части на света, особено към САЩ.Според него целите също ще помогнат за възстановяване на доверието в европейския автомобилен отрасъл след възникналите скандали през последните години.Предложението ни не включва конкретни квоти или мандати за някакви технологии. Предложението позволява на производителите да решат какви технологии да използват, за да изпълнят конкретните цели, поясни Канете.Планът също ще затегне контрола и наказанията за изгорените емисии от автомобилите.Ако производител надвиши годишните си цели, той ще трябва да плаща глоба от 95 евро на всеки грам въглеродни емисии над лимита за всяка новорегистрирана кола за дадената година.Предложението все още трябва да бъде одобрено от Европейския парламент и страните членки.Европейската асоциация на автомобилните производители приветства предложението на ЕК, но предупреди, че 30% намаляване на емисиите до 2030 г. може да бъде \"твърде предизвикателно\".Според асоциацията 20% намаляване на емисиите до 2030 г. е постижимо и е на приемлива цена.", "date": "2017.11.08", "title": "ЕК предложи 30% намаляване на емисиите от автомобили до 2030 г. "}
{"url": "https://news.bg/int-politics/siriyskata-armiya-obkrazhi-poslednata-krepost-na-daesh-v-albu-kamal.html", "text": "Сирийската армия и техните съюзници са навлезли в Албу Камал, най-голямата градска крепост държана от ДАЕШ (Ислямска държава) в Сирия и Ирак, съобщава телевизионният про-Хизбула канал Ал Манар, цитиран от \"Ройтерс\".Сирийската армия, заедно с ливански военни съюзници от \"Хизбула\" и други шиитски милиции подкрепени от Иран и Русия, напреднаха в Централна и Източна Сирия срещу ДАЕШ тази година.Международна коалиция, подкрепяна от САЩ пък, подкрепи кампанията в Сирия от кюрдски и арабски милиции, които изтласкаха ДАЕШ от голяма част от северната и източната част на страната.В Ирак, ДАЕШ контролира само малкият град Рава, след като коалицията, армията и подкрепяните от Ирак иракски сили се справиха с тях в цялата страна.", "date": "2017.11.08", "title": "Сирийската армия обкръжи последната крепост на ДАЕШ в Албу Камал"}
{"url": "https://news.bg/politics/patriotite-sezirat-glavniya-prokuror-za-izkazvaneto-na-mestan.html", "text": "От \"Обединени патриоти\" са внесли сигнал до главния прокурор относно изказвания на Местан за признаване на турско малцинство в страната. Това стана ясно от изказване на депутатът от Обединени патриоти Юлиян Ангелов.Според Ангелов има достатъчно текстове в закона, по които може да бъде подведен Местан, защото с тези изказвания ДОСТ разделя българските граждани и ДОСТ и работи за разделение в обществото на расов, религиозен и друг етнически принцип.Той припомни, че Патриотите са внесли сигнал и когато е формирана партия ДОСТ.От прокуратурата Патриотите очакват да вземе мерки и да докаже за кого работи Местан и партия ДОСТ, категоричен беше Ангелов.Той припомни, че ДОСТ се проверява за финансиране от Турция.\"Всички такива антидържавни елементи като Местан и други, които работят за друга държава, трябва да бъдат наказани\", заключи патриотът.", "date": "2017.11.08", "title": "Патриотите сезират главния прокурор за изказването на Местан"}
{"url": "https://news.bg/world/shest-detsa-zaginaha-pri-igra-s-granata-v-tanzaniya.html", "text": "Най-малко шест деца са загинали и 25 са ранени при експлозия в начално училище в северозападна Танзания, съобщава БиБиСи.Очевидци разказват, че учениците си играли с граната, която открили. Училището е в район Кагера, близо до границата с Бурунди.В региона се намират много бежанци от съседен Бурунди, някои от които бивши войници, които вероятно изоставят оръжията си в района.Ръководителят на регионалната полиция в Кагера, Августин Ором коментира, че екип по сигурността е изпратен в училището в село Кихинга.Репортер на \"БиБиСи\" допълва, че регионът е и транзитна точка за оръжия и не е необичайно за жителите да намират такива.", "date": "2017.11.08", "title": "Шест деца загинаха при игра с граната в Танзания"}
{"url": "https://news.bg/politics/deputatite-podhvanaha-i-makroramkata-za-2018-g.html", "text": "Ударна работа на законотворците. След като приеха бюджета на ДОО и на НЗОК, депутатите подеха макрорамката за следващата година. Същинските дебати обаче се очакват да бъдат утре.През 2017 г. българската икономика се очаква да отбележи реален растеж от 4,0 %, движена от вътрешното търсене и най-вече от частното потребление. През първата половина на годината, нарастването на реалния разполагаем доход на домакинствата и положителното развитие на пазара на труда подкрепиха ръста на частното потребление, а по-високите правителствени разходи за заплати и издръжка се отразиха в повишение на публичното потребление. Очаква се тази благоприятна динамика да се запази и до края на годината.За 2018 г. се предвижда икономическият ръст слабо да се забави до 3,9 %. Очакванията за по-ниско търсене на основните търговски партньори за страната ще ограничи растежа на износа на стоки и услуги до 5,9 %, при очакван ръст от 6,1 % през 2017 г. В същото време, възходящата динамика при вътрешното търсене ще се запази, подкрепена от по-високите правителствени разходи.Крайното потребление ще се повиши с 4,7 %, а ръстът при инвестициите ще се ускори до 4,3 %. При засилване на вътрешното търсене, растежът на вноса на стоки и услуги ще достигне 7,1 %. В резултат нетният износ ще има отрицателен принос към растежа на БВП от 0,5 пр.п.За периода 2019-2020 г. се очаква ръстът на БВП да се запази на ниво от 3,9 %. Вътрешното търсене ще остане водещо за повишението на БВП по линия както на потреблението, така и на инвестициите.През първата половина на 2017 г. пазарът на труда отбелязва по-голямо оживление и въпреки очакваното забавяне в растежа на заетите до края на годината, средният темп на нарастване на заетостта за цялата 2017 г. се очаква да се ускори до около 0,8 %. Растежът на заетите ще бъде съпроводен със спад в коефициента на безработица до 6,5 %, а нивото на участие на населението в работната сила се очаква да нарасне на годишна база до 54,4%.През 2018 г. нивото на безработица се очаква да се понижи до 6,2 %. Коефициентът на икономическа активност (15+) се очаква да нарасне с по-бавен темп спрямо предходната година, поради постепенното свиване на потенциала на свободния трудов резерв, който би могъл да задоволи търсенето на заетост. В същото време, пенсионната реформа и структурните реформи на пазара на труда се очаква да допринасят за нарастването на участието на населението в работната сила.Негативното демографско развитие и съответното отражение върху предлагането на труд ще ограничат растежа на заетостта до около 0,4 и 0,2 % съответно през 2019 и 2020 г. Равнището на безработица ще продължи плавно да намалява и през 2020 г. се очаква да достигне 5,6 % от работната сила.Средногодишната инфлация през 2017 г. се очаква да бъде 1.1 %, като повишението на общото равнище на потребителските цени в края на периода се очаква да достигне 1,4 %.Средногодишното повишение на хармонизирания индекс на потребителските цени през 2018 г. се прогнозира да бъде 1,4 %, а инфлацията в края на годината да достигне 1,6 %.Средногодишното повишение на хармонизирания индекс на потребителските цени се очаква да се ускори до 1,7 % през 2019 г. и 1.8 % през 2020 г. при допускане за по-високи международни цени на петрола и неенергийните суровини и нарастване на вътрешното търсене.Провежданата последователна фискална политика през последните години дава надеждна основа за устойчивост на бюджетната рамка и възможност за определяне на бюджетните перспективи в средносрочен план, според управляващите.Затова и за периода 2018-2020 г. правителството продължава да насочва своите усилия в подкрепа на запазване на икономическата и финансовата стабилност и за създаване на условия за икономически растеж в съответствие със заложените приоритети, цели и мерки в Програмата за управление на правителството на България за периода 2017-2021г.По отношение на изпълнението на бюджета за 2017 г. се очаква подобрение на бюджетното салдо до балансирано спрямо предвидения в разчетите към ЗДБРБ за 2017 г. дефицит по Консолидирана фискална политика (КФП) в размер на 1,4% от БВП. За това подобрение на бюджетното салдо допринасят от една страна очакваното преизпълнение на данъчно-осигурителните преходи, и от друга - по-ниско от планираното изпълнение на разходите в годишен план, включително и поради по-ниски от планираните разходи по сметките за средства от ЕС.В настоящата актуализирана прогноза се запазват целите за дефицита заложени в пролетната средносрочна бюджетна прогноза за периода 2018-2020 г., съответно за 2018 и за 2019 г. от 1,0 % и 0,5 % от БВП и достигане на балансирана бюджетна позиция през 2020 г.В средносрочен план за данъците не се предвиждат значителни промени, като се запазва правителственият приоритет за ниски данъци. В прогнозата за приходите са отчетени потвърждаващите се и в настоящата есенна макроикономическа прогноза положителни тенденции за стабилизиране на националната икономика.През прогнозния период при приходите по КФП се наблюдава тенденция за номинален годишен ръст за всяка от годините от периода, включително за 2018 г. спрямо очакваното изпълнение за 2017 г., дължащ се на засилените мерки за повишаване събираемостта на данъчно-осигурителните приходи и очаквано по-високия размер на приходите от помощите и даренията от чужбина.Като процент от БВП при приходите се наблюдава тенденция за лек спад от 36,2 % до 35,5 % при актуализирана прогноза за периода 2018-2020 г., като същата тенденция се наблюдава и в пролетната прогноза, в която стойността на показателите са по-високи в резултат на различните оценки за размера на БВП. В номинален размер приходите по Консолидираната фискална политика (КФП) се увеличават на 38 223,9 млн. лв. за 2018 г. и се очаква да достигнат 42 355,2 млн. лв. през 2020 г.При разходите се наблюдават тенденции, подобни на тези при приходите. Прогнозите са за номинален годишен ръст за всяка от годините от периода, включително за 2018 г. спрямо програмата за 2017 г. Това се дължи на по-високия ръст на разходите за социални и здравноосигурителни плащания, за персонал и за пенсии, с който се обезпечава финансиране на приоритетните политики на правителството. Спрямо пролетния сметкоплан на бюджетните предприятия (СБП) също се отчита ръст от 685 млн. лв. за 2018 г. и съответно по около 1,1 млрд. лв. за 2019 и 2020 г., дължащ се на включените разчети за финансирането на новите мерки от управленската програма.В реални измерения, изразени като % от БВП, при разходите също се наблюдава тенденция за спад от 37,2 % до 35,5 % при актуалната прогноза за периода 2018-2020 г.По отношение на разходите се запазват тенденциите за тяхното ограничаване в резултат на мерките за повишаване ефективността на публичните разходи.Настоящата прогноза показва номинален ръст на общите разходи като от 39 323,9 млн. лв. за 2018 г. се очаква да достигат до 42 355,2 млн. лв. през 2020 г. Разликата между разчетените средства за 2018 г. спрямо програмата за 2017 г. представлява увеличение в размер 2 554,3 млн. лв. увеличение, но в реално изражение намаляват с 2,6 % от БВП. За 2019 г. спрямо 2018 г. се очаква номиналният ръст на разходите да възлезе на 1 450,9 млн. лв., което представлява намаление от 0,9 % от БВП, а за 2020 г. спрямо 2019 г. ръстът е в размер 1 580,4 млн. лв., което е намаление с 0,8 % от БВП.При тези прогнози постигането на балансиран бюджет ще се осъществи на ниво на преразпределение на публичните разходи, значително по-ниско от максимално допустимото ниво на разходите по КФП - 40 % от БВП съгласно Закона за публичните финанси.Продължаващата фискална консолидация и прогнозата за постигане на балансиран бюджет през 2020 г. са предпоставка за намаляваща необходимост от дългово финансиране на бюджета и се очаква постепенен спад на съотношението на държавния дълг към прогнозния БВП, което да достигне до ниво от 20,0 % към края на периода.", "date": "2017.11.08", "title": "Депутатите подхванаха и макрорамката за 2018 г. "}
{"url": "https://news.bg/world/severna-koreya-otgovori-na-ludoto-kuche-donald-tramp.html", "text": "Северна Корея отговори на \"лудото куче\" Доналд Тръмп, съобщава Business Insider.Тръмп предупреди пред парламента на Южна Корея тоталитарната държава да не тества решимостта на САЩ.Представители на Северна Корея коментираха речта на американския лидер пред СиЕнЕн.\"Не ни е грижа какво казва лудото куче, защото вече достатъчно чухме\", изтъкнаха те.Севернокорейците потвърдиха ангажимента на КНДР да се сдобие с ядрени оръжия, за да \"изкорени причината за агресията и войната\".Те повториха, че няма да преговарят със САЩ, докато не приключат с ядрената си програма.", "date": "2017.11.08", "title": "Северна Корея отговори на \"лудото куче\" Доналд Тръмп"}
{"url": "https://news.bg/crime/nad-500-l-kontrabandni-pestitsidi-zaloviha-na-mitnitsata.html", "text": "Митничари на ГКПП Капитан Андреево заловиха над 500 л контрабандни препарати за растителна защита.На 2 ноември, на трасе \"Входящи леки автомобили и автобуси\" пристигнал лек автомобил с турска регистрация, шофиран от българин. Колата влизала от Турция.Шофьорът декларирал 50 кутии цигари без акцизен бандерол. Те били задържани с разписка. Митничарите отклонили колата за щателна проверка, при която на различни места в автомобила са открити бутилки по един литър с общо 580 литра препарати за растителна защита, забранени за внос в България и ЕС.На нарушителя е съставен акт по Закона за митниците.Препаратите са иззети и са предадени с протокол на служител от БАБХ.  Задържан е и автомобилът.От началото на годината до момента митническите служители на МП Капитан Андреево са задържали 1695 литра и 1056 кг забранени за внос пестициди.", "date": "2017.11.08", "title": "Над 500 л контрабандни пестициди заловиха на митницата"}
{"url": "https://news.bg/world/sasht-razshiryavat-sanktsiite-sreshtu-kuba.html", "text": "Администрацията на американския президент Доналд Тръмп обяви нови рестрикции срещу Куба, информира Ройтерс.В съобщение финансовото министерство на САЩ обяви, че затяга санкциите срещу карибския остров, за да не позволи на американската търговия и на американските туристи да облагодетелстват въоръжените сили на Куба.Промените ще влязат в сила от четвъртък. Ще бъде разширен списъкът с имената на представители на кубинското правителство, на които активите им са блокирани, както и ще се замрази износът за кубински фирми, поясняват от ведомството.", "date": "2017.11.08", "title": "САЩ разширяват санкциите срещу Куба"}
{"url": "https://news.bg/crime/zadarzhaha-kontrabandno-zlato-za-nad-60-hil-lv.html", "text": "Митнически и гранични служители задържаха златни изделия за над 60 хил. лв.Контрабандни златни изделия на стойност 60 541,76 лева задържаха митническите и гранични служители на ГКПП Лесово при две отделни проверки.Митничарите открили златото по джобовете на дрехите на турски гражданин, шофьор на товарен автомобил и в дамска чанта на българка. Общото количество е 890,32 а стойността му е 60 541,76 лв.Контрабандното злато подлежи на отнемане в полза на държавата.Единия случай на контрабанда е, когато камион с турска регистрация е пристигнал на трасе \"Входящи товарни автомобили\" на КГПП Лесово на 5 ноември 2017 г . Камионът е превозвал текстил и други стоки от Турция за Унгария и Полша.На българския митнически пункт, превозното средство е селектирано за проверка от митничари. По време на проверката, при личен преглед на шофьора, във вътрешни и странични джобове на якето му са открити от митническите служители 5 пакета, увити в черно тиксо.Митничари установили, че в пакетите има 736,32 грама бижута от жълто и бяло злато. Освен недекларираните златни изделия, митническите служители открили фабрични кухини в кабината на шофьора 150 кутии цигари без акцизен бандерол с марка \"Karelia OME\".Шофьорът получил акт за нарушение на Закона за митниците за контрабандните цигари. За контрабандното злато на стойност 50 069,76 лв. на турския гражданин е образувано досъдебно производство, което се провежда от разследващ митнически инспектор, под надзора на Окръжна прокуратура Ямбол.Вторият случай на контрабанда на златни бижута е при проверка на ГКПП Лесово. Тогава в джобове по дрехите и дамската чанта на българка са открити 154 грама контрабандни златни накити на стойност 10 472 лв. Жената пътувала в кола с българска регистрация от Турция за България на 27 октомври 2017 г.По искане от \"Гранична полиция\", митническите и гранични служители на ГКПП Лесово извършват съвместна проверка на автомобила и пътниците. Срещу жената е съставен акт за установяване на административно нарушение.", "date": "2017.11.08", "title": "Задържаха контрабандно злато за над 60 хил. лв"}
{"url": "https://news.bg/int-politics/ispaniya-obmislya-konstitutsionni-promeni-za-razreshavane-na-referendumi.html", "text": "Испания обмисля конституционни промени, които биха могли да позволят на регионите да провеждат референдуми за независимост в бъдеще, съобщи външният министър на страната, цитиран от БиБиСи.Алфонсо Дастис коментира, че може да се проведе национално гласуване по въпроса. Този ход е признание за събитията в Каталуния, където регионалното правителство беше свалено след едностранната декларация за независимост.Междувременно испанският конституционен съд заяви, че обявяването на независимост е \"противоконституционно и недействително\".\"Създадохме комисия в парламента, за да проучим възможността за изменение на конституцията, за да можем да приспособим по-добре стремежите на някои каталунци\", коментира Дастис.\"Признаваме, че има политическа ситуация, която заслужава да бъде разгледана, но във всеки случай е ясно, че решението ще бъде взето, ще трябва да бъдат взети от всички испанци\", добавя външният министър на Испания. Дастис също така допълва, че съжалявал за наранените хората са по време на забранения референдум миналия месец, но не е имало непропорционално използване на сила. По-рано той коментира, че някои снимки на насилие са \"фалшиви\".", "date": "2017.11.08", "title": "Испания обмисля конституционни промени за разрешаване на референдуми"}
{"url": "https://news.bg/world/do-moskva-gori-sgrada-na-razuznavaneto.html", "text": "Гори сграда до Москва, използвана от руското разузнаване, съобщават руски медии.Полковник Сергей Иванов, говорител на Службата за външно разузнаване, заяви, цитиран от РИА Новости, че пожарът е възникнал в едно от \"техническите съоръжения\" на службата.Според разпространяваната информация в капан са няколко технически служители.Руски медии информират, че по първоначална информация пожарът е възникнал в тунел с кабели по време на ремонт. Трима души са в неизвестност.15 пожарникари се борят с огнената стихия.Сградата е в столичния район Ясеново.", "date": "2017.11.08", "title": "До Москва гори сграда на разузнаването"}
{"url": "https://news.bg/int-politics/dolnata-kamara-na-frenskiya-parlament-sne-imuniteta-na-marin-lyo-pen.html", "text": "Националното събрание (долната камара на парламента) на Франция лиши лидера на партия \"Национален фронт\" Марин льо Пен от депутатски имунитет, съобщи ТАСС, цитирайки Франс прес, която се позовава на източници от парламента.Подобно решение бе одобрено от бюрото на Националното събрание - висшият колегиален орган на долната камара на френския парламент.Льо Пен бе лишена от имунитет заради публикуването в своя Twitter на снимка на една от жертвите на групировката \"Ислямска държава\", разменена за терорист. По-рано заради тази публикация започна съдебно производство.", "date": "2017.11.08", "title": "Долната камара на френския парламент сне имунитета на Марин льо Пен"}
{"url": "https://news.bg/bulgaria/bezplatni-pregledi-po-povod-svetovniya-den-za-borba-s-diabeta.html", "text": "Центърът за превенция на захарен диабет в УМБАЛ \"Александровска\" организира кампания за ранно откриване на захарен диабет по повод Световният ден за борба с диабета - 14 ноември.Скрининговата кампания за откриване на диабет е с безплатно измерване на гликиран хемоглобин и изследване на телесен състав по биоимпедансен метод.За да се направят изследванията е необходимо е предварително записване.От болницата съветват хора, които не са правили измерване на гликиран хемоглобин досега, да се консултират за захарен диабет. Препоръчва се да се направят изследвания и ако хората имат някой от следните рискови фактори: наднормено тегло или затлъстяване, близък роднина с диабет, повишено кръвно налягане или друго сърдечно-съдово заболяване, възраст над 45 години.Консултациите ще се провеждат в Центъра за превенция на захарния диабет и неговите усложнения към Клиниката по ендокринология и болести на обмяната на УМБАЛ \"Александровска\" между 13 ноември и 1 декември след 13:00 часа.От \"Александровкса\" акцентират, че захарният диабет тип 2 е най-социално значимото ендокринно заболяване, което в много от случаите се диагностицира при настъпили вече усложнения и органни увреждания.", "date": "2017.11.08", "title": "Безплатни прегледи по повод Световния ден за борба с диабета"}
{"url": "https://news.bg/world/tri-evropeyski-sili-i-sasht-zovat-oon-da-udalzhi-razsledvaneto-na-himicheski-ataki-v-siriya.html", "text": "Франция, Великобритания, САЩ и Германия призоваха Съвета за сигурност на ООН да поднови мандата за международно разследване на атаки с химическо оръжие в Сирия, съобщава Ройтерс.Горепосочените държави също призовават за силен сигнал, за да се покаже, че отговорните ще бъдат изправени пред правосъдието.В декларация на външните министри на четирите страни Съветът за сигурност на ООН се призовава да удължи мандата на Съвместния механизъм за разследване.\"\", допълват министрите.Русия обяви, че е против проекторезолюция за удължаване на мандата за разследване на химически атаки в Сирия.Разследващият екип установи, че сирийският президент Башар Асад и неговите сили са отговорни за химическа атака в контролирания от опозицията град Хан Шейхун през април 2017 г.Механизмът беше създаден от Съвета за сигурност на ООН през 2015 г. и удължен през 2016 г. с още една година. Мандатът изтича в средата на ноември.От 2011 г. разследващи на ООН са документирали 33 химически атаки. 27 са извършени от сирийското правителство, включително седем между 1 март и 7 юли.", "date": "2017.11.08", "title": "Три европейски сили и САЩ зоват ООН да удължи разследването на химически атаки в Сирия"}
{"url": "https://news.bg/world/sasht-se-prismyaha-na-siriya-za-prisaedinyavaneto-im-kam-sdelkata-za-klimata.html", "text": "САЩ се присмяха на решението на Сирия да се присъедини към Парижкото споразумение за климата, съобщава АФП.Вчера Дамаск обяви, че се присъединява към сделката за климата. Арабската страна бе единствената страна членка на ООН, която не се е подписала под споразумението. Това означава, че САЩ ще бъдат единствената държава член на световната организация извън споразумението, ако американският президент Доналд Тръмп изпълни заявеното си желание да изтегли страната от световната сделка.Но говорител на Държавния департамент категорично отхвърли предположенията, че това означава, че политиката на Тръмп \"Америка първа\" на практика се превръща в \"Америка сама\"., каза говорителят.Ако Сирия е толкова много загрижена за състоянието на въздуха, тя нямаше да обгазява народа си, поясни представителят, имайки предвид информацията, че Дамаск използва химически оръжия.Говорителят каза, че ще имат представител на световните преговори за климата в Бон през следващата седмица, но решението на Тръмп за напускане на Парижкото споразумение се запазва.", "date": "2017.11.08", "title": "САЩ се присмяха на Сирия за присъединяването им към сделката за климата"}
{"url": "https://news.bg/politics/128-deputati-glasuvaha-za-byudzheta-na-nzok-za-sledvashtata-godina.html", "text": "Бюджетът на НЗОК бе приет на първо четене от пленарна зала със 128 за и 88 против. \"Против\" гласуваха депутатите от БСП и ДПС, които и атакуваха предложеното в пленарна зала.Самият .Иван Ибришимов от БСП разкритикува бюджета на касата - той не отговарял на потребностите на здравната система. Основна критика Ибришимов отправи към макрорамката за следващата година, която слага върху нови дейности.\"Имаме 230 милиона лева задължения към чужди здравни каси\", посочи Ибришимов.Припомняме, здравно осигурените лица могат да се лекуват в чужбина, като лечението се поема от нашия здравен фонд. 70 милиона лева са дълговете на НЗОК за надлимитна дейност на лечебните заведения.Нигяр Джафер от ДПС смята, че бюджетът трябвало да реши проблемите в една дисбалансирана система като здравеопазването. Тези дисбаланси били навсякъде в сектора, по мнението ѝ.На нея ѝ направи впечатление, че за пръв път при разглеждане на здравния бюджет в залата на парламента липсва здравен министър.Джафер определи бюджета като бюджет на финансовата деструкция и безизходица. \"Ще продължаваме да виждаме фалирали болници\", изтъкна тя. Грешката е в системата, отчете Джафер и поиска демонополизация на Здравната каса.Бюджетът на НЗОК е подготвен при задължителна здравноосигурителна вноска от 8 на сто и не се предвижда нейната промяна. Здравноосигурителните приходи се предлага да бъдат в размер на 3 818.5 млн. лв. или с 404.7 млн. лв. повече от 2017 г. От общата сума на здравноосигурителните приходи в размер на 3 818.5 млн. лв. за здравноосигурителни вноски сe очаква да постъпят 2 556.3 млн. лв., или 276.6 млн. лв. повече от тези миналата година. И от трансфери за здравно осигуряване от централния бюджет 1 262.2 млн. лв., или с 128.1 млн. лв. повече от трансфера за 2017 г.Парите за болнична медицинска помощ се предвижда да бъдат 1 824.6 млн. лв., или с 367.1 млн. лв. повече от предходната година.В резерва, както и за непредвидени и неотложни разходи, са предвидени 114.6 млн. лв. или с 226.8 млн. лв. по-малко от миналогодишните.", "date": "2017.11.08", "title": "128 депутати гласуваха за бюджета на НЗОК за следващата година"}
{"url": "https://news.bg/int-politics/ukrainskiyat-parlament-obyasni-che-nyama-kompetentsii-da-prekasva-otnosheniya.html", "text": "Върховната Рада няма правомощия да прекъсва дипломатическите отношения с други страни и не са въведени такива промени в проектозакона за реинтеграцията на Донбас в парламента, съобщава ръководителят на комитета за сигурност на украинския парламент, Сергей Пашински, цитиран от ТАСС.\"Това изменение, за което говорите (б.р. възможността за прекъсване на дипломатическите отношения с Русия), не е там, това не е от компетентността на закона за реинтеграция на Донбас. Процедурата по установяване на дипломатически отношения е разписана в украинското законодателство и то не е в компетенциите на Върховната Рада\", коментира Пашински.Той добавя, че проектът на закон за реинтеграцията на Донбас вече е получил повече от 700 изменения и основната задача на закона е да се \"освободят окупираните територии, Русия да се признае за агресор, оптимизиране на използването на въоръжените сили, както и първите стъпки на украинската държава, след като се освободят териториите\".Депутатът Иван Виник отрича в интервю за \"112.Украина\" за внесени от него предложения за скъсване на дипломатически отношения с Русия. Според Виник такова изменение \"не може да се появи, защото крайният срок за внасяне на измененията е изтекъл\".На свой ред, председател на подкомисията по междупарламентарни връзки, двустранни и международни отношения на парламентарната комисия по външните работи Владимир Ариев подчертава, че \"дипломатически отношения с различни страни - това не е от компетентността на Върховната Рада. Това е от компетенциите на правителството. Всички решения на Радата няма да доведат непосредствено действие\".", "date": "2017.11.08", "title": "Украинският парламент обясни, че няма компетенции да прекъсва отношения"}
{"url": "https://news.bg/crime/predlagat-sadiya-velichka-tsanova-za-shef-na-sgs.html", "text": "Предлагат съдия Величка Цанова за председател на Софийския градски съд. Това предложение бе прието от общото събрание на СГС и ще бъде внесено в Съдийската колегия на ВСС, която да избере съдия Величка Цанова за председател на Софийски градски съд, съобщиха от ВСС.От 75 присъстващи с право на глас, \"за\" гласуваха 61 съдии. Нямаше нито един против, а 14 се въздържаха. Кандидатурата й бе издигната от 43-ма съдии.Съдия Златка Чолева, една от издигналите кандидатурата на съдия Цанова, мотивира предложението с думите, че Величка Цанова е от 11 години в СГС. Тя е мъдър и диалогичен човек, умее да отстоява независимостта на съда, има уши да чуе проблемите на съдиите и има сила и смелост да ги разреши. Освен това е почтен човек, който има принципна позиция, която отстоява, дори когато обира личен негатив, каза Чолева.Съдия Цанова благодари за доверието и каза, че ще се постарае в съда да има добър микроклимат и взаимно доверие. Ще използвам всички законови механизми на Общото събрание, за да управляваме заедно, обеща Величка Цанова.Припомняме, председателят на  предложи в началото на октомври съдия Красимир Машев за шеф на СГС. Малко преди това на Общото събрание на съдиите от СГС бе определена съдия Десислава Попколева и предложението бе изпратено на ВСС. Малко по-късно в пространно писмо до ВСС първият зам.-председател на СГС съдия Мина Мумджиева заяви, че би се оттеглила, ако бъде определена за временен шеф на СГС, защото би попаднала в конфликт на интереси.На 30 октомври Общото събрание на  не прие предложението на съдии от СГС, съдия Геника Михайлова да бъде предложена на Съдийската колегия на ВСС за административен ръководител на СГС. ", "date": "2017.11.08", "title": "Предлагат съдия Величка Цанова за шеф на СГС"}
{"url": "https://news.bg/world/naprezhenie-mezhdu-sarbiya-i-ukrayna.html", "text": "След като привика посланика си в Сърбия за консултации в Киев на 3 ноември, Украйна призова балканската държава да уважава суверенитета и териториалната й цялост, както и да разреши въпроса със сръбските бойци в района на Донбас, където помагат на проруските сепаратисти, информира Balkan Insight.В съобщение външното министерство на Украйна отбелязва, че по време на тези консултации е обсъден основният проблем, свързан със сръбските наемници, които се бият в Донбас като част от \"руските терористи\".Ведомството допълва също, че Белград има задължения към международни правни инструменти за борба с тероризма, към които е страна.\"\", пояснява министерството.По-рано този месец посланикът на Украйна в Сърбия Александър Александрович заяви, че Белград не прави достатъчно, за да обуздае пътуващите до Източна Украйна сърби, които се бият на страната на проруските сили.Русия обучава сръбски наемници, за да избиват украинци. Русия използва сръбски екстремисти за организирането на преврат в Черна гора, каза той.Интервюто предизвика покачване на напрежението между Киев и Белград.Радикалната партия на Сърбия призова за експулсирането на Александрович по време на заседание на парламента.Сръбското външно министерство също обвини посланика, че се опитва да унищожи топлите отношения между Сърбия и Русия.", "date": "2017.11.08", "title": "Напрежение между Сърбия и Украйна"}
{"url": "https://news.bg/crime/vzlomadzhiite-na-bankomati-pocherpili-opit-ot-zapadna-evropa.html", "text": "Главният секретар на МВР Младен Маринов увери по повод поредния взривен банкомат, че е създадена организация за разкриването на престъплението.Той подчерта, че това престъпление не е измислено у нас, а опитът най-вероятно е почерпен от страните от Западна Европа.Маринов не даде повече информация по случая. Още не е ясно колко са липсите от банкомата.По повод информацията на полицейските синдикати, че български и сръбски граничари пропускат бежанци, главният секретар заяви, че има друга информация.Той си пожела полицейските синдикати да са малко по-търпеливи, защото се работи в посока изпълняване на техните искания.Оперативната обстановка налагала да се пренареждат приоритетите, каза Маринов и припомни, че още се работи по отвличането на Адриян Златков.По повод променената мярка на Йоан Матев, обвинен за убийството на Георги Игнатов в Борисовата градина, Маринов, заяви, че не може да коментира решенията на съда, полицията си е свършила работата.Всеки, който нарушава мярката, си носи последствията по закон, коментира още главният секретар на МВР.", "date": "2017.11.08", "title": "Взломаджиите на банкомати почерпили опит от Западна Европа"}
{"url": "https://news.bg/bulgaria/na-praznika-si-politsiyata-si-pozhela-vyara-v-zakonnostta.html", "text": "С тържествена церемония бе отбелязан професионалният празник на българската полиция, който се чества на Архангелов ден.Главният секретар на Светия Синод архимандрит Герасим отслужи празничен водосвет.Главният комисар Христо Терзийски - директор на ГД \" Национална полиция\" приветства полицаите за празника. В словото си той отбеляза, че динамиката на времето и събитията са увеличили отговорността и очакванията от полицаите.Терзийски изрази увереност, че това, което се очаква ежедневно от полицаите, ще бъде изпълнено. Той пожела на полицаите вяра в законността, сили и желание за отстояване на реда.Заместник- вътрешният министър на МВР Стефан Балабанов припомни, че българската полиция винаги е показвала себеотрицание, дързост и смелост в името и за защитата на българските граждани.Той приветства полицаите от името на министъра на вътрешните работи.Церемонията завърши с поднасяне на венци на паметника на загиналите полицаи.", "date": "2017.11.08", "title": "На празника си полицията си пожела вяра в законността"}
{"url": "https://news.bg/economics/pchelarite-poluchavat-okolo-2-4-mln-lv-darzhavna-pomosht-de-minimis.html", "text": "Държавна помощ по програма \"де минимис\" за около 2,4 млн. лeва ще получат пчеларите. Това стана ясно на среща между зам.-министрите на земеделието, храните и горите д-р Цветан Димитров и д-р Лозана Василева с представители на пчеларски организации, съобщиха от Министерството на земеделието, храните и горите.Очаква се парите да бъдат одобрени на заседание на Управителния съвет на държавен фонд \"Земеделие\" в понеделник. Пчеларите ще получат парите до Нова година. Ставката на пчелно семейство ще бъде определена след подаването на заявленията.Помощта \"де минимис\" ще бъде дадена за пчелини с от 20 до 200 кошера. В условията за отпускането й няма да се включва ангажимент за запазване на пчелните семейства. Целта е през пролетта стопаните да обявят реалните данни за смъртността на пчелите през зимния период.На срещата бе обсъдена идеята за следващата финансова година да се търси и възможност за целева кредитна линия, според възможностите на бюджета. Тя да подкрепи пчелари, които са в преход към биологично производство.На срещата беше обявено и, че предстоят да бъдат направени проверки на пчелините у нас според анализа на риска от служители на Министерството на земеделието, храните и горите и Българската агенция по безопасност на храните.", "date": "2017.11.08", "title": "Пчеларите получават около 2,4 млн. лв. държавна помощ „де минимис“"}
{"url": "https://news.bg/world/otkriha-piton-v-pantalona-na-germanets.html", "text": "Полицията в германския град Дормщад хвана мъж, докато държал змия в панталоните си, съобщава Associated Press.След пиянски спор във вторник, полицията задържала младия мъж. Органите на властта отишли да проверят пиянската свада по сигнал на живущи наоколо.Полицаите започнали да проверяват двамата мъже и забелязали, че в панталоните на единия мъж има много необичайна голяма издутина.Мъжът обяснил на властите, че държи змия в панталоните си и извадил от там 36-сантиметров питон.Оказало се, че породата на змията е кралски питон. Полицията задържала в полицейския участък младежа за разпит, а змията прибрали в кутия.Полицията в Германия търси собственика на змията и в момента проверява дали младежът не е нарушил разпоредбата за защита на животните, заради начина на транспортация на змията.", "date": "2017.11.08", "title": "Откриха питон в панталона на германец "}
{"url": "https://news.bg/world/sasht-se-podgotvyat-za-voyna-s-rusiya-v-evropa-predupredi-ruski-general.html", "text": "САЩ се подготвят за война с Русия в Европа с придвижването на бойна техника в региона.Това предупреди пред RT руският генерал-полковник Леонид Ивашов, бивш високопоставен представител на военното министерство.Според него Вашингтон иска европейците и руснаците да влязат в конфликт.\"Това е лош сигнал\", предупреди той.Президентът на базираната в Москва Академия за геополитически проблеми поясни, че НАТО няма близък опонент що се отнася до количеството дивизии и военна техника, както и командни структури.Ивашов добави, че новото развитие в Европа подсказва, че военният блок се подготвя да удари Русия.Генералът се позовава на американската военна структура и разполагането на четири натовски батальона в Източна Европа, които впоследствие \"\".Показва, че те, американците на първо място, се подготвят да започнат война в Европа и вие можете да започнете война в Европа само срещу Русия, алармира генералът. По думите му Москва трябва да си направи заключения и да засили отбранителните възможности по западния фланг.\"\", смята той.", "date": "2017.11.08", "title": "САЩ се подготвят за война с Русия в Европа, предупреди руски генерал"}
{"url": "https://news.bg/energy/evn-poema-razhodite-za-izsushavaneto-na-navodnenite-kashti-v-obshtina-kameno.html", "text": "EVN ще поеме разходите за електроенергията, изразходвана за изсушаването на засегнатите при наводненията в община Камено къщи.Припомняме, вчера, 7 ноември, омбудсманът Мая Манолова призова електроразпределителното дружество да опрости целите или поне част от сметките на жителите в община Камено. Причината - БЧК предоставиха на бедстващите уреди, с които те да абсорбират влагата от къщите си, но уредите харчат много електроенергия, а хората се страхуват за размера на сметката си за ток.От дружеството заявиха, че ще осигурят дейността на абсорбаторите на влага като за целта компанията ще подържа връзка с кмета на община Камено Жельо Вардунски, с когото ще бъдат координирани и допълнително действия за възстановяната на пострадалите села. Тези действия обхващат поправка на паднали огради и други.Доброволци от програмата за корпоративно доброволчество на електроразпределителното дружество ще се включат и в цялостната дейност по възстановяване на нормалния ритъм на живот в пострадалите села.От ЕВН припомнят и че са съдействали на пострадалите села в община Камено още от първите часове на пороите, когато аварийните екипи са успели да възстановят електрозахранването в максимално кратък срок и въпреки тежките условия.Към момента  за подпомагане на бедстващите хора е събрала над 250 хил. лв.Всеки, който има възможност да дари средства за подпомагането на пострадалите хора при наводненията в област Бургас, може да подкрепи Националната инициатива на БЧК:", "date": "2017.11.08", "title": "ЕВН поема разходите за изсушаването на наводнените къщи в община Камено"}
{"url": "https://news.bg/int-politics/es-podgotvya-voenen-shengen-za-voyskite-na-kontinenta.html", "text": "Най-малко 20 страни от ЕС подписват нов пакт за отбрана, силно популяризиран от Франция и Германия, съобщава \"Ройтерс\".След години на съкращаване на разходите в Европа и сериозната зависимост от Съединените щати чрез алианса на НАТО, Франция и Германия се надяват, че споразумението, предвидено за 13 ноември в Брюксел, Постоянното структурирано сътрудничество или ПЕСКО може да бъде най-големият скок в отбранителната политика на ЕС от десетилетия насам и може да допринесе за приспособяване на икономическата и търговска мощ на блока с по-мощната военна сила.Военен \"Шенген\" са определеният за усилията по пакта, който е тясно координиран с алианса на НАТО ръководен от САЩ, за да се гарантира прозрачност, коментират германски официални лица.Една от областите, в които представителите на НАТО и ЕС виждат обща основа, е създаването на военна зона за свободно движение на войници и оборудване, която се базира на свободното пътуване \"Шенген\" в ЕС. относно PESCO, но разбират, че е важно Европейският съюз да реагира на хуманитарни кризи и други бедствия, особено в Африка - регион, в който НАТО няма конкретни отговорности.\"Това няма да се случи в конкуренция с НАТО\", допълва германски източник. Организацията на Северноатлантическия договор ще се съсредоточи върху колективната отбрана, докато PESCO ще осигури по-бърз и по-ефективен отговор на ЕС на събития като кризата с ебола през 2014 г. в Африка, добавят официални лица.Между Париж и Берлин обаче остават различия по отношение на страните, които са законово обвързани с пакта, заявиха дипломати от ЕС. Франция иска една основна група страни да внасят пари и военни средства в PESCO, както и готовност за намеса в чужбина. Германия се стреми да разшири пакта.\"Това трябва да доведе до по-висока степен на ангажираност\", казва служител на ЕС, описвайки PESCO като \"отбранителен брак\".Досега Франция, Германия, Италия, Испания и около 16 други страни от ЕС обещават да се присъединят към пакта. Някои други членове, включително Дания, Португалия и Малта, все още не са се ангажирали публично.Но е ясно, че Великобритания, която възнамерява да напусне блока няма да участва, заявяват официални лица. Великобритания отдавна се опитва да блокира сътрудничеството в областта на отбраната в ЕС, опасявайки се, че това може да доведе до развитие на армия на ЕС.Френски дипломати заявяват, че пактът има няколко области, в които правителствата на ЕС ще работят заедно, включително военни операции на ЕС, инвестиции и придобиване на отбранителни способности, заедно като група.Предложенията за PESCO включват работа по европейско медицинско командване и мрежа от логистични центрове в Европа, създаване на европейски център за реагиране при кризи и съвместно обучение на военни офицери.Една от целите е да се намали броят на оръжейните системи и да се предотврати дублирането, за да се спестят пари и да се подобрят съвместните операции.Пактът може да служи за проекти като френско-германската инициатива за проектиране на нов изтребител, както и на съществуващи двустранни споразумения за военно сътрудничество.", "date": "2017.11.08", "title": "ЕС подготвя военен Шенген за войските на континента"}
{"url": "https://news.bg/health/balgarskiyat-narod-beden-i-bolen.html", "text": "Освен беден, нашият народ е и болен. Това заяви проф. дсн Атанас Атанасов от Българската академия на науките (БАН) по време на представянето на основните резултати от проекта \"Здраве, качество на живот, неравенства. Състояние, взаимни влияния, тенденции и предизвикателства (от емпирия към теория)\", организиран от Института за изследване на обществата и знанието при БАН.Според данните от проучването на БАН над 60% от българите са страдали от поне едно заболяване през последните 3 години. Отделно от това около 60% от българите посочват, че страдат от поне едно нарушение на психичното здраве. Около 65% от анкетираните заявяват, че страдат от поне едно хронично и дълготрайно заболяване, което е диагностицирано от лекар.\"Излиза, че нашият народ е беден, знаем го всички. Освен това ставаме обаче и болен народ. Нашият народ е болен\", заяви Атанасов. По думите му хората у нас страдат от едно, две, три или повече заболявания, включително и психични.Организаторът на проекта доц. д-р Божидар Ивков също изрази безпокойството си по въпроса за качеството на живот на българите и разходите за здраве от джоба на домакинствата. Според него търсенето на повече пари за здравеопазване от пациентите става тенденция у нас, а разходите за здраве от джоба на пациентите са непропорционални на заплатите и пенсиите в страната. Ивков обясни, че това води до здравни неравенства и асиметрия за всички, живеещи около линията на бедността.Според данните на БАН при заболяване на член от домакинството разходите за лечение достигат катастрофални размери - около 36% от приходите. В някои случаи, при по-силно уязвимите групи, разходите за здравеопазване от джоба на пациентите достигат до над 100% от заплатата или пенсията на хората. \"Тоест, те теглят кредит, за да покрият разходите за здраве\", обясни Атанасов. Той посочи и пример - смяната на една тазобедрена става излиза над 4 000 лв., ако се търси качествена става. В този контекст човек с пенсия от 500 лв. следва да тегли заем, а какво остава за хората с пенсия от 200 лв., попита Атанасов. Според статистиката всеки 10 човек е взимал заем, за да покрие здравните си потребности.Атанасов обясни още, че водещо място при разходите за здраве от джоба на пациентите заемат разходите за медицински продукти за извънболнично лечение - над 60% от всички разходи за здраве.Според резултатите от проекта на БАН става ясно, че най-честите здравни проблеми у нас се дължат на високото кръвно налягане - над 32% от анкетираните са посочили, че имат такива проблеми. 25% са посочили, че страдат от болки в кръста и краката. 38% от анкетираните са обяснили, че нямат никакво заболяване. 26% обаче са заявили, че страдат от 3 или повече здравни проблема. Около 20% от българите са отговорили, че страдат от сърдечно-съдови проблеми. \"Сърдечно-съдовите проблеми са придобили характер на национален, а не само на здравен проблем\", обясни Атанасов.Тези проблеми се дължат на различни фактори в живота на хората. Наблюдават се различни тенденции, свързани с качеството на живот, образованието, местоживеенето и други фактори като зависимост с възникването на здравен проблем. Така тенденция показва например, че 41% от хората с висше образование имат сърдечно-съдови проблеми. Друга тенденция сочи, че хората в големите населени места страдат по-често от проблеми със сърцето - в София 37% от хората имат сърдечно-съдови заболявания, което е два пъти повече от хората в малките населени места. Стана ясно и че 25% от лицата с доход до 200 лв. месечно страдат от сърдечно-съдови проблеми.Основните фактори за болестите са възрастта и индекса на телесна маса. Основните рискови фактори - тютюнопушенето, алкохолът, високото кръвно, високата кръвна захар и други.Доц. д-р Здравка Тонева от БАН обясни, че здравето на българите е на много ниско равнище и не спира да се влошава. Чувството за това се усилвало допълнително заради високите нива на социални неравенства в здравеопазването и достъпът до здравни ресурси.\"Здравеопазването в България се разпада\", отсече Тонева. Тя обясни, че хората от селата на практика са лишени от здравни грижи и помощ - 24% от населението е оставено без лекарска помощ. Хората в селата масово не ходили на лекари и не купували лекарства. По димите ѝ само пътните разходи на хората от селата вдига разходите с 40 лв., което е крайно недостатъчно при пенсии от 200 лв.Според Тонева трябва всички закони за здравната политика в България да бъдат пренаписани.Тонева обясни още, че сериозен проблем в здравеопазването се наблюдава относно неосигурените пациенти. \"Известен наш политик, чието име няма да споменавам, е диабетик и трябваше да получи болнично лечение. Настаняват го, лекуват го. Лечението му струва около 23 000 лв. Оказва се, че той не е осигурен. Това била неговата форма на протест против здравната реформа. Накрая той излиза от болницата без да плати нито стотинка, а болницата се натоварва с 23 000 лв. Плаща ги болницата като ограничи разходите по други пера\", разказа Тонева.Присъстващи на пресконференцията определиха посочената информация като \"геноцид срещу българите и българското здравеопазване\". В този контекст Ивков спомена реформата по отношение на медицинските експертизи. По думите му тази реформа ще вземе пенсиите на хората, а държавата няма да им намери работа. Те ще трябва да живеят на фотосинтеза.Проектът \"Здраве, качество на живот, неравенства. Състояние, взаимни влияния, тенденции и предизвикателства (от емпирия към теория)\" на БАН е съставен от 3 отделни изследвания. Изследването за разходите за здраве от джоба на домакинствата е проведено между 800 домакинства. Участниците в извадката на БАН са на възраст над 15 години. Данните за социалното неравенство са от друга извадка, осъществена на база на 2 340 анкетирани лица, отново в същата възрастова група - над 15 години. Извадките са представителни и са на принципа на случайния подбор. Пропорцията на възрастовите групи съответства на демографските пропорции на народа. Проектът обхваща интервал от 3 години - от 2014 година насам.", "date": "2017.11.08", "title": "Българският народ - беден и болен"}
{"url": "https://news.bg/world/1-5-mln-dushi-zagivat-za-24-ch-pri-yadren-konflikt-na-koreyskiya-poluostrov.html", "text": "Повече от 1 480 000 души ще загинат през първите 24 часа при ядрен конфликт на Корейския полуостров. Това показва компютърна симулация, информира АФП.Проучването е извършено от Алекс Уелърстийн, професор в Института по технологии Стивънс в Ню Джърси.При първия сценарий Северна Корея детонира 250-килотонова ядрена бойна глава на 1,52 километра над южнокорейската столица Сеул, а при втория сценарий САЩ детонират 250-килотонoва ядрена бойна глава на 1,52 километра над севернокорейската столица Пхенян.При експлозията огнената вълна може да изгори повечето хора, сгради, животни и обекти в радиус 0,88 километра от епицентъра на взрива. Без лекарска помощ между 50 и 90% от хората ще загинат от радиацията в радиус 1,43 километра от мястото на детонация. Хората ще умират в период от няколко часа до няколко седмици.Взривната вълна на радиус 4,26 километра от епицентъра на експлозията ще събори жилищните сгради и ще доведе до голям брой ранени и загинали. Радиацията на радиус 6,72 километра от епицентъра на взрива ще предизвика трета степен изгаряния и ампутация на крайници.При евентуална ядрена война на полуострова през първите 24 часа в района на Сеул ще загинат 661 500 души, а ранените ще са 2 217 980 души. В Пхенян пък ще загинат 820 140 души, а 902 920 ще пострадат.", "date": "2017.11.08", "title": "1,5 млн. души загиват за 24 ч. при ядрен конфликт на Корейския полуостров "}
{"url": "https://news.bg/politics/borisov-uveri-bryuksel-che-sme-gotovi-da-zastanem-nachelo-na-es.html", "text": "\"България е готова да застане начело на Съвета на Европейския съюз. Амбицията ни е по време на Българското председателство Съюзът да стане по-силен и по-устойчив\". Това заяви премиерът Бойко Борисов на днешното съвместно заседание на българското правителство и Европейската комисия, информираха от пресслужбата на МС.Повод за съвместното заседание е предстоящото ротационно председателство на страната ни през първата половина на 2018 г. и неговата подготовка.Премиерът посочи, че отговорността на Председателството е голяма, но след 10 години членство България е доказала своята надеждност и стабилност.\"Като член на ЕС България стана свидетел и участва в решаването на доста кризи - икономическа и финансова, миграционна и др. Но в момента ЕС е далеч по-стабилен и именно върху тази основа България иска да надгражда като председател\", каза министър-председателят.Той акцентира, че мотото на Българското председателство \"Съединението прави силата\" е урок, научен от собствената ни история. В ролята си на председател на Съвета България ще търси съгласие и ще работи за единството на Съюза.\"Наясно сме колко много и колко сериозна работа ни чака. Затова и усилията ни ще бъдат основно в три посоки: Консенсус, Конкурентоспособност, Кохезия\", каза премиерът Борисов.Трудните преговори по Брекзит, които предстоят по време на Българското председателство, няма да засенчат другите важни за европейските граждани въпроси като сигурност и миграция.Сред важните теми са икономическо управление, изграждането на енергийния съюз, защитата на околната среда, засилването на ролята на Европа на международната сцена. \"Хората очакват от нас конкретни, видими резултати. Трябва да бъдем отговорни и солидарни. Ще положим всички усилия да стигнем до консенсус по въпроси като сигурността и миграцията, укрепването на контрола по границите, реформата на системата за убежище, разпределението на бъдещия бюджет на ЕС\", подчерта Бойко Борисов.Българският министър-председател специално изтъкна необходимостта от особено внимание към Западните Балкани.\"Целият Съюз има интерес от сигурността, стабилността и напредъка на този регион. Няма да създаваме фалшиви очаквания, но ще работим за разширяване на сътрудничеството с тях\", каза той като посочи възможността да бъде направено много за свързаността на региона - транспортна, комуникационна, инфраструктурна, енергийна.Борисов се спря също на предстоящите обсъждания на следващия бюджет на ЕС, като подчерта, че търсенето на финансиране на нови дейности не трябва да бъде за сметка на политики с доказан ефект, като кохезионната политика.\"България може да бъде пример за резултатите от кохезионната политика. Без кохезия ЕС не може да върви напред\", каза премиерът и допълни, че повишаването на конкурентоспособността на ЕС и укрепването на единния пазар са приоритет с огромно значение за гражданите и бизнеса.Бъдещето е в цифровия единен пазар, както и в задълбочаването на икономическия и паричния съюз, заяви Борисов.\"Трябва ни по-добро управление на икономиките, стабилна банкова система, ясна рамка за работа на капиталовите пазари. България остава привърженик на по-тясната интеграция и израз на това е включително амбицията ни да влезем в еврозоната\", допълни премиерът. Той е удовлетворен от съвпадането на приоритетите на Българското председателство с работната програма на Комисията, както и от откровения разговор с Колежа на комисарите.В рамките на съвместното заседание днес изказвания направиха председателят на ЕК Жан-Клод Юнкер, комисарите Тимерманс, Хан и Йотингер, вицепремиерите Захариева и Дончев и министрите Павлова и Горанов. Те представиха работните програми на Комисията и на Българското председателство, темата за Западните Балкани и работата по Многогодишната финансова рамка.", "date": "2017.11.08", "title": "Борисов увери Брюксел, че сме готови да застанем начело на ЕС"}
{"url": "https://news.bg/health/ubivat-90-hil-ptitsi-zaradi-ptichiya-grip.html", "text": "Заради огнищата на птичи грип в страната са унищожени близо 90 хиляди птици.Първото огнище на инфлуенца по птиците беше констатирано в средата на миналия месец във ферма за отглеждане на патици, собственост на \"Мейпъл Лийф Полтри\" ЕООД в село Стефаново, община Добрич. На мястото са унищожени 11 хил. птици.Другите две огнища на болестта бяха установени в малки ферми тип \"заден двор\" в село Узунджово, община Хасково в село Глушник, община Сливен. Заради случаите инфлуенца там ликвидираха 1500 птици.Миналата седмица беше констатирано и четвърто огнище в животновъден обект за отглеждане на патици собственост на \"Алианс Агрикол\" ООД в село Зимница, област Ямбол. Там унищожените заради заразата патици са близо 8 хил.Цялото стадо кокошки-носачки е умъртвено в животновъден обект собственост на \"Милениум 2000\" ООД в землището на село Зимница. Това е част от мерките за ликвидиране на болестта.Кокошките във фермата са убити, заради непосредствената й близост до констатираното огнище на болестта и попада в 3-километровата зона, в която се унищожават всички възприемчиви животни. Унищожени са близо 68 хиляди кокошки-носачки. Към момента на територията на област Ямбол е констатирано само едно огнище на заболяването Инфлуенца по птиците във ферма за патици.", "date": "2017.11.08", "title": "Убиват 90 хил. птици заради птичия грип"}
{"url": "https://news.bg/int-politics/protestirashti-blokirat-patishtata-v-kataluniya-s-vseobshta-stachka.html", "text": "Протестиращи в общата стачка в Каталуния затварят пътища и железопътни линии в населените места, съобщава испанската агенцията Europa Press.Стачката се провежда в знак на протест срещу задържането на регионални политици и заповеди за арест на каталунския ръководител Карлес Пучдемон и четирима бивши членове на неговото правителство. В резултат на действията е прекъснат железопътния трафик и пътищата в Херона. В Барселона една от ключовите улици на Гран Вия е затворена. поради масови прояви е трудно или напълно спряно движението по десетки пътища. Недоволни шофьори сигнализират за задръстванията. Участниците в протестите скандират: \"Свобода\".Градският транспорт в Барселона все още функционира нормално. Интервалите за движението на някои автобуси до международното летище Ел Прат се увеличават. Редица демонстрации са планирани през деня.", "date": "2017.11.08", "title": "Протестиращи блокират пътищата в Каталуния с всеобща стачка"}
{"url": "https://news.bg/society/dyado-koleda-ochakva-pismata-na-malchuganite-i-tazi-godina.html", "text": "\"Български пощи\" ЕАД отново ще организира традиционния си детски конкурс за най-красиво писмо до Дядо Коледа.За поредна година Дядо Коледа ще отговори на всяко детско писмо, стига то да е изпратено в пощенски плик с изписан правилно адрес на подателя и залепена марка от 65 стотинки. Вместо адрес на получател, децата трябва да напишат просто \"За Дядо Коледа\".През настоящата година децата могат да изпращат писмата си до Дядо Коледа до 11 декември.Най-добрите детски писма ще получат правото да участват в конкурса на \"Български пощи\". Най-добрите ще получат коледни награди.", "date": "2017.11.08", "title": "Дядо Коледа очаква писмата на малчуганите и тази година"}
{"url": "https://news.bg/world/otkriha-martav-shefa-na-antimonopolnata-sluzhba-na-krim.html", "text": "Шефът на кримското управление на Федералната антимонополна служба Тимотей Кураев е открит мъртъв, съобщи РИА Новости в регионалното управление на Следствения комитет.Тялото на Кураев е открито в дома му. Кураев е роден през 1973 г. в руската столица. Завършил е Московския държавен университет за държавен транспорт и Всерусийската академия по външна търговия. Работил е в органите на вътрешното министерство.От 2014 г. е начело на кримското управление на Федералната антимонополна служба.", "date": "2017.11.08", "title": "Откриха мъртъв шефа на антимонополната служба на Крим"}
{"url": "https://news.bg/world/kakvo-e-napravil-georgi-dimitrov-za-tsaribrod-pitat-sanarodnitsite-ni.html", "text": "Сънародниците ни от Западните покрайнини са гневни на БСП заради името на Димитровград. Те питат и какво е направил Георги Димитров за Цариброд.Сънародниците ни поискаха Димитровград да си върне старото име Цариброд. Това стана ясно от думите на правозащитника Зденка Тодорова на пресконференция по случай Деня на Западните покрайнини.По думите ѝ се е разиграла кампания от страна на БСП срещу преименуване на града. Тя заяви, че не разбира защо е избухнал скандал. \"Много несериозно е, че една голяма политическа партия може да се обяви против интересите на сънародниците си\", заяви Зденка Тодорова.Според нея БСП от идеологическа гледна точка взели от интернет информация, която не е точна, защото референдумите за смяна на името на града не са два, а много повече.Тя беше категорична, че никой не бил питан какво мисли за самото преименуването, като името е променено с Директива.Според Тодорова резултатите от референдумите, след които е преименуван Цариброд, са в резултат на манипулации, защото през 1992 г. референдумът е успял, но властите не го признават за валиден.Тя припомни и че въпросът със смяната на името на града е поставен от евродепутата Андрей Ковачев, но не среща подкрепа от сръбска страна.Зденка Тодорова се възмути от писмото, изпратено от Българския антифашистки съюз до сръбския президент с искане да не се подкрепя смяната на името на Димитровград.Тодорова поиска да се извърши ревизия на смяната на името на Цариброд.Журналистът Горан Благоев отбеляза, че след като едно име е сменено с указ, трябва да се върне с указ, а не да се провежда референдум.Иван Николов - директор на КИЦ - Босилеград заяви, че сръбското общество не било готово още за реформи. По думите му общините се превърнали на живеещи от социални помощи и българският бизнес не се допуска там, а напротив - гони се от местната власт.По думите му смяната не се касае само за името на града, но и за имената на улици.Сокол Алексиев - внук на Сокол Алексиев, военен от Цариброд, подпомагал хората от Западните покрайнини, заяви, че дори и днес в парламента хората са разединени.Според него от действията на правителството ставало ясно, че България иска повече отколкото самата Сърбия, влизането ѝ в ЕС. И сега обаче нямало визия за бъдещето на съгражданите ни там.Горан Благоев обърна внимание на факта, че вицепрезидентът Илияна Йотова била на честване в Босилеград за един час и си заминала, без дори да се разходи по улиците, а външният министър Екатерина Захариева ходила в Сърбия заради тяхната съдебна реформа, когато нашата не била оправена.На пресконференцията в БТА сънародниците ни от Западните покрайнини бяха донесли плакат \"Българийо, ние се гордеем с теб, а ти се срамуваш от нас! Докога и защо?\"", "date": "2017.11.08", "title": "Какво е направил Георги Димитров за Цариброд, питат сънародниците ни"}
{"url": "https://news.bg/world/istorichesko-preizbirane-na-bil-de-blazio-za-kmet-na-nyu-jork.html", "text": "За първи път от повече от три десетилетия американският град Ню Йорк преизбра демократ за кмет, съобщават СиЕнЕн и други медии.Кметът Бил де Блазио пренаписа историята, въпреки че управлява града под постоянна атака от медиите в космополитния мегаполис.Вчера вечерта той отново призова за нов данък за богатите с цел събиране на средства за оправяне на проблемната транспортна система, но си спечели аплодисменти, след като похвали победите на демократите на изборите за губернатор в Ню Джърси и Вирджиния.Де Блазио лесно победи републиканеца Никол Малиотакис и няколко други кандидати. Той е подкрепен от 65% от гласувалите, докато 36-годишната Малиотакис получи близо 29 на сто.Победителят обеща да направи Ню Йорк \"най-справедливия град в САЩ\". Де Блазио обеща да увеличи инвестициите за детски градини, достъпни жилища, да постави камери на полицаите и други.Де Блазио е първият демократ, който е преизбран за кмет на Ню Йорк от Ед Кох преди 32 г., въпреки че демократите в града са 6 към 1 спрямо републиканците.Блазио е 109-ият кмет на мегаполиса.", "date": "2017.11.08", "title": "Историческо преизбиране на Бил де Блазио за кмет на Ню Йорк"}
{"url": "https://news.bg/int-politics/rohani-predupredi-sauditska-arabiya-za-moshtta-na-iran.html", "text": "Иранският президент Хасан Рохани заяви, че атаката с ракети от страна на йеменските хути, насочени срещу Саудитската столица Рияд, са реакция на Саудитската агресия и предупреди за мощта на Иран, съобщават \"Ройтерс\" и АФП.\"Как трябва да реагират йеменците на атаките срещу страната си. Тоест не им е позволено да използват собствените си оръжия? Най-напред спрете бомбардировките и вижте дали йеменците няма да направят същото\", коментира Рохани, цитиран от агенция \"Тасним\".Рохани заяви също така, че Саудитска Арабия е направила \"стратегическа грешка\", като счита Съединените щати и Израел за приятели и Иран за враг.Белият дом осъди ракетните атаки, заявявайки, че те застрашават сигурността на региона и подкопават усилията за прекратяване на конфликта. \"Нападенията с ракети на хутите срещу Саудитска Арабия е с разрешение на Ислямската революционна гвардия, заплашват регионалната сигурност и подкопават усилията на ООН да преговаря за прекратяване на конфликта\", коментира Белият дом в изявление докато Тръмп е на посещение в Китай.\"Тези ракетни системи не съществуваха в Йемен преди конфликта и призоваваме ООН да извърши задълбочен преглед на доказателствата, че иранският режим продължава войната в Йемен, за да постигне регионалните си амбиции\", се казва в изявлението.Съобщава се също, че Съединените щати ще продължат да работят с други \"съмишленици\" партньори, за да отговорят на подобни атаки и да разкрият това, което нарича дестабилизираща дейност на Иран в региона.Иран отрече да стои зад изстрелването на ракетите.", "date": "2017.11.08", "title": "Рохани предупреди Саудитска Арабия за мощта на Иран"}
{"url": "https://news.bg/world/potvardiha-sreshta-tramp-putin-vav-vietnam-prez-uikenda.html", "text": "Президентът на Русия Владимир Путин ще се срещне с американския си колега Доналд Тръмп на регионален форум във Виетнам този уикенд.Това потвърди руското външно министерство, цитирано от местни медии.Първата среща на двамата световни лидери бе в кулоарите на Г-20 в Хамбург през юли. Тогава те постигнаха съгласие за частично спиране на огъня в Сирия, а също така за сформиране на работна група за киберсигурност.По-рано американският държавник каза, че по време на визитата си в Азия той планира да се срещне с Путин във Виетнам, за да поиска помощ за предотвратяване КНДР да се сдобие с ядрени оръжия.След това говорителят на Кремъл Дмитрий Песков многократно отклонява въпроса, но днес руският външен министър Сергей Лавров потвърди, че Путин и Тръмп ще се срещнат в кулоарите на Азиатско-тихоокеанския форум за икономическо сътрудничество.\"Президентът Путин е готов за това, американците знаят\", каза Лавров, цитиран от Интерфакс.Той поясни, че с държавния секретар Рекс Тилърсън ще обсъдят Северна Корея, Сирия, Ирак и Украйна по време на форума.", "date": "2017.11.08", "title": "Потвърдиха среща Тръмп-Путин във Виетнам през уикенда"}
{"url": "https://news.bg/health/dvama-dushi-poluchiha-novi-babretsi-v-sofiya.html", "text": "В столичната УМБАЛ \"Александровска\" 53-годишен мъж изпаднал в мозъчна смърт. Близките му решили да дарят органите на покойника. Така двама пациенти с хронична бъбречна недостатъчност са получили шанс за по-добър живот.54-годишен мъж от Айтос и 54-годишна софиянка са претърпели трансплантация тази нощ. Двамата са в стабилно състояние и се възстановяват в Клиниката по анестезиология и интензивно лечение на болницата.Екипът на \"Александровска\" изказва съболезнованията си на близките на покойника и адмирира тяхното хуманно решение да дарят органите му за спасяването на други човешки животи.", "date": "2017.11.08", "title": "Двама души получиха \"нови\" бъбреци в София"}
{"url": "https://news.bg/economics/s-0-1-e-uvelichen-oborotat-pri-targoviyata-na-drebno-za-septemvri-2017-g.html", "text": "С 0.1% е нарастнал оборотът в раздел \"Търговия на дребно, без търговията с автомобили и мотоциклети\" по съпоставими цени спрямо предходния месец. Това показват предварително изгладени данни през септември 2017 г. на Националния статистически институт.През септември 2017 г. оборотът в търговията на дребно, изчислен въз основа на календарно изгладени данни, бележи ръст от 2.3% в сравнение със същия месец на предходната година.През септември 2017 г. се наблюдава увеличение на оборота спрямо предходния месец при: търговията на дребно чрез поръчки по пощата, телефона или интернет - с 3.0%, търговията на дребно с разнообразни стоки, търговията на дребно с битова техника, мебели и други стоки за бита и търговията на дребно с фармацевтични и медицински стоки - по 0.9%.Увеличение на оборота при търговията на дребно с текстил, облекло, обувки и кожени изделия е с 0.6%, при търговията на дребно с хранителни стоки, напитки и тютюневи изделия е с 0.2%.Намаление е регистрирано при търговията на дребно с компютърна и комуникационна техника - с 2.1%, и търговията на дребно с автомобилни горива и смазочни материали - с 1.9%.През септември 2017 г. в сравнение със същия месец на 2016 г. оборотът е увеличен при търговията на дребно с разнообразни стоки - с 13.1%, търговията на дребно с битова техника, мебели и други стоки за бита - с 9.9%, и търговията на дребно с компютърна и комуникационна техника - с 8.2%. Спад е регистриран при търговията на дребно с автомобилни горива и смазочни материали - с 12.4%.По предварителни данни през септември 2017 г. индексът на продукцията в сектор \"Строителство\", изчислен въз основа на сезонно изгладени данни, е с 1.0% под равнището от предходния месец.Календарно изгладените данни показват увеличение от 6.0% на строителната продукция през септември 2017 г. в сравнение със същия месец на 2016 година.По предварителни данни през септември 2017 г. индексът на продукцията в сектор \"Строителство\", изчислен въз основа на сезонно изгладени данни, е с 1.0% под равнището от предходния месец, отчитат от НСИ. Същевременно по календарно изгладените данни показват увеличение от 6.0% на строителната продукция през септември 2017 г. в сравнение със същия месец на 2016 година.През септември 2017 г. индексът на произведената строителна продукция, изчислен от сезонно изгладени данни, е под нивото от предходния месец. Продукцията от сградното строителство намалява с 1.4%, a от гражданското/инженерното строителство - с 0.4%.Според официалната статистика на годишна база ръстът на строителната продукция през септември 2017 г., изчислен от календарно изгладени данни бележи увеличение е с 12.3% за сградното строителство, където докато при гражданското/инженерното строителство е регистрирано намаление от 1.1%.По предварителни данни през септември 2017 г. индексът на промишленото производство, изчислен от сезонно изгладените данни, се увеличава с 0.3% в сравнение с август 2017 година.През септември 2017 г. при календарно изгладения индекс на промишленото производство е регистриран ръст от 3.2% спрямо съответния месец на 2016 година.През септември 2017 г. увеличение спрямо предходния месец е регистрирано в преработващата промишленост - с 0.6%, а намаление е отчетено в добивната промишленост - с 0.8%, и в производството и разпределението на електрическа и топлоенергия и газ - с 0.5%.По-значителен ръст в преработващата промишленост се наблюдава при: производството на превозни средства, без автомобили - с 11.0%, ремонта и инсталирането на машини и оборудване - с 10.3%, производството на напитки -с6.3%, производството на автомобили, ремаркета и полуремаркета - с 5.8%.Спад при преработващата промишлност е регистриран при: производството на компютърна и комуникационна техника, електронни и оптични продукти - с 12.9%, производството на химични продукти - с 9.3%, производството на метални изделия, без машини и оборудване - с 5.7%, производството на тютюневи изделия - с 4.1%.На годишна база ръст на промишленото производство, изчислен от календарно изгладените данни, е отчетен в добивната промишленост - със 7.7%, и в преработващата промишленост - с 4.3%, а спад е регистриран в производството и разпределението на електрическа и топлоенергия и газ - с 3.5%.По-значително увеличение в преработващата промишленост спрямо предходната година се наблюдава при: производството на основни метали - с 28.1%, производството на машини и оборудване с общо и специално предназначение - със 17.9%, производството на автомобили, ремаркета и полуремаркета - с 14.2%.Увеличение има и при производството на изделия от каучук и пластмаси - с 13.9%. Намаление е отчетено при обработката на кожи; производството на обувки и други изделия от обработени кожи без косъм - с 12.5%, производството на метални изделия, без машини и оборудване - със 7.9%, производството на облекло - с 6.6%, производството на мебели - с 5.7%.По предварителни данни през септември 2017 г. индексът на промишленото производство, изчислен от сезонно изгладените данни, се увеличава с 0.3% в сравнение с август 2017 година.През септември 2017 г. при календарно изгладения индекс на промишленото производство е регистриран ръст от 3.2% спрямо съответния месец на 2016 година.През септември 2017 г. увеличение спрямо предходния месец е регистрирано в преработващата промишленост - с 0.6%, а намаление е отчетено в добивната промишленост - с 0.8%, и в производството и разпределението на електрическа и топлоенергия и газ - с 0.5%.По-значителен ръст в преработващата промишленост се наблюдава при производството на превозни средства, без автомобили - с 11.0%, ремонта и инсталирането на машини и оборудване - с 10.3%, производството на напитки - с 6.3%, производството на автомобили, ремаркета и полуремаркета - с 5.8%.Спад е регистриран при производството на компютърна и комуникационна техника, електронни и оптични продукти - с 12.9%, производството на химични продукти - с 9.3%, производството на метални изделия, без машини и оборудване - с 5.7%, производството на тютюневи изделия - с 4.1%.На годишна база ръст на промишленото производство, изчислен от календарно изгладените данни, е отчетен в добивната промишленост - със 7.7%, и в преработващата промишленост - с 4.3%, а спад е регистриран в производството и разпределението на електрическа и топлоенергия и газ - с 3.5%.По-значително увеличение в преработващата промишленост спрямо предходната година се наблюдава при: производството на основни метали - с 28.1%, производството на машини и оборудване с общо и специално предназначение - със 17.9%, производството на автомобили, ремаркета и полуремаркета - с 14.2%, производството на изделия от каучук и пластмаси - с 13.9%.Намаление е отчетено при: обработката на кожи; производството на обувки и други изделия от обработени кожи без косъм - с 12.5%, производството на метални изделия, без машини и оборудване - със 7.9%, производството на облекло - с 6.6%, производството на мебели - с 5.7%.", "date": "2017.11.08", "title": "С 0,1% е увеличен оборотът при търговията на дребно за септември 2017 г."}
{"url": "https://news.bg/int-politics/prez-poslednite-dve-godini-v-siriya-sa-ubiti-poveche-ot-54-000-ekstremisti.html", "text": "През последните две години в Сирия са убити повече от 54 000 екстремисти, включително 4200 руски граждани и хора от съседни страни, заяви днес ръководителят на Генералния щаб на въоръжените сили на Русия Валерий Герасимов, цитиран от ТАСС.По думите му руските военни сили в Сирия се сблъскват с подготвен враг с 1500 танка и бронирани машини, над 1200 оръдия и миномети отнети от сирийските и иракските правителствени сили.В допълнение, врагът не изпитвал недостиг на боеприпаси, а материали и средства \"непрекъснато пристигали от чужбина\", допълва генералът.", "date": "2017.11.08", "title": "През последните две години в Сирия са убити повече от 54 000 екстремисти"}
{"url": "https://news.bg/world/zatvoriha-uchilishtata-v-delhi-zaradi-neponosim-smog.html", "text": "Властите в индийската столица Делхи обявиха, че затварят всички училища до неделя заради \"непоносимо\" замърсяване на въздуха, съобщава \"Таймс оф Индия\".Правителството поясни, че не може да правят компромис със здравето на децата и всички училища, включително частни и държавни, ще останат затворени до неделя.Решението е взето, след като Индексът за качеството на въздуха достигна до 448 при скала от 500, което е равнозначно на \"тежка\" степен. Днес индексът се покачи до 484.Качеството на въздуха в Делхи е изключително лошо заради вдигащия се прах по пътищата, откритите огньове, автомобилите, индустриалните емисии и горенето на култури в съседните щати. Но условията се влошават през зимните месеци.През 2014 г. Световната здравна организация обяви, че Делхи е най-замърсената столица в света, изпреварвайки Пекин, Китай. Изследване от 2015 г. показва, че около половината от 4,4 милиона деца в Делхи имат проблеми с белите дробове.", "date": "2017.11.08", "title": "Затвориха училищата в Делхи заради „непоносим” смог"}
{"url": "https://news.bg/crime/razsekretiha-srs-ta-po-deloto-sreshtu-ahmed-musa.html", "text": "Пазарджишкият съд разсекрети специалните разузнавателни средства по делото срещу Ахмед Муса и 13 негови сподвижници, съобщи bTV. Те са подсъдими за проповядване на религиозна омраза.На заседанието магистратите слушат разговорите между подсъдимите, които според прокуратурата са разпространявали идеите на \"Ислямска държава\".\"За нас е чест и ще бъдем щастливи, ако отидем да помагаме на бойците в Сирия\", се казва в таен разговор, записан със специално разузнавателно средство между двама от подсъдимите по делото.Те са събирали от 20 до 50 лева от жители на махалите в Пазарджик и Асеновград. Парите са били предназначени за бойците в Сирия.В един от разговорите е предложено парите да бъдат разпределени между бедните братя в България. Така и не става ясно колко е събраната сума и къде се намират парите.Припомняме, делото срещу 14-те, обвинени в разпространяване идеите на \"Ислямска държава\" и призиви към джихад се води в Пазарджишкия окръжен съд. Според заключението на съдебно-психиатричната експертиза подсъдимият Ахмед Муса Ахмед е психично здрав.Според българските тайни служби, е твърде вероятно в пазарджишкия ромски квартал \"Изток\"  и сподвижниците му да са създали логистична база на \"Ислямска държава\".", "date": "2017.11.08", "title": "Разсекретиха СРС-та по делото срещу Ахмед Муса"}
{"url": "https://news.bg/int-politics/ukrayna-obmislya-da-prekasne-diplomaticheski-otnosheniya-s-rusiya.html", "text": "Върховната рада на Украйна обмисля да прекъсне дипломатическите отношения с Русия. Според \"Комерсант\" тази точка от дневния ред ще бъде допълнително включена в закона \"за реинтеграция на Донбас\", който парламентът трябва да обсъди на второ четене на 16 ноември.Източници на \"Комерсант\" във Върховната рада са убедени, че представителите на мнозинството от фракциите ще гласуват за тази стъпка. Следващата стъпка е съответно постановление на президента Петро Порошенко, след което руските дипломатически институции в Украйна и украинските в Русия ще бъдат затворени. Киев очаква Беларус или Швейцария да представляват интересите им в Москва.Кремъл коментира, че планът на Украйна за премахване на всички дипломатически отношения с Русия ще задълбочи още повече кризата между двете страни и в крайна сметка ще навреди на интересите на украинците и руснаците, съобщава \"Ройтерс\".Говорителят на Кремъл Дмитрий Песков, по време на конферентен разговор с репортери, отговори на статията в руския вестник \"Комерсант\", за предстоящо гласуване в украинския парламент за прекъсване на всички дипломатически отношения на 16 ноември.", "date": "2017.11.08", "title": "Украйна обмисля да прекъсне дипломатически отношения с Русия"}
{"url": "https://news.bg/world/nyama-kriza-v-belgiya-a-v-ispaniya-uveri-premierat-sharl-mishel.html", "text": "Премиерът на Белгия Шарл Мишел отрече, че правителството му е в \"криза\" заради пребиваването на бившия каталунски лидер Карлес Пучдемон в белгийската държава, информира АФП.Агенцията отбелязва, че този въпрос може да обтегне отношенията между различните общности в Белгия.\"\", каза Мишел пред белгийския парламент, след като фламандски сепаратисти от коалиционното му правителството обявиха подкрепа за Пучдемон.Пребиваването на Пучдемон в Белгия е \"съдебен въпрос, а не правителствен\", поясни премиерът по време на първото си изявление пред белгийските депутати от пристигането на Пучдемон с четири бивши каталунски министри в Белгия на 30 октомври.Ще се постарая да няма намеса в независимостта на съдилищата, увери той.Белгийски съдии разглеждат внесена от Испания Европейска заповед за арест във връзка с повдигнати срещу Пучдемон обвинения в бунт и подривна противодържавна дейност. Следващото заседание на съда е насрочено за 17 ноември.", "date": "2017.11.08", "title": "Няма криза в Белгия, а в Испания, увери премиерът Шарл Мишел"}
{"url": "https://news.bg/regions/krizisniyat-shtab-v-burgasko-iska-da-nablyudava-snegorinite.html", "text": "Членовете на Кризисния щаб в Бургас поискаха достъп до системата за наблюдение на снегорините в областта, съобщиха от община Бургас.Предложението е направено по време на среща за зимната подготовка в областта. От там са изпратили писмо до Агенция пътна инфраструктура с искане сигналът, който излъчват GPS системите на почистващата техника да бъде видим и в Областна администрация Бургас, където се провеждат заседанията на щаба.Сега местоположението и движението на снегорините могат да бъдат наблюдавани в реално време само от представители на пътната агенция в града.От щаба са мотивирали искането си за по-добрата координация, бързото взимане на решения и осигуряване на адекватни действия по време на бедствени ситуации. Така техниката ще може да бъде насочвана и концентрирана към най-проблемните участъци в региона, смятат от общината.Така ще се осигури необходимата публичност за броя на почистващите машини и местата, на които работят във всеки един момент. От областния кризисен щаб са категорични, че мярката ще подобри работата на институциите и ще засили контрола върху почистващите фирми.Областният управител Вълчо Чолаков предложи при усложнена ситуация представители от Кризисния щаб да бъдат разпределяни по места. По този начин могат да бъдат взимани решения на база на случващото се в конкретния момент, без излишно забавяне и предаване на данни от човек на човек.\"На терен се работи най-добре, печели се време, вижда се реалната обстановка, може да се действа незабавно. Щабът има много голямо значение за овладяване на кризи, но позициониран на едно място не може да обхване всичко случващо се. Решенията не трябва да се взимат от една сграда, институциите трябва да са на мястото на бедствието, там където хората имат нужда от нас\", коментира Вълчо Чолаков.По време на срещата е обсъдено как да се действа при различни бедствени ситуации, разработен е алгоритъм и ангажименти на всяка от институциите, представена в щаба.Представители на пожарна, полиция и пътна агенция проверяват техниката и наличието на почистващи средства. До края на месеца запасите от инертни материали, сол, луга трябва да бъдат осигурени, стана ясно още по време на заседанието.Линейките са преминали задължителния технически преглед и са оборудвани за зимни условия. Актуализирани са списъците от болни на хемодиализа, хронично болни и родилки. Направена е необходимата организация за извозването им до болнично заведение в случай на бедствие или затворени пътища.Във всички населени места е осигурена и необходимата леглова база за  медицински процедури, в случаите когато транспортирането е невъзможно.По данни на регионалния инспекторат по образование всички училища на територията на областта са преминали профилактика на отоплителните системи, а необходимите материали за отопление са налични. Създадена е и организация за извозване на учениците от малките населени места до общинските центрове при влошена зимна обстановка.", "date": "2017.11.08", "title": "Кризисният щаб в Бургаско иска да наблюдава снегорините"}
{"url": "https://news.bg/world/konstitutsionniyat-sad-na-germaniya-prizna-tretiya-pol.html", "text": "Конституционният съд на Германия изиска от парламента законно да признае \"третия пол\" от раждането, съобщава АФП.Агенцията отбелязва, че така Германия се превръща в първата европейска страна, която предоставя възможност на интерсексуални да определят пола си без да се ограничават само до мъжки и женски.Съдът отбелязва, че настоящите регулации за гражданския статут са дискриминиращи спрямо интерсексуалните хора, пояснявайки, че сексуалната идентичност на личността е защитена от основно право.До края на 2018 г. депутатите трябва да приемат нова регулация, за да предоставят на \"третия пол\" вариант в актовете за раждане, добави съдът, вземайки решение в полза на ищец.В същото време Конституционният съд поясни, че съдилищата и властите не трябва повече да принуждават интерсексуални хора да избират да се идентифицират между мъж и жена.Ищец обжалва решение, след като няколко съдилища на по-долна инстанция решиха против искане в административни документи графата \"пол\" да не бъде ограничена до два варианта - \"мъжки\" и \"женски\", а да бъде включен вариантът \"различен\" или \"интерсексуален\".Сега интерсексуални хора се регистрират като женски пол.Говорител на вътрешното министерство обяви, че Берлин ще изпълни решението на съда.Според ООН между 0,05 и 1,7% от световното население е интерсексуално.Австралия, Индия, Нова Зеландия и Непал признават интерсексуалните хора в официални документи.Интерсексуалността е наличието на смесени или неопределени полови белези в даден индивид.", "date": "2017.11.08", "title": "Конституционният съд на Германия призна третия пол"}
{"url": "https://news.bg/int-politics/v-bryuksel-zapochva-sreshtata-na-voennite-ministri-ot-nato.html", "text": "В Брюксел днес започва двудневна среща на министрите на отбраната на страните-членки на НАТО. Българската делегация на форума ще бъде ръководена от заместник-министъра на отбраната Атанас Запрянов.На форума министрите ще обсъдят въпроси по възпиращия и отбранителен потенциал на Алианса. Особено внимание ще бъде отделено на съгласуваността на различните инициативи и постигането на синергичен ефект при противодействието на многопрофилните предизвикателства и заплахи за сигурността.Предмет на дискусиите ще бъдат и предстоящите промени в командната структура на Алианса и институционалната реформа на НАТО.В дневния ред е предвидена работна вечеря с участието на върховния представител на ЕС по външна политика и сигурност. На нея ще бъдат разгледани глобалните проблеми в сигурността, включително ситуацията с нарастващата нестабилност на Корейския полуостров, както и въпроси от областта на сътрудничеството НАТО-ЕС.Срещата ще завърши със заседание на страните, участващи в мисията на НАТО \"Решителна подкрепа\" в Афганистан. Министрите на отбраната ще разгледат текущото състояние и перспективите за усилване на мисията в интерес на постигането на трайна стабилност в страната и повишаване на отбранителния капацитет на Афганистанските сили за сигурност.", "date": "2017.11.08", "title": "В Брюксел започва срещата на военните министри от НАТО"}
{"url": "https://news.bg/int-politics/demokratite-pechelyat-izborite-za-gubernatori-v-shtatite-virdzhiniya-i-nyu-dzharsi.html", "text": "Кандидатите на Демократическата партия Ралф Нортъм и Фил Мърфи печелят вота на изборите за губернатори в щатите Вирджиния и Ню Джърси, предадоха CNN и NBC.Резултатите са на базата на гласовете от две трети от избирателните окръзи.Нортъм получава 51.8 процента от гласовете във Вирджиния, а опонентът му от Републиканската партия Ед Гилеспи - 47 процента.В Ню Джърси Мърфи печели 55 процента, а кандидатът на републиканците Ким Гаданго - 43 процента.", "date": "2017.11.08", "title": "Демократите печелят изборите за губернатори в щатите Вирджиния и Ню Джърси"}
{"url": "https://news.bg/society/chestvame-sveti-arhangel-mihail-1.html", "text": "Българската православна църква почита днес паметта на Свети Архангел Михаил. Църковният празник често е наричан от народа Архангеловден.Свети Михаил е един от седемте първенстващи ангели, стоящи винаги пред престола на Господ. Денят на Свети Архангел Михаил - военачалник на цялото небесно войнство от ангели и архангели, е вторият по значимост есенен празник на Българската православна църква след Димитровден. Светецът символизира тържеството на доброто, светлината и справедливостта. В църковната иконография е изобразен с копие в ръка, тъпчещ с краката си дявола. В българската народна традиция Архангеловден се свързва с почитта към мъртвите и душата на човека.На Свети Архангел Михаил се е паднала задачата да отделя душата на човека от тялото, затова в съботата преди празника се прави, една от трите големи задушници през годината.В много райони на страната на този ден се коли курбан за светеца и се правят обредни хлябове, чиято пластика напомня тази на хлябовете, приготвяни за погребение или помен. Най-възрастният в дома чупи обредния хляб, полива го с вино и благославя: \"Свети Архангеле, Свети Никола и вси светци, помагайте ни, почитаме ви и сечем колач, да се роди ръж до тавана!\".", "date": "2017.11.08", "title": "Честваме Свети Архангел Михаил"}
{"url": "https://news.bg/regions/kilometrichni-opashki-ot-tir-ove-na-dunav-most-1.html", "text": "На граничния пункт \"Дунав мост 1\" се е образувала километрична колона от тежкотоварни автомобили.Опашката е от румънска страна. Там органите на реда са задържали камионите преди ГКПП \"Гюргево\". Граничарите пропускат по около 30 камиона на различни интервали от време, за да не блокират трафика в самия град.Задръстванията на пункта започнаха от вчера, когато към 21 часа там се беше образувала 10-километрова опашка от румънската страна на \"Дунав мост 1\". Българските шофьори дори заплашиха да протестират заради задържането им на румънска територия.Вчера пред БНТ шофьорът Андрей Хараламов заяви, че чака на пункта от 15 часа българско време. До 21 часа колоната станало огромна, а ТИР-овете се предвижили само с около 200 метра. По думите му органите на реда в северната ни съседка не дават обяснение за задържането.", "date": "2017.11.08", "title": "Километрични опашки от ТИР-ове на \"Дунав мост 1\""}
{"url": "https://news.bg/int-politics/tramp-predupredi-phenyan-che-mozhe-da-dopusne-fatalna-greshka.html", "text": "Президентът Доналд Тръмп отправи остро предупреждение към Северна Корея в словото си пред южнокорейския парламент, предаде CNN.По думите на Тръмп, Пхенян може да допусне фатална грешка, ако продължи с провокативните действия.Той заяви себе си като много по-склонен от предишните американски президенти да използва военна сила срещу Пхенян, ако продължи да заплашва САЩ и съюзниците им.\"Сегашната администрация е много различна от тези, които САЩ са имали в миналото\", предупреди Тръмп.\"Не ни подценявайте и недейте да изпитвате реакциите ни\", добави президентът на САЩ.", "date": "2017.11.08", "title": "Тръмп предупреди Пхенян, че може да допусне фатална грешка"}
{"url": "https://news.bg/health/nad-25-ot-balgarskite-lekari-sa-v-pensionna-vazrast.html", "text": "Повече от една четвърт от лекарите в България са в пенсионна възраст. Това сочат данни от проучване на Българския лекарски съюз.Въпреки че са в пенсионна възраст, голяма част от тези лекари остават на работа. В повечето случаи това се налага, защото няма кой да ги замести.Неврохирургът в УМБАЛСМ \"Пирогов\" доктор Сотир Попатанасов, който отдавна е навършил пенсионна възраст, но продължава да работи, заяви пред БНТ, че в сферата на неговата медицинска дейност се наблюдава сериозен дефицит на кадри. \"Ние обичаме да казваме, че всяка нощ, като идваме на дежурство имаме по 30 човека заковани с пирон\", обясни Попатанасов. По думите му в здравното заведение се търси помощ постоянно, което налагало присъствието и на възрастните лекари.Докторът заяви и че до преди 20 години в страната от 30 хиляди лекари е имало само 100 неврохирурзи.", "date": "2017.11.08", "title": "Над 25% от българските лекари са в пенсионна възраст"}
{"url": "https://news.bg/world/tuitar-dobre-doshli-v-sveta-na-tuitovete-ot-280-simvola.html", "text": "Социалната мрежа Туитър направи публикациите в платформата два пъти по-дълги. До сега туитовете имаха максимална дължина от 140 символа. След промяната публикациите в социалната мрежа вече могат да достигат до 280 символа, съобщи CNN. Новата функция е активна за всички потребители, но има ограничение за някои езици.Удължаването на съобщенията в социалната мрежа беше обявено вчера от компанията. Промяната ще засегне потребители, публикуващи на повече от 40 езика.Припомняме, в края на месец септември социалната мрежа започна тестови период на съобщенията с дължина от 280 символа. Тестът обхващаше малка група от хора.Според данни на Туитър през тестовия период само 5% от потребителите, имащи възможност да пишат до 280 символа, са използвали обем, по-голям от 140 символа. Само 2% от потребителите пък са публикували съобщение с повече от 190 символа.От компанията обясняват, че увеличаването на лимита цели потребителите да могат по-лесно да изразяват мислите си. \"Как да натикаш всичките си мисли в един туит? Всички сме били там, това е мъчение\". Това написа в блога на Twitter продуктовият мениджър Илайджа Роузън през месец септември.От компанията признават, че много от потребителите може да изпитват носталгия по кратките съобщения от 140 символа. Потребители пък посочват, че това променя самата идеология на социалната мрежа - тя вече не е пространство за микроблогъри.Бързо след промяната президентът на САЩ Донлад Тръмп, който е и един от най-известните и активни потребители на социалната мрежа, вече се възползва от новия обем на съобщенията. По време на посещението си в Южна Корея Тръмп публукува няколко туита, които надвишаваха 200 символа.Промяната обаче предизвика и отрицателни реакции. Синът на президента на САЩ Доналд Тръмп-джуниър не реагира положително на по-големия формат, посочвайки, че съобщенията от 140 символа са форма на изкуство. Той предложи на компанията да ограничи използването на съобщенията със повече от 140 символа до 1 публикация на ден.", "date": "2017.11.08", "title": "Туитър: Добре дошли в света на туитовете от 280 символа"}
{"url": "https://news.bg/regions/pozharat-v-mesokombinata-vav-veliko-tarnovo-e-tragnal-ot-kaso-saedinenie.html", "text": " е тръгнал от късо съединение. Това заяви пред bTV синът на собственика на завода Слави Минев. Според него няма повод за съмнение за умишлен палеж. Към момента в предприятието тече нормален производствен процес.Според сина на собственика на месокомбината не версията, според която те сами са предизвикали пожара, е абсурдна. По думите му звучи смешно те да са самосаботирали работата на предприятието преди предстоящите празници, когато търсенето е най-силно.По първоначални данни пожарът е тръгнал от корпус за разфасоване в месокомбината - станало е късо съединение в помещение за спомагателни материали. Инцидентът е станал, когато в сградата не е имало служители. В пожара са изгорели много пластмасови каси и тарелки.Според Минев производствените помещения на фирмата са непокътнати, тъй като са в друг корпус. Той увери и че електроподаването в месокомбината е възстановено и в момента там тече нормален работен процес.Според първоначалните сметки щетите от пожара възлизат на няколко милиона лева, но няма да повлияят на функционирането на предприятието. Минев обясни и че сградният фонд на месокомбината е застрахован, но имуществото - изгорелите пластмасови каси и тарелки, не са застраховани, защото няма кой да ги застрахова.В месокомбината работят около 130 души. Служителите, чието работно място попада в обхвата на пожара, ще бъдат пренасочени към други сектори на производството и никой няма да загуби работата си.Възстановяването от щетите ще отнеме около 6 месеца. Най-вероятно старият корпус ще бъде изцяло премахнат, а на негово място ще се изгради ново помещение.Разследването за пожара в месокомбината в Велико Търново е в начален етап. Проверките по случая тепърва предстоят.", "date": "2017.11.08", "title": "Пожарът в месокомбината във Велико Търново е тръгнал от късо съединение"}
{"url": "https://news.bg/politics/gerb-iskat-ostavkata-na-sotsialista-ivo-hristov.html", "text": "ГЕРБ скочиха срещу изявленията на социалиста Иво Христов, който защити изявленията на руското външно министерство, че съветската армия е спасила българските евреи, както и че 80% от българите са дебили, които не могат да се подписват.\"ГЕРБ осъжда остро това изявление\", обяви от трибуната Тома Биков. По думите му подобно изказване е унизително за институцията НС. Освен това коментарът на социалиста бил и гавра с паметта на онези българи, които са защитили българските евреи по време на Втората световна война.\"Спасяването на българските евреи е хуманно достижение от европейски мащаб\", сподели Биков. За това от ГЕРБ зоват да не се отказваме от себе си.Тома Биков поиска червените да излязат с позиция за думите на Иво Христов. Според него левицата трябва да се разграничи от него и дори да го изключи от парламентарната си група. Герберите настояха за оставката му още днес.Биков обвини червените в шизофренно мълчание. ГЕРБ искат и държавният глава да се разграничи от изказването на Христов, който беше част от инициативния комитет, издигнал кандидатурата му за държавен глава.Червеният депутат Иво Христов се извини за думите си. Във връзка със създалата се ситуация и тръгналите спекулации, заявявам, че поднасям своите извинения към всички тези засегнати от едни или други мои непремерени изказвания, заяви той. Съпартиецът му Драгомир Стойнев обясни, че левицата ще излезе с политическа декларация.", "date": "2017.11.08", "title": "ГЕРБ искат оставката на социалиста Иво Христов"}
{"url": "https://news.bg/politics/kmetat-na-batak-ne-smyata-da-podava-ostavka.html", "text": "Кметът на Батак Петър Паунов отрече да е правил нарушения и да е облагодетелствал семейството си в качеството си на кмет. Пред bTV Паунов заяви и че няма намерение да подава оставката си.Паунов е категоричен, че той не е правил нередности като кмет на Батак. По думите му преди влизането в сила на закона за конфликт на интереси има няколко обекта, които са били изпълнени от фирма \"Престиж\". Фирмата се управлява от сина на Паунов, но въпреки това поръчките са спечелени по законовия ред, обясни още кметът.Паунов не смята за странно това, че фирмата на сина му е спечелила поръчките, защото тя е единствената фирма на територията на община Батак, която има абсолютно всички строителни регистрации.Всъщност фирмата е основана от самия Петър Паунов през 1993 година. След избирането му за кмет фирмата е била прехвърлена на съпругата му.На въпрос дали той смята, че е морално тази фирма да участва в конкурсите, Паунов категорично заяви: \"Ще ви кажа само едно - фирмата храни 32 семейства в Батак.\"Кметът на Батак обясни и че фирмата не е печелила само поръчки от община Батак. Фирмата е спечелила поръчки и от две Държавни горски стопанства. Всичко това обаче нямало нищо общо с дейността на Паунов като кмет на общината.Паунов заяви и че той не е управител на фирмата. По думите му след влизането в сила на закона за конфликт на интереси, фирмата не е печелила поръчки. Случвало се обаче други фирми да купуват строителни материали или да наемат техника от фирмата на сина му, защото тя притежава единствения бетонов възел в общината.Припомняме, преди дни Окръжната прокуратура внесе в съда обвинение спрямо Паунов по случая. Според обвинителния акт той е ощетил държавата с 2 400 лв. с това, че в качеството си на кмет е продал държавен имот. На 2 ноември, четвъртък, . Случаят бързо придоби извесност кат \"\". Стана ясно и че  през 2015 година. Поради тази причина БСП няма как да наложи санкция на кмета на Батак, но от  в хода на разследването.", "date": "2017.11.08", "title": "Кметът на Батак не смята да подава оставка"}
{"url": "https://news.bg/crime/vzriviha-bankomat-v-sofiya.html", "text": "Взривиха банкомат в София, съобщават от пресцентъра на МВР. В Столичният квартал \"Редута\" рано тази сутрин е подаден сигнал в полицията, че в близост до жилищна кооперация се е чул силен гръм.Сигналът е получен в 4:55 часа на телефон 112 и веднага са изпратени полицейски екипи на мястото.Първоначалният оглед извършен от специализирани екипи установил, че е взривен банкомат. От устройството липсват касети. По информация на БНР в банкомата имало 60 хил. лв.По първоначална информация банкоматът се е намирал в магазин. Разследването продължава и се изясняват всички обстоятелства около инцидента. Предприети са действия за откриване на извършителите.Това е поредният взривен банкомат у нас. Припомняме, че скоро бяха  и в с. Баня.Преди десет дни вътрешният министър Валентин Радев отчете общо 5 разбити банкомата от началото на годината. Случаите нямат общо един с друг, според вътрешния министър. Групите, според него, не са организирани, а са спорадични. Припомняме,  при предишен случай на разбит банкомат.", "date": "2017.11.08", "title": "Взривиха банкомат в София"}
{"url": "https://news.bg/regions/betoniraha-darveta-v-stolichniya-kvartal-mladost.html", "text": "Жители на столичния квартал \"Младост\" сигнализираха, че строителна фирма буквално е зазидала няколко дървета в бетонена ограда на училище. Става въпрос за 125 СОУ \"Боян Пенев\", съобщи Нова телевизия.Фирмата е наета да подмени оградата на училището. Трябвало е фирмата да изреже дърветата преди изграждането на оградата, но това не е направено. Вместо това строителите решили направо да наливат бетон.Налага се дърветата да бъдат изрязани от общината, след разрешение от \"Зелени системи\".Според представители на общината фирмата не е уведомила администрацията, че започва строителните работи, а решението за премахването на дърветата трябвало да се вземе преди ремонта. Заради това фирмата изпълнител ще бъде санкционирана. Столична община обеща за всяко отрязано дърво да бъдат посадени по 3 нови. Фирмата изпълнител на ремонтните дейност отказа коментар по темата.", "date": "2017.11.08", "title": "Бетонираха дървета в столичния квартал \"Младост\""}
{"url": "https://news.bg/int-politics/es-potvarzhdava-podkrepata-si-za-stabilnost-v-livan.html", "text": "Европейският съюз заяви, че отново потвърждава подкрепата си за стабилността и единството на Ливан след като оставката на премиера Саад ал-Харири в събота остави страната в криза, съобщава \"Ройтерс\".В изявление посланиците на ЕС призовават всички страни \"да се стремят към конструктивен диалог\" и да продължат усилията си за укрепване на ливанските институции и да се подготвят за парламентарни избори в началото на 2018 г. в съответствие с конституцията.Оттеглящият се премиер на Ливан Саад ал-Харири е на кратко посещение в Обединените арабски емирства и Саудитска арабия въпреки задълбочаващата се криза в страната и увеличаването на регионалното напрежение, предизвикано от изненадващата му оставка.Кабинетът на Харири съобщава, че е посетил Абу Даби във вторник и след това се е върнал в Рияд, но не се посочва причината за пътуването. Няма информация и кога ще се върне у дома. Хизбула обвини Рияд, че принуждава Харири да подаде оставка. Иранският президент Хасан Рохани коментира, че единството на ливанския народ ще гарантира, че външните борби и регионалните проблеми могат да бъдат преодолени, съобщи иранската държавна информационна агенция ИРНА. \"Иран ще направи всичко по силите си, за да укрепи стабилността на Ливан\", допълват от ИРНА.", "date": "2017.11.08", "title": "ЕС потвърждава подкрепата си за стабилност в Ливан"}
{"url": "https://news.bg/society/prezidentat-izprashta-ekspeditsiyata-do-antarktida.html", "text": "Президентът Румен Радев ще изпрати 26-ата българска антарктическа експедиция. Радев ще присъства на официална церемония, на която ще връчи българския флаг на антарктиците. Церемонията ще се състои в гербовата зала на \"Дондуков 2\". президентът на България връчва българския флаг на експедицията до Антарктика. Знамето на страната ни се развява на българската база на остров Ливингстън.Първата група на експедицията заминава на 15 ноември, сряда, точно след 1 седмица. Първите антарктици ще имат нелеката задача да размразят базата и да я подготвят за живеене.Тази година освен български учени, в изследователската дейност на експедицията ще се включат и още 9 чуждестранни изследователи, съобщи Нова телевизия.", "date": "2017.11.08", "title": "Президентът изпраща експедицията до Антарктида"}
{"url": "https://news.bg/politics/ivo-hristov-se-izvini-a-bsp-zashtiti-chervenata-armiya.html", "text": "Поднасям извиненията си на всички, които са засегнати от думите ми. Така депутатът от БСП Иво Христов се извини в кулоарите на парламента.Червеният депутат обясни, че прави извинението си след появили се \"спекулации\" за негови думи.Припомняме, парламентарният ден започна с декларация на ГЕРБ, прочетена от депутата Тома Биков по повод изказване на Иво Христов в Раднево, което доби популярност в социалните мрежи. ГЕРБ се противопоставиха на изявленията на социалиста, който защитава , че съветската армия е спасила българските евреи, както и заявява, че 80% от българите са дебили, които не могат да се подписват.От ГЕРБ поискаха .Съпартиецът на Христов, Драгомир Стойнев обяви, че левицата ще излезе с политическа декларация. Тази декларация беше прочетена от депутата Валери Жаблянов.  В нея БСП защити червената армия, която е участвала в спасяването на българските евреи. От трибуната Жаблянов изрази безпокойството си днешната дискусия да се фокусира върху периоди, които разделят нацията ни. \"Ние изразяваме нашето дълбоко безпокойство и несъгласие с опитите политическата дискусия в днешното Народно събрание да бъде фокусирана непрекъснато върху периоди от историята, които разделят нашата нация. Очевидно това е търсено и целенасочено\", заяви Жаблянов.Той припомня, че Българската социалистическа партия е участвала в историческия подвиг на спасяването на българските евреи чрез свои представители, чрез работническите демонстрации в Коньовица и Ючбунар. Следователно - \"напълно несъстоятелно е, който и да било да поставя под съмнение нашата позиция\", посочи Жаблянов и изброи имена на загинали членове на БКП, РМС и БОНСС. Иво Христов вече се извинил, както припомни червеният депутат. Той припомни и как преди време Бойко Борисов нарече пенсионерите лош материал, но и не се извинил за изказването си.Социалистите призоваха за единение на нацията.", "date": "2017.11.08", "title": "Иво Христов се извини, а БСП защити червената армия"}
{"url": "https://news.bg/health/deputatite-se-zaeha-s-byudzheta-na-nzok-za-2018-g.html", "text": "Депутатите подхванаха първото четене на бюджета на Националната здравноосигурителна каса (НЗОК) за 2018.\"В приходната част на бюджета за 2018 г. се очаква да постъпят общо приходи и трансфери в размер на 3 860.0 млн. лв., или с 407.2 млн. лв. повече от 2017 г. Здравноосигурителните приходи се предлага да бъдат в размер на 3 818.5 млн. лв. или с 404.7 млн. лв. повече от 2017 г.\", обясни шефката на бюджетната комисия в парламента Менда Стоянова.От общата сума на здравноосигурителните приходи в размер на 3 818.5 млн. лв. за здравноосигурителни вноски сe очаква да постъпят 2 556.3 млн. лв., или 276.6 млн. лв. повече от 2017 г., и от трансфери за здравно осигуряване от централния бюджет 1 262.2 млн. лв., или с 128.1 млн. лв. повече от трансфера за 2017 г.\"От неданъчни приходи: глоби, санкции и наказателни лихви за 2018 г. е предвидено да постъпят 17.5 млн. лв., или с 2.5 млн. лв. повече от 2017 г.\", посочи Стоянова.\"Общо разходите и трансферите за 2018 г. са разчетени в размер 3 860.0, млн. лв. Тази сума е с 407.2 млн. лв. повече от сумата за 2017 г. В рамките на предложената сума за общо разходи и трансфери само за разходи са предвидени 3 855.4 млн. лв. и за предоставяне на трансфери на Националната агенция за приходите по чл. 24, т. 6 от Закона за здравното осигуряване и към бюджетни предприятия, сключили договори за извършване на медицински услуги с Националната здравноосигурителна каса са 4.6 млн. лв.\", каза шефката на бюджетната комисия.\"От общата сума на разходите 3 855.4 млн. лв. за текущи разходи се предлагат 3 735.8 млн. лв., като тази сума е по-голяма с 634.4 млн. лв. от същите разходи за 2017 г.; за придобиване на нефинансови активи за 2018 г. са планирани 5.0 млн. лв., или по-малко с един милион лева от 2017 г.\", подчерта Менда Стоянова.От сумата за текущите разходи 3 735.8 млн. лв. с най-голям относителен дял са разходите за здравноосигурителни плащания, които за 2018 г. са разчетени на сума 3 662.1 млн. лв., или повече с 630.1 млн. лв. от закона за 2017 г., допълни тя. За първична извънболнична медицинска помощ са предвидени 207.2 млн. лв. или с 7.2 млн. лв. повече от 2017 , за специализирана извънболнична медицинска помощ (вкл.за комплексно диспансерно(амбулаторно) наблюдение) 222.3 млн. лв., или с 10.0 млн. лв. повече от 2017 г, за дентална помощ 157.0 млн. лв., или с 10.0 млн. лв. повече от 2017 г. Парите за медико-диагностична дейност 80.0 млн. лв., или с 2.5 млн. лв. повече от 2017, а за лекарствени продукти, медицински изделия и диетични храни за специални медицински цели за домашно лечение на територията на страната и за лекарствени продукти за лечение на злокачествени заболявания в условията на болнична медицинска помощ, които НЗОК заплаща извън стойността на оказваните медицински услуги 1 000.0 млн. лв., или със 201.4 млн. лв. повече от 2017 г. Касата ще разполага следващата година за лекарствени продукти, медицински изделия и диетични храни за специални медицински цели за домашно лечение на територията на страната със 718.0 млн. лв. или с 145.0 млн. лв. повече от 2017 г., а за лекарствени продукти за лечение на злокачествени заболявания в условията на болнична медицинска помощ, които НЗОК заплаща извън стойността на оказваните медицински услуги, с 282.0 млн. лв. и с 56.4 млн. лв. повече от 2017 г. За медицински изделия, прилагани в болничната медицинска помощ, има 98.0 млн. лв. или повече 18.0 млн. лв. в сравнение с 2017 г., за болнична медицинска помощ сумата е 1 824.6 млн. лв., или с 367.1 млн. лв. повече от 2017 г., а за други здравноосигурителни плащания със законопроекта се предлага сума в размер на 73.0 млн. лв., или с 13.0 млн. лв.повече от 2017 г., в т.ч. цялата сума е за медицинска помощ, оказана в съответствие с правилата за координация на системите за социална сигурност.В бюджета на НЗОК за 2018 г. са предложени разходи за персонал в размер на 37.6 млн. лв. Тази сума е по-голяма от сумата на разхода за персонал за 2017 г. с 3.4 млн. лв.За издръжката на административните дейности по здравното осигуряване за 2018 г. се предлага да се изразходва сумата 12.1 млн. лв., или с 1.0 млн. лв. повече от 2017 г. За 2018 г. плащанията за сметка на средствата от трансфера на Министерството на здравеопазването по ал. 1, ред 3 са в размер 24.0 млн. лв., или толкова, колкото са и за 2017 г. Тази сума е предназначена да се разходва за:1. лекарствени продукти - ваксини и дейности по прилагането им по чл. 82, ал.2, т. 3 от Закона за здравето 2.2 млн. лв.;2. дейности за здравнонеосигурени лица, включващи: комплексно диспансерно (амбулаторно) наблюдение при пациенти с кожно-венерически и психиатрични заболявания; интензивно лечение - 1.7 млн. лв.;3. дейности за здравнонеосигурени жени по чл. 82, ал. 1, т. 2 от Закона за здравето се предвижда разход от 4.0 млн. лв. Спрямо 2017 г. тази сума е намалена с 0.6 млн. лв.;4. суми по чл. 37, ал. 6 от Закона за здравното осигуряване се предвижда разход от 16.0 млн. лв. Спрямо 2017 г. тази сума е увеличена с 0.6 млн. лв.В законопроекта за 2018 г. за придобиване на нефинансови активи се предлагат разходи в размер на 5.0 млн. лв. или с един милион лева по-малко от 2017 г.За резерв, включително за непредвидени и неотложни разходи, са предвидени 114.6 млн. лв. или с 226.8 млн. лв. по-малко от 2017 г.Със законопроекта се предлага трансферите за Националната агенция за приходите по чл. 24, т. 6 от Закона за здравното осигуряване и към бюджетни предприятия, сключили договори за извършване на медицински услуги с Националната здравноосигурителна каса за 2018 г. да бъдат в размер на 4.6 млн. лв., или повече с 0.5 млн. лв. от 2017 г.Бюджетът на НЗОК за 2018 г. е подготвен при сега действащата задължителна здравноосигурителна вноска от 8 на сто, като не се предвижда нейната промяна.Иван Ибришимов от БСП атакува бюджета на касата. Той не отговарял на потребностите на здравната система, освен това с макрорамката за догодина се слагал върху нови дейности. \"Имаме 230 милиона лева задължения към чужди здравни каси\", посочи Ибришимов.Припомняме, здравно осигурените лица могат да се лекуват в чужбина, като лечението се поема от нашия здравен фонд. 70 милиона лева са дълговете на НЗОК за надлимитна дейност на лечебните заведения.Нигяр Джафер от ДПС смята, че бюджетът трябвало да реши проблемите в една дисбалансирана система като здравеопазването. Тези дисбаланси били навсякъде в сектора, по мнението ѝ. На нея ѝ направи впечатление, че за пръв път при разглеждане на здравния бюджет в залата на парламента липсва здравен министър. Джафер определи бюджета като бюджет на финансовата деструкция и безизходица. \"Ще продължаваме да виждаме фалирали болници\", изтъкна тя. Грешката е в системата, отчете Джафер и поиска демонополизация на Здравната каса.", "date": "2017.11.08", "title": "Депутатите се заеха с бюджета на НЗОК за 2018 г."}
{"url": "https://news.bg/world/rosneft-e-osnoven-klient-na-dashteryata-na-putin.html", "text": "Руският държавен концерн \"Роснефт\" стана най-големият клиент на фонда \"Национално интелектуално развитие\", ръководен от дъщерята на президента на Русия Владимир Путин - Катерина Тихонова, съобщи Дойче веле.\"Ройтерс\" разкри родствената връзка на Тихонова с Путин, въпреки че той пази в тайна самоличността на членовете на семейството си. След разкритията руският президент не потвърди, но и не отрече, че тя му е дъщеря.По информация на в. \"Ведомости\", през 2017 г. \"Роснефт\" е сключил с фонда, който е известен и под името \"Инопрактика\", пет договора стойност 258.45 милиона рубли, а с дъщерната му компания \"Арктически научен център\" - още три за сумата от 100.77 милиона рубли.За периода от 2015 до 2017 г. общата сума по контрактите между фонда и \"Роснефт\" е близо 600 милиона рубли.През 2015 г. агенция \"Ройтерс\" публикува разследване, разкриващо, че Тихонова е дъщеря на Путин, като цитира председателя на управлението на \"Газпромбанк\" Андрей Акимов. Тогава той увери, че я познава от детските й години, а впоследствие се отрече от думите си. От агенцията обаче разкриха, че пазят запис от интервюто.", "date": "2017.11.08", "title": " „Роснефт” е основен клиент на дъщерята на Путин"}
{"url": "https://news.bg/int-politics/politik-ot-uels-se-samoubi-zaradi-obvineniya-v-seksualen-tormoz.html", "text": "Бившият министър от уелското правителство Карл Сърджънт, който преди няколко дни подаде оставка заради подозрения за сексуален тормоз, е намерен мъртъв в дома си, предаде Би Би Си. Според предварителна информация, той се е самоубил.49-годишният Сърджънт беше уволнен от поста секретар по въпросите на общините и децата в правителството на Уелс и изключен от Лейбъристката партия.Самият той коментира, че срещу него се води вътрешнопартийно разследване, но не са му съобщени детайли от обвинението.Лидерът на лейбъристите Джеръми Корбин определи смъртта на Сърджънт като шокираща.", "date": "2017.11.08", "title": "Политик от Уелс се самоуби заради обвинения в сексуален тормоз "}
{"url": "https://news.bg/press/makedoniya-maha-vrazhdebniya-ezik-ot-uchebnitsite-cherven-deputat-nareche-balgarite-debili-nyama-antibiotitsi-v-mesoto-1.html", "text": "Вестниците в сряда продължават да следят отзвука от скандалното изявление на руското външно министерство, че без червената армия България не би спасила своите евреи.\"Червеният Иво Христов нарича 80% от българите дебили по темата за спасяването на евреите \"Когато имаш един оскотял, необразован и примирен народ, манипулацията става много лесна\", коментира депутатът от \"БСП за България\" проф. Иво Христов и призовава да се отчете, че \"80% от населението са дебилни и не могат да се подписват\". Думите му са във връзка с казаното от говорителката на руското МВнР Мария Захарова която заяви, че Червената армия има основна заслуга за спасяването на българските евреи по време на Втората световна война и така разпали скандал. Във видео от събитие в Раднево, на което е участвал, проф. Иво Христов обяснява, че основният акцент от изказването на Захарова са посегателствата над паметници на съветската армия у нас. \"Казва, че ако не беше съветската армия, 50 000 български евреи щяха да бъдат депортирани. \"Някой съмнява ли се, че щеше да стане така... Или тук ще кажем \"Йок!\", \"Не\", на Гьоринг и на Хитлер?\", пита Христов. По време на изказването си той използва обидната квалификация два пъти, като тя ясно се чува във видеото...\" - в. \"24 часа\".\"Организацията на евреите в България \"Шалом\" зае позиция по повод изказването на говорителя на МВнР на Руската федерация Мария Захарова за ролята на Червената армия за спасяването на евреите в България, която на практика е цитиране на политическо решение на конференция на организацията отпреди 6 години. В коментара на \"Шалом\" се третира едновременно \"въпросът на съдбата на евреите под българско управление в годините на Холокоста в Европа\" - както в България, така и в гръцката част на Тракия и Македония. Конкретно за споровете и официалната реакция на българското външно министерство отношение има най-вече последната точка от припомнения документ на \"Шалом\". В нея се казва: \"Историческите факти за съдбата на евреите по време на Втората световна война в България и в земите, администрирани от българското пронацистко правителство, не могат да са повод за антибългарска пропаганда днес и в бъдеще.\" Разпространената позиция няма конкретна дата. Тя е предшествана от друго кратко изявление на \"Шалом\" по повод (вече заличения) антиционистки надпис на Паметника на Съветската армия в София. Появата на графит \"100 години ционистка окупация\" съвпадна с едновековния юбилей от Декларацията на Балфур - първия документ, с който Британската империя подкрепя идеята за създаване на държава на евреите в Близкия изток на територии на разпадащата се Османска империя. \"Шалом\" обаче заявява, че \"остро осъжда подобни вандалски действия и окачествява търсените внушения като целенасочен антисемитизъм\". Като говори за \"поругаване\" на паметника, организацията допълва: \"Категорично сме против представянето на присъствието на Съветската армия в България като \"ционистка окупация\", особено в контекста на крайните идеологически различия между политическите течения на болшевизма и ционизма.\"...\" - в. \"Дневник\".\"Председателят на Американския еврейски комитет (AJC) - една от най-влиятелните еврейски организации в САЩ и в света, зае късно в понеделник позиция по повод изявлението на външното министерство на Русия относно ролята на Червената армия за спасяването на почти 50 хиляди български евреи: \"Това твърдение е фактологически невярно и представлява ярък пример на исторически ревизионизъм от най-лош вид. Храня изключително уважение към монументалния съветски принос за победата над нацистка Германия, след като Хитлер извършва предателство към пакта \"Молотов-Рибентроп\" от 1939 г. и нахлува в СССР през 1941 г. Нито една съюзническа държава не е дала толкова човешки жертви, колкото Съветският съюз, в изправянето срещу Берлин и партньорите му от Оста. Това усилие включва освобождаването на зловещия нацистки концлагер \"Аушвиц-Биркенау\". Напълно осъзнавам, че България е бил част от Оста, т.е. на погрешната страна в тази война. Но - и това е едно много голямо \"но\" - въпреки лоялността си към Берлин, България се е вдигнала през 1943 г., за да направи нещо забележително - да отхвърли нацистките заповеди и да защити почти 50 000 български евреи от депортиране и почти сигурно унищожение. Мнозина са проявили смелост, включвайки се в това историческо усилие за спасяване на хората, признато с благодарност от \"Яд Вашем\", от историците на холокоста и от самите оцелели. Не всичко е перфектно в действията на България; 11 хиляди евреи от Тракия и Македония, намирала се под българска окупация, са депортирани в лагерите на смъртта и това не може да бъде забравено. Въпреки това никоя друга европейска страна под контрола на нацистите не е успяла да защити огромното мнозинство от толкова голямо еврейско население. След войната България позволи на оцелелите евреи да емигрират в Израел след създаването на тази държава през 1948 г. и повечето от тях се възползват от това. Сега Москва иска да си присвои българското усилие да бъдат спасени евреи по време на войната. Това е още един пример за руските опити да се деформира историята и да се извършва намеса в живота на съседните и бившите сателитни страни. Нещо повече - при всички безценни действия за разгром на нацисткия режим безспорен е антисемитизмът на Сталин преди и след войната, както и неговите действия за предотвратяване емиграцията на евреи през цялото време на управлението му. Американският еврейски комитет отдава почит на българските усилия за спасяване на евреите и ще го отбележи още веднъж догодина, когато се навършват 74 години от тези събития, и ще посрещнем българския премиер Бойко Борисов на Глобалния форум в Ерусалим.\"...\" - в. \"Дневник\".Темата за антибиотиците в месото също е във фокуса на всекидневниците.\"Няма констатирано наличие на антибиотични субстанции в месото. До 30 септември 2917 г. са изпитани 290 проби и не е констатирано наличие на такива субстанции\", съобщиха от Българската агенция по безопасност на храните. От агенцията признават, че миналата година от 521 проби констатирани едва три несъответстващи при патешко месо, които показали наличие на тетрациклин...\" - в. \"Труд\".\"Няма антибиотици в месото на пазара у нас, категоричен бе националният здравен експерт д-р Ангел Кунчев в гостуване по Нова ТВ. Поводът е докладът на Европейската агенция по лекарствата, в който се твърди, че българското месо е едно от най-замърсените с антибиотици в ЕС. Според доклада страната ни се нарежда на 8-мо място по употреба на медикаменти. А най-чисто е месото в Исландия и Норвегия. \"Това, че са внесени и пуснати в продажба определено количество антибиотици, не значи, че те са в месото. Отговорно твърдя, че в крайния продукт - месото, антибиотици няма\", заяви д-р Кунчев. По думите му, всяка година се взимат 500 проби. От тях най-много 1 проба да покаже антибиотици. В официална позиция на Българската агенция за безопасност на храните също се изтъква, че за годината няма открита нито една проба, замърсена с антибактериалните медикаменти. Според д-р Диляна Попова, експерт в Асоциацията на месопреработвателните, на животните не се дават превантивно антибиотици, защото това е много скъпо. Когато животните са болни и се налага да се използват антибиотици, има карantinen срок, през който животните се изчистват от тях, обясни експертът.\" - в. \"Стандарт\".\"Количеството продадени антибиотици за ветеринарни цели не означава, че то автоматично се пренася и консумира заедно с месото. Антибиотиците за животните, също както и за хората се изхвърлят от организма след шест, осем или дванайсет часа и у нас се спазва правилото да не им се дават вещества преди клането. През миналата година проби са показали наличие на антибиотици само в три пуйки от една и съща ферма. Това коментира по БНТ тази сутрин проф. Тодор Кантарджиев, директор на Националния център по заразни и паразитни болести, след като вчера се разпространи новината, че България е осма в Европа по използване на антибиотици пи отглеждането на животни за месо. Впоследствие Агенцията за безопасност на храните заяви, че в България не се злоупотребява с антибиотици за угояване на животни и че редовните контролни проби не показват отклонения от нормите с единични изключения. А днес по националните телевизии темата коментираха д-р Кантарджиев, националният здравен инспектор д-р Ангел Кунчев и представители на месопреработвателите, отново с уверение, че българското месо е безопасно. В Доклада на Европейската агенция по лекарствата, в който са сравнени продадените количества антимикробни субстанции за ветеринарни цели с количеството произведено месо за страната, полученото число за България е 121 мг на килограм живо месо. За сравнение, в седемте страни преди България количеството е: Кипър - 434 мг/кг, Испания - 402 мг/кг, Италия - 322 мг/кг, Унгария - 211 мг/кг, Белгия - 150 мг/кг, Полша - 138 мг/кг, и Португалия - 134 мг/ кг. В средата на класацията са Германия с 97 мг/кг, Франция с 70мг/кг, Чехия с 68.1 мг/кг. И най-малко количества са измерени в скандинавските държави - само 2 мг/кг в Норвегия, 5 мг/кг в Исландия и 11 мг/кг в Швеция. \"В доклада на ЕМА не се казва, че в месото, което си купуваме, има антибиотик, а казва, че животните по време на своето развитие са били третирани с тези количества антибиотици\", коментира проф. Тодор Кантарджиев. Според него, освен че се спазват правилата антибиотици да не се дават преди клането на животното за месо, се спазва също и това да не се слагат във фуражите за увеличаване на биомасата. \"Вече не се дават антибиотици на животните както през 60-70-те години, за да качват тегло и месото да е по-евтино за производство\", казва той...\" - в. \"Дневник\".Затоплянето в отношенията ни с Македония също е сред актуалните теми.\"Македония има намерение да направи ревизия на учебниците си по история, за да съхрани постигнатите добри отношения със съседите си. За тази цел Скопие смята да премахне внушението за \"български фашистки окупатори\". Това заяви македонският премиер Зоран Заев пред черногорската медия АнтенаМ. \"Македония е малка държава и истината е, че можем да вървим напред само с приятели. От 10 години се караме с всичките ни съседи и е добре човек да се запита всичките ни съседи ли не са прави или има някакъв друг проблем, нещо от нас проблем\", заяви Заев. \"България ни е съюзник по пътя съм ЕС. България е председател на ЕС от 1 януари и България иска по време на това председателство Македония да получи дата за преговори\", допълни той. Заев коментира, че Македония ще направи исторически компромиси и с България, и с Гърция. \"Като казваме \"ревизия\", трябва да гледаме на това преди всичко като запазване на приятелството, да не използваме думи като \"неприятел\". Такъв например е случаят с България - там (в учебниците) стои \"български фашистки окупатор\" от Втората световна война. Може да бъде само \"фашистки окупатор\" и да пазим приятелството\", заяви той. \"Същото е и за \"Егейска Македония\", която те (гърците) наричат \"северна Гърция\". ОК. Това е част от Европа. Да внимаваме с тези неща и думите, които употребяваме\", допълни той. Заев де факто обяви, че правителството му ще търси ново име на Македония, за да бъде решен спорът с Гърция. Това негово изказване предизвика бурни реакции в Скопие. \"Много важно е това обаче, че имаме проблем с името. Много е важно да се фокусираме върху проблема, който Гърция има с нашето конституционно име. Вярвам, че ще намерим ново име и начин, по който да го употребяваме. За мен е важно да намерим решение на спора за името\", заяви той.\" - в. \"Сега\".\"Договорът за добросъседство с Македония влиза за ратификация в парламента Министерският съвет внася за ратификация в Народното събрание Договора за приятелство, добросъседство и сътрудничество с Република Македония, подписан на 1 август т. г. в Скопие от министър-председателите на двете държави. Това съобщиха от правителствената информационна служба. Ратифицирането му е израз на желанието на България да изгради добросъседски отношения на основата на европейските ценности. Договорът ще даде осезаеми резултати върху разширяване на транспортните връзки и комуникации между двете държави, участие и усвояване на средства по регионални инфраструктурни и трансгранични проекти, както и улесняване на контактите на хората от двете страни.\" - в. \"24 часа\".Европейските теми също присъстват на страниците на всекидневниците.\"Остават по-малко от два месеца до старта на българското европредседателство. До края на годината държавата ще тества системите за сигурност, предвидени за времето на председателството. Вътрешният министър Валентин Радев уточни, че все още се обмисля организацията на движението при придвижването на важните европейски делегации. За да се осигури безопасността на всички форуми в София, МВР ще работи заедно със Столичната община. Между двете институции постоянно ще се обменя информация. Заложена е и директна връзка на охранителни камери.\" - в. \"Стандарт\".\"ЕС готви до края на годината черен списък на местата, наречени \"Данъчен рай\" Черен списък на данъчните убежища ще има до края на годината по настояване на ЕС. Появата му беше провокирана от скандалните разкритията около \"Панамските досиета\" 2 или т.нар. \"Райски досиета\" (Paradise Papers). Те показват как известни компании като Apple и Nike и знаменитости като британският пилот от Формула 1 Люис Хамилтън, Боно от U2 и британската кралица Елизабет II скътават милиони от данъци чрез определени схеми като прекарват парите през места, наречени \"Данъчен рай\". Тъй като държави с данъчни облекчения като Ирландия, Малта и Люксембург не са склонни да изгонят клиентите си, страните членки на ЕС повече от година се опитват да финализират черния списък с данъчни убежища извън съюза. Този път еврокомисарят по икономическите и финансови въпроси Пиер Московиси, е категоричен: Черният списък трябва да бъде готов до края на годината. На провелата се днес среща на финансовите министри от ЕС в Брюксел Paradise Papers, Panama Papers и скандалът LuxLeaks бяха основни теми.Финансовите министри на държавите членки на Евросъюза обсъждат санкциите за така наречените \"тайни зони.\" - в. \"Сега\".", "date": "2017.11.08", "title": "Македония маха враждебния език от учебниците, червен депутат нарече българите „дебили”, няма антибиотици в месото... "}
{"url": "https://news.bg/int-politics/germaniya-nastoyava-za-speshno-izgotvyane-na-cheren-spisak-na-ofshornite-zoni.html", "text": "Германия подкрепя плановете на Европейската комисия за съставяне на черен списък на данъчните оазиси, който да бъде публикуван до края на годината, предаде Дойче веле.Берлин обаче настоява това да стане в максимално кратки срокове - списъкът да бъде утвърден още на следващата среща на финансовите министри от ЕС.Германският министър на финансите Петер Алтмайер призова европейските си колеги да съгласуват всички условия и детайли, свързани с публикуването на списъка, до следващото заседание на 5 декември. Предвижда се в него да бъдат включени държавите и териториите, където не важат основните стандарти за контрол върху плащането на данъци.Засега не е решено какво ще са санкциите срещу данъчните оазиси.Френският министър на финансите Бруно льо Мер предложи Международния валутен фонд и Световната банка да прекратят финансовата помощ за държавите, отказващи да сътрудничат в борбата срещу укриването на данъци.Според министъра на финансите на Люксембург - Пиер Грамен, самото включване в черния списък е достатъчно сурово наказание.Темата се обсъжда в ЕС от 2016 г., но разговорите се активизираха, след като на 5 ноември Международният консорциум за журналистически разследвания ICIJ публикува първите данни от анализа на секретни файлове, наречени \"Досиета от рая\". В тях бяха разкрити имена на високопоставени политици и бизнесмени, избягващи плащането на данъци чрез офшорни зони.", "date": "2017.11.08", "title": "Германия настоява за спешно изготвяне на черен списък на офшорните зони"}
{"url": "https://news.bg/economics/evbr-povishi-prognozata-za-ikonomicheskiya-rastezh-na-balgariya.html", "text": "Европейската банка за възстановяване и развитие преразгледа прогнозата си за икономическия растеж на България за 2017 и 2018 година и я коригира към повишение, съобщи \"Дневник\".Банката е повишила с 0.3 пункта - до 3.5 процента, прогнозата за тази година. За идната година корекцията е с 0.2 пункта - до 3.2 процента.През 2017 и 2018 година, според ЕБВР, икономическият растеж на България ще бъде движен от частното потребление и инвестициите, като фискалната консолидация продължава, а приносът на нетния износ за растежа остава отрицателен заради силното вътрешно търсене.След като нарасна с 3.9 процента през 2016 година, брутният вътрешен продукт на България се увеличи с 3.6 процента и 3.9 процента за първите две тримесечия на 2017 г. Частното потребление стана основен двигател на растежа тази година в резултат на дефицитния пазар на труда, 10-процентово повишаване на средната заплата на годишна основа и засилващо се потребителско доверие, отбелязва международната банка.Правителствените разходи останаха под натиск заради бюджетното затягане и прехода към нов програмен период на финансиране от ЕС, което доведе до бюджетни излишъци през 2016 година и първите три тримесечия на 2017 година, констатира ЕБВР.След три поредни години на спад, през 2016-17 година инвестициите нараснаха, движени от частния сектор, пише още в частта за България. В резултат на засилващото се вътрешно търсене, което е двигател на вноса, приносът на нетния износ към растежа обаче е станал отрицателен през първата половина на тази година, допълва банката.", "date": "2017.11.08", "title": "ЕВБР повиши прогнозата за икономическия растеж на България"}
{"url": "https://news.bg/bulgaria/oblatsi-i-magli-sutrinta-sled-obyad-shte-vali.html", "text": "Чадърът ще бъде задължителен аксесоар почти за цялата страна през днешния ден.Още през сутрешните часове ще има ниска облачност и мъгли. Облачната покривка ще става все по-плътна и към обяд в западните райони ще започнат валежи.Дъждът постепенно ще обхваща районите на изток и най-късно до полунощ ще достигне черноморското крайбрежие.На запад през деня ще бъде по-студено, с максимални температури между 7 и 10 градуса. В източната част от страната дневните температури ще са в диапазона 14-16 градуса.Минималните са между 4 и 9 градуса.Очаква се слаб, в източните райони до умерен вятър от изток-югоизток.", "date": "2017.11.08", "title": "Облаци и мъгли сутринта, след обяд ще вали "}
{"url": "https://news.bg/politics/pravitelstvoto-shte-zasedava-v-bryuksel-s-evrokomisarite.html", "text": "Днес премиерът Бойко Борисов и министрите от правителството ще бъдат на работно посещение в Брюксел, където ще проведат съвместно заседание с Колегиума на комисарите. Повод за срещата е предстоящото ротационно председателство на България на Съвета на Европейския съюз през първата половина на 2018 г.Предвижда се двустранна среща между министър-председателя Бойко Борисов и председателя на Европейската комисия Жан-Клод Юнкер, а всеки министър ще проведе и индивидуална среща със съответния еврокомисар от своя ресор.В рамките на пленарната среща между българското правителство и комисарите ще бъдат представени приоритетите на България по време на европседателството.След проведените срещи Бойко Борисов и Жан-Клод Юнкер ще дадат съвместна пресконференция.", "date": "2017.11.08", "title": "Правителството ще заседава в Брюксел с еврокомисарите"}
{"url": "https://news.bg/int-politics/tramp-iska-kitay-da-namali-finansovite-si-vrazki-s-kndr.html", "text": "Външното министерство на Китай заявява, че Китай изцяло и строго изпълнява резолюциите на Съвета за сигурност на ОНН за Северна Корея и ще разследва дали има действия, които противоречат на резолюциите, съобщава \"Ройтерс\".Китай подкрепя разрешаването на севернокорейския ядрен въпрос чрез диалог, добавя говорителката на министерството Хуа Чунинг, на редовен брифинг в Пекин.Президентът на САЩ Доналд Тръмп иска от Китай да намали финансовите си връзки със Северна Корея и да се придържа към решенията на ООН. Това е един от въпросите на срещата между Тръмп и китайския президент Си Дзинпин в Пекин, съобщава високопоставен служител на Белия дом.Тръмп пристигна в Пекин от Южна Корея за тридневна спирка в китайската столица като част от турнето си в Маратон Азия.Срещите между Тръмп и Си Дзинпин са с фокус върху търговския дисбаланс между двете страни, коментира в Пекин министърът на търговията на САЩ Уилбър Рос. Рос говори на церемония по подписването на сделки между двете страни на стойност около 9 млрд. долара, които бяха подписани като част от посещението на Тръмп в Китай. Данните, публикувани в сряда, показват, че износът на Китай в САЩ е нараснал с 8.3% на годишна база през октомври, докато вносът е нараснал с 4.3%. Това води до 26,62 млрд. щатски долара търговски излишък със САЩ миналия месец, спрямо рекордните 28,08 милиарда долара през септември.Китайският вицепремиер Уан Янг заяви на церемонията, че споразуменията, сключени между Китай и американските фирми, ще допринесат за цялостната стабилност между двете страни.Тръмп обяви 7 ноември за национален ден на жертвите на комунизма. \"По време на изминалия век комунистическите тоталитарни режими по света са избили над 100 милиона души и са подложили още повече хора на експлоатация, насилие и неописуеми опустошения\", гласи официално съобщение на Белия дом, публикувано преди визитата на Тръмп в Китай. Пресслужбата на Белия дом отбелязва, че решението е във връзка със 100-годишнината от Болшевишката революция в Русия.Преди пристигането си в Китай, Тръмп поздрави Си Дзинпин и заяви, че очаква с нетърпение да се срещне с китайския президент след \"голямата му политическа победа\".Въпреки поздравленията му, има напрежение между двамата мъже, заради критиките на Тръмп по отношение на твърденията за нечестна търговска практика на Китай. Тръмп се противопоставя на огромния търговски излишък на Китай в САЩ.Президентът на САЩ и съпругата му Мелания са на посещение и в Забранения град, който в продължение на векове е дома на китайските императори.", "date": "2017.11.08", "title": "Тръмп иска Китай да намали финансовите си връзки с КНДР"}
{"url": "https://news.bg/crime/prokuraturata-smyata-che-joan-matev-mozhe-da-se-ukrie.html", "text": "Говорителят на Софийската градска прокуратура Зорница Таскова обясни, че съществува възможност Йоан Матев да се укрие. Пред Нова телевизия Таскова каза: \"Нормално е да съществува риск Йоан Матев да се укрие, ако бъде освободен. Но ние сме взели мерки да не се случва.\".Софийският градски съд пусна на свобода Йоан Матев. Момчето е обвинено за жестокото убийство в Борисовата градина. Йоан беше с най-тежка мярка за неотклонение \"задържане под стража\", но в последствие съдът наложи на обвиняемия най-леката мярка - подписка.\"Като научих, че го пускат, бях шокиран\", обяснява Илиян Георгиев - вуйчото на убитият преди две години 16-годишен Георги. Той добави, че \"защитата на Йоан Матев технически се е опитвала да заобикаля всички етични форми на правото, а прокуратурата е опитвала да ги спре\".\"Той не е дете\", отсече Георгиев за Йоан Матев. \"Той е бил на ръба на пълнолетието. За мен той е разсъждавал съвсем хладнокръвно в деня, в който е извършил убийството\", обясни вуйчото на Георги и допълни, че по негова мнение Матев трябва да бъде съден като възрастен. Илиян Георгиев се притеснява, че доказан убиец може да се разхожда срещу подписка. \"Това звучи абсурдно\", категоричен е Георгиев.Изтекъл законов срок за задържане е мотивът на съда, за да пусне на свобода Йоан Матев.Засега Йоан Матев остава в ареста, защото предстои обжалване пред САС.Припомняме, Йоан Матев беше обвинен за . Убийството беше извършено посред бял ден в парка, точно срещу бариерите на двора на БНР. Момчето е имало среща с приятели малко по-късно, а след като е бил намушкан е успял да се обади по телефона на приятелката си. Тя подала сигнала към тел. 112.Дни след деянието на сайта си МВР беше , показващ как младеж бяга от района на престъплението. Полицията апелира към гражданите за съдействие за изясняване на самоличността на бягащия предполагаем извършител на убийството, тъй като дълго време .Йоан Матев беше  - близо година и половина след престъплението. Тогава бе обявено, че братът на задържания е съобщил, че Йоан признал пред него за извършеното.Според информацията, дадена от полицията, след престъплението Йоан Матев и променил изцяло външността си, включително е започнал и да тренира, за да натрупа маса.", "date": "2017.11.08", "title": "Прокуратурата смята, че Йоан Матев може да се укрие"}
{"url": "https://news.bg/entertainment/balgarin-prekosi-severna-amerika-pesha.html", "text": "Българският гражданин Петър Ванев стана първият българин, прекосил пеша континента Северна Америка.Пред Нова телевизия българинът обяснява, че пътуването му е вдъхновено от филма \"Моята разходка в дивото\". Филмът и амбицията му го накарали да напусне престижната си работа в Лондон и да поеме по Тихоокеанския хребетен път.Българинът изминава общо 4 240 километра пеша. Той поема от Мексико до Канада. Разстоянието, което Ванев е изминал, е почти два пъти колкото външната граница на България.През 2017 година Тихоокенаското предизвикателство се оказва фатално за двама души. Това обаче не отказва Петър. Той успява да вземе разстоянието за 5 месеца и 1 ден с два чифта обувки, ставайки първият българин, покорил трасето.", "date": "2017.11.08", "title": "Българин прекоси Северна Америка пеша"}
{"url": "https://news.bg/finance/sredniyat-osiguritelen-dohod-prez-septemvri-e-826-37-leva.html", "text": "Средният осигурителен доход за страната за септември 2017 г. е 826,37 лева, обявиха от Националния осигурителен институт.Средномесечният осигурителен доход за страната за периода от 01 октомври 2016 г. до 30 септември 2017 г. е 806,77 лв.Определеният средномесечен осигурителен доход за страната за посочения период служи при изчисляване размерите на новоотпуснатите пенсии през месец октомври 2017 г., според Кодекса за социално осигуряване.За сравнение, средния осигурителен доход за България през  година е бил 753,10 лева. Средномесечният осигурителен доход за страната за периода от  до 31 януари 2016 година е 730,15 лева.", "date": "2017.11.08", "title": "Средният осигурителен доход през септември е 826,37 лева"}
{"url": "https://news.bg/politics/bsp-i-dps-razvivat-vota-na-nedoverie-sled-glasuvaneto-na-byudzhet-2018.html", "text": "БСП и ДПС седнаха на масата на преговорите за вот на недоверие. Утре червените, които са инициатори на идеята за събаряне на кабинета Борисов 3, ще преговарят с \"Воля\" на Веселин Марешки. Срещата бе закрита за медиите, но след нея беше даден кратък брифинг, на който стана ясно, че двете партии са постигнали разбирателство.С ДПС постигнахме съгласие, че вотът на недоверие трябва да се развие след окончателното приемане на държавния бюджет, обяви социалистът Жельо Бойчев.На срещата с ДПС двете групи са изразили съгласие, че вот на недоверие заслужава всяка една сфера от дейността на това правителство.Един вот на недоверие за цялостна политика ще даде възможност на това правителство в следващите 6 месеца да не бъде атакувано и да не бъде ползван този най-силен инструмент на опозицията, обясни Бойчев.Стана ясно и че допълнително ще бъдат уточнени мотивите за вот на недоверие и конкретната тема - \"Ще търсим широка подкрепа за него\", обясни червеният депутат.Даваме си ясна сметка, че гласовете, които ние имаме в зала, не стигат този вот на недоверие да бъде успешен, призна той. Затова ще търсим една широка подкрепа и в парламента, и в българското общество, за да спечелим и да постигнем целта - свалянето на правителството на Борисов от власт, допълни Бойчев.Обединили сме се около това, че е удачно веднага след приключване на бюджетната процедура да започне вотът на недоверие, коментира и Йордан Цонев от ДПС. Партията приема темата за провал в борбата с корупцията.Има още няколко теми, по които ще говорим, изтъкна той.Припомняме, миналата седмица от  от заседанието на Централния съвет на пертията, демонтиране на настоящото управление.Утре предстоят и разговори на БСП с партията \"Воля\".", "date": "2017.11.08", "title": "БСП и ДПС развиват вота на недоверие след гласуването на Бюджет 2018"}
{"url": "https://news.bg/disasters/petima-zaginali-pri-vzriv-v-turska-fabrika.html", "text": "Експлозия в завода за боя в северозападна Турция уби пет души и рани 14 други, а държавните медии заявяват, че причина за взрива е бойлер, съобщава \"Ройтерс\".Силата на експлозията срутила покрива на завода, който при сриването си е повредил и близки превозни средства, в района Гурсу в северозападната провинция Бурса.\"Има пет мъртви и 14 ранени досега. Проучваме всеки един момент и започнахме разследване. В момента няма риск, но това беше много голяма експлозия, която повреди района\", коментира заместник министър-председателят Хакан Кавусоглу.Кметът на Гурсу, Мустафа Изик коментира, че девет работници са били в завода по време на взрива и клиенти може също да са били в сградата.В района са изпратени линейки, пожарни коли и спасителни екипи от турското звено за управление при бедствия и аварии (AFAD).Служител от местната служба на \"АФАД\" допълва, че е приоритет да помогнат на ранените и на останалите под отломките и предстои цялостна оценка и разследване на причината за експлозията.", "date": "2017.11.08", "title": "Петима загинали при взрив в турска фабрика"}
{"url": "https://news.bg/politics/deputatite-podhvanaha-i-byudzheta-na-doo.html", "text": "Парламентът се зае със Законопроекта за бюджета на Държавното обществено осигуряване за 2018 година, който се основава на тригодишната бюджетна прогноза на правитеството за 2018 - 2020 г.Увеличава се размерът на осигурителната вноска за Фонд \"Пенсии\" с един процентен пункт - 19,8 на сто за родените преди 1 януари 1960 г., при съотношение - 11,02 за сметка на работодателя и 8,78 за сметка на работника, и 14,8 % за лицата, родени след 31 декември 1959 г., съответно при съотношение 8,22/6,58.Запазва се размерът на осигурителната вноска за Фонд \"Пенсии за лицата по чл. 69\" - 60,8 на сто за родените преди 1 януари 1960 г., и 55,8 на сто за лицата, родени след 31 декември 1959 г.Не се предвижда промяна на съотношенията между работодател и работник за останалите осигурителни рискове, като те остават съответно 60 към 40 на сто. За 2018 г. техните размери са, както следва:- Фонд \"Общо заболяване и майчинство\" - 3,5 на сто;- Фонд \"Безработица\" - 1,0 на сто;- Фонд \"Трудова злополука и професионална болест\"- диференцирано от 0,4 до 1,1 % за сметка на работодателя.Увеличава се минималната работна заплата от 460 лв. на 510 лв. Определя се минимален месечен осигурителен доход на самоосигуряващите се лица в размер на 510 лв.Увеличава се минималният осигурителен доход за земеделските стопани и тютюнопроизводители от 300 лв. на 480 лв. Запазва се размерът на максималния осигурителен доход за всички осигурени лица - 2600 лв. За 2018 г. не се правят вноски за Фонд \"Гарантирани вземания на работниците и служителите\".Общата сума на приходите и трансферите за 2018 г. се предлага в размер на 11 067,3 млн. лв., което е 10,4 на сто от БВП.В рамките на общата сума с най-голям относителен дял са приходите от осигурителните вноски, които са предвидени в размер на 6 517,6 млн. лв. и са 6,1 на сто от БВП.Планирани са неданъчни приходи в размер на 55,7 млн. лв. Те са повече със 17,4 млн. лв. от 2017 г. и трансфери от държавния бюджет за бюджета на ДОО в размер на 4 495,1 млн. лв., или по-малко с 228.5 млн. лв. от размера им за 2017 г.От общата сума 4 495,1 млн. лв., 308.8 млн. лв. е трансфер за изплащане на пенсии и добавки, които са за сметка на държавния бюджет и 4 186,3 млн. лв. е допълнителен трансфер от държавния бюджет за покриване недостига от средства в бюджета на държавното обществено осигуряване за 2018 г.Повишават се изискуемите възраст и осигурителен стаж при пенсиониране за всички категории труд. От 1 януари 2018 г. процентът за всяка година осигурителен стаж в пенсионната формула се увеличава от 1,126 на 1,169 с процент, определен по правилото на чл. 100 от Кодекса за социално осигуряване (КСО) (3,8 на сто).От 1 юли 2018 г. пенсиите за трудова дейност, отпуснати до 31 декември на предходната година, не се осъвременяват по чл. 100 на КСО, а се преизчисляват с новия процент за всяка година осигурителен стаж - 1,169.Минималният размер на пенсията за осигурителен стаж и възраст и социалната пенсия за старост се увеличават от 1 юли 2018 г. с 3,8 % (чл. 100 на КСО).Максималният размер на получаваните една или повече пенсии (за новоотпуснати и състояние) се запазва в размер 35 на сто от максималния осигурителен доход - 910 лв.Увеличава се минималният дневен размер на обезщетението за безработица от 7,20 лв. на 9 лв. и се определя дневен максимален размер - 74,29 лв.Променят се изискванията за право на парично обезщетение за безработица (ПОБ) - внесени или дължими осигурителни вноски във Фонд \"Безработица\" най-малко 12 месеца от последните 18 месеца.Увеличава се размерът на обезщетението за отглеждане на малко дете от една до двегодишна възраст - от 340 на 380 лв. През 2018 г. продължава да действа въведената през 2017 г. възможност за майките (осиновителките), които имат право да ползват отпуск при бременност и раждане до навършване на едногодишна възраст на детето, но не го използват, а се върнат на работа, да получат обезщетение от ДОО в размер 50 на сто от полагащото им се обезщетение при бременност и раждане. Общият размер на разходите и трансферите за 2018 г. е 11 067,3 млн. лв. и тази сума е по-голяма с 691.7 млн. лв. от 2017 г.С най-голям относителен дял са разходите за пенсии в размер на 9 455,9 млн. лв., което възлиза на 85,4 % от всички разходи в държавното обществено осигуряване. Относителният дял на разходите за пенсии от брутния вътрешен продукт е 8,9 на сто, като предвидените средства за пенсии са с 519,6 млн. лв. повече в сравнение с размера им в бюджета на ДОО за 2017 г.", "date": "2017.11.08", "title": "Депутатите подхванаха и бюджета на ДОО"}
{"url": "https://news.bg/world/rusiya-protiv-palno-emabrgo-nad-kndr.html", "text": "Заместник-министърът на външните работи на Русия Сергей Рябков заяви, че Москва е против налагане на \"пълно ембарго\" над КНДР и подчерта, че международната общност трябва да намери \"напълно различен\" отговор на провокациите на Пхенян, информират руски агенции.Рябков поясни, че Москва не иска да използва натиск, блокада, санкции или ембарго срещу Северна Корея или друга държава.\"\", смята дипломатът.По-рано американският лидер Доналд Тръмп призова от трибуната на южнокорейския парламент Русия и Китай да ограничат дипломатическите си връзки с КНДР и да прекъснат всички търговски контакти.", "date": "2017.11.08", "title": "Русия против \"пълно емабрго\" над КНДР"}
{"url": "https://news.bg/crime/sadyat-shofyor-na-gradskiya-transport-za-smartta-na-patnichka.html", "text": "Окръжната прокуратура във Варна предаде на съд 55-годишния Димитър Д. Обвинението е, че като шофьор на автобус от градския транспорт Димитър нарушил правилата за движение и с това причинил смъртта на пътничка.На 4 август 2016 г. Димитър бил на работа и изпълнявал задълженията си по линия №148 във Варна. Към 11:30 часа той спрял на автобусна спирка. Изчакал пътниците да слязат и затворил вратите, след това потеглил, за да включи в движението.Когато третата врата на автобуса се затваряла, тя затиснала ръката на пътничка. Заради това тя паднала на пътното платно и задното колело на автобуса премазало левия й крак.След като чул виковете на останалите пътници и спрял. За да освободи крака на ранената, той преместил автобуса 30 см назад.Веднага откарали жената в болница. Тя била оперирана многократно, но въпреки положената медицинска помощ, ранената починала на 7 септември същата година. Причина за смъртта според съдебномедицинската експертиза е полиорганна недостатъчност, вследствие на тежка генерализирана инфекция.Шофьорът е с чисто съдебно минало, санкциониран е само веднъж за допуснато административно нарушение по Закона за движение по пътищата преди 23 г.Предстои делото да бъде насрочено за разглеждане. Ако съдът признае Димитър за виновен, за това престъпление законът предвижда наказание от 2 до 6 години лишаване от свобода.", "date": "2017.11.08", "title": "Съдят шофьор на градския транспорт за смъртта на пътничка"}
{"url": "https://news.bg/politics/politsai-arestuvani-za-krazhba-na-yake-i-darva.html", "text": "\"Снощи са арестувани двама полицаи. Един редови полицай е хванат да краде яке в МОЛ. Другият случай е на полицай, който незаконно е придобивал дърва\". Това съобщи заместник-министърът на МВР Стефан Балабанов след церемонията по отбелязване на празника на полицията.Балабанов призна, че му е обидно на празника да се говори за такива проблеми, но хората се изкушавали. МВР, за разлика от други, не крият какво се случва в системата и го показват, за да действа възпитаващо и дисциплиниращо. По думите му най-важно е гражданите да знаят, че МВР се бори с корупцията.Зам.-министър Балабанов заяви, че вчера синдикатите в системата на МВР са били на среща за подписване на колективен трудов договор, като на срещата са изразили задоволство от постигнатото по техните искания.Той беше категоричен, че исканията им са изпълнени - подсигурени са зимните и летните униформи. Заплатите ще бъдат увеличени, но с колко - ще стане ясно като се публикува бюджетът. Лимитът за бензин вече не съществува, има и допълнителни 200 млн. лв за подобряване на условията на труд.Балабанов подчерта, че исканията на полицаите са справедливи.По повод представения в Берлин доклад на Европейския полицейски съюз, според който български и сръбски граничари били податливи на корупция, Балабанов, заяви че българските граничари отлично си изпълняват задълженията и вчера са върнати 10 бежанци.", "date": "2017.11.08", "title": "Полицаи арестувани за кражба на яке и дърва"}
{"url": "https://news.bg/politics/byudzhetat-na-doo-imitatsiya-spored-bsp-i-falshiva-novina-spored-dps.html", "text": "Опозицията излезе с остра критика срещу бюджета на Държавното обществено осигуряване (ДОО) за 2018 година. Близо 30 минути червеният Георги Гьоков оборваше параметрите.\"Бюджетът на ДОО за 2018 г. не променя несправедливостта в света на българина и с нищо той не се различавал от предишни бюджети на управляващите. Няма как да правиш едно и също нещо, а да очакваш подобрени резултати\", атакува Гьоков. \"Няма да го подкрепим, защото няма дори знак за промяна в целта, която следват от години управляващите от ГЕРБ - да абсолютизират стабилността на финансовите системи, в случая на ДОО, и да наричат това поддържане на макроикономическата и финансова стабилност на страната\", закани се червеният депутат.Липсвала воля за решаване на основните проблеми на обществото.\"Днес се прави опит да се имитира социална ангажираност, като се представят и трите бюджета като социални\", обяви червеният депутат. По думите му това е фалшива социална ангажираност. \"Това е осми бюджет на ГЕРБ, който за осма година води до никъде, води до застой и административно харчене на милиони,\" категоричен бе Георги Гьоков.Бюджетът на ДОО за следващата година е поредната фалшива новина за пенсионерите и според Хасан Адемов от ДПС. Нищо от предизборните обещания на управляващите нямало да се случат.В средносрочната прогноза на кабинета имало заложени минимални проценти, с които да нарастват пенсиите. ДПС нямат аргументи, с които да подкрепят бюджета на ДОО, предложен от кабинета.Според Хасан Адемов бюджетът на ДОО бил пица \"кЪлцоне\" (бел.ред от кълцам). Припомняме, преди дни вицепремиерът Валери Симеонов определи държавният бюджет на пица калцоне.Социалистът Михаил Христов сравни бюджета на ДОО с вазелин върху автомобилно стъкло - нищо не се виждало.След критиките обаче депутатите гласуваха предложения бюджет на ДОО. Със 123 гласа \"за\", 86 \"против\" и без въздържали се, народните представители го приеха на първо четене. При гласували 209 депутати, против бяха само депутатите на БСП и ДПС.Припомняме и че в средата на месец октомври Асоциацията на организациите на българските работодатели поиска оставката на министъра на труда и социалната политика Бисер Петков.Искането на оставката на Петков беше във връзка с предложенията в Проекта на Закона за бюджет на Държавното обществено осигуряване (ДОО) за административно увеличение на минималния осигурителен доход от 3,9% и увеличение на минималната работна заплата от 510 лв. през 2018 г.", "date": "2017.11.08", "title": "Бюджетът на ДОО - имитация, според БСП, и фалшива новина, според ДПС"}
{"url": "https://news.bg/world/ispanskiyat-sad-anulira-rezolyutsiyata-za-nezavisimost-na-kataluniya.html", "text": "Конституционният съд на Испания призна за недействителна резолюцията на каталунския парламент, с която беше провъзгласена независимостта на богатия регион.Това пише испанското издание El Confidencial, цитирано от ТАСС.По-рано правителството внесе жалба в съда за анулиране решението на законодателния орган.Резолюцията бе прокарана от парламента на Каталуния на 27 октомври.\"Създаваме Каталунска република като независима и суверенна държава с демократични и социални закони\", се казва в резолюцията.С резолюцията те призовават за започване на процес, който да \"завърши с подготвяне и одобрение на конституция на Републиката\".При полупълна пленарна зала 70 депутати гласуваха в полза на резолюцията, десетима \"против\" и две празни бюлетини.", "date": "2017.11.08", "title": "Испанският съд анулира резолюцията за независимост на Каталуния"}
{"url": "https://news.bg/politics/otnovo-predlagat-bpts-za-nobelova-nagrada-za-mir.html", "text": "Предлагат отново Българската Православна Църква (БПЦ) за Нобелова награда за мир. Инициативата започва да търси широка обществена и институционална подкрепа.През 2018 година отново ще бъде внесено предложението в Норвежкия нобелов комитет, който присъжда всяка година наградата за мир номинацията на Българската Православна Църква (БПЦ). Предложението за присъждане на Нобелова награда за мир е за приноса на БПЦ за спасяването на 48 000 български евреи от лагерите на смъртта през Втората световна война.Това стана известно днес при срещата на адвокат Моше Алони - дългогодишен председател на Адвокатската колегия на Израел. Той е член на Колегията за приятелски връзки между адвокатурите на Израел и България и почетен председател на Сдружение \"Благодарност\" с председателя на Варненския апелативен съд Ванухи Аракелян.На днешната среща заедно с Моше Алони във Варна гостуват съдия Меламед - наказателен съдия от Върховния съд на Израел, Николай Панков - секретар на Сдружение \"Благодарност\" и адвокат Детелина Симеонова - председател на \"Сдружение за изучаване на православието\".Адвокат Алони и Сдружение \"Благодарност\" са сред инициаторите за първото номиниране на БПЦ за Нобелова награда за мир в началото на 2017 година. След внасяне на първото предложение, чрез Петиция за подкрепа, създадена в Интернет, номинацията е била подкрепена от 2500 души от цял свят.Те не само са я подписали, но и са описали мотивите си. Благодарение на тази подкрепа, номинацията за заслугите на БПЦ е достигнала до 5-то място в класацията на Нобеловия комитет от общо 318 предложения. През октомври тази година Нобеловата награда за мир получи Международната кампания за забрана на ядреното оръжие (ICAN).Инициаторите за повторна номинация на БПЦ ще търсят широка подкрепа сред институции, личности и общественици в България и по света, обясни адвокат Алони. \"Това е награда за същностни човешки ценности. Награда за смелостта, толерантността и героизма на БПЦ, които могат да бъдат пример\", каза той.Освен Петиция в интернет, Международен комитет от участници ще търси подкрепа за кандидатурата на БПЦ. Номинацията ще бъде внесена официално в Норвежкия нобелов комитет в началото на 2018 година. Според регламента - това да бъде направено от един политик, от един общественик и от представител на академична общност.Припомняме, на 2 ноември говорителят на руското външно министерство Мария Захарова заяви: \" нашите войници успяха да предотвратят депортирането на евреите от България и по този начин да спасят около 50 хил. души от сигурна смърт\".На следващия ден от българското външно министерство обявиха позицията си, че , а не Съветската армия. След това и от американския еврейски комитет обориха  за българските евреи.", "date": "2017.11.08", "title": "Отново предлагат БПЦ за Нобелова награда за мир"}
{"url": "https://news.bg/int-politics/makedonets-v-albaniya-vazmuten-ot-genotsid-s-priznavaneto-na-balgarskoto-maltsinstvo.html", "text": "Признаването българското малцинство в Албания е геноцид за македонците в Албания, където всъщност няма българи, коментира в интервюто по телевизия \"Тема\" в Тирана, Васил Стерьовски, генерален секретар на партията Македонски алианс за европейска интеграция в Албания, съобщава македонското издание \"МИА\".Има македонско малцинство в Албания и това, което правят не е реалност, а изкуствено създадено малцинство в Албания. Според всички исторически факти, както и географското положение, няма българско, а македонско малцинство. Това е стратегията на \"Сан Стефанска\" България.Признаването на българското малцинство от албанската държава е геноцид на македонците в тази страна и противоречи на националните интереси на Албания, допълва Стерьовски.Според него българите години наред се опитват изкуствено да изфабрикуват българско малцинство в Албания, Косово и Гърция и с изкуствено българско малцинство да \"докажат\", че няма македонска нация.\"Знаем какво сме ние, македонци. Имаме и преброяване през 2011 г. и никой не се обявява за българин в Преспа, Върбник, Гора, Голо Бърдо. Няма по-голямо потвърждение от това\", подчертава той.Законопроектът за защита на националните малцинства в Албания признава осем малцинства, включително македонски, гръцки, ромски, египетски, черногорски, босненски, сръбски и влашки.Албанският външен министър на няколко срещи заяви, че това са малцинствата, живеещи в Албания, и въпросът е завършен. Дори на едно от срещите на Асоциацията за приятелство между Албания и България той каза, че въпреки че стотици албанци имат италиански паспорти, това не дава на Италия правото да претендира за свое малцинство в Албания.Македонският алианс за европейска интеграция и Македонската асоциация \"Илинден\" реагират силно на това и искат албанския президент Илир Мета да не подписва законопроекта и да го предаде на парламента, за да бъде преразгледан.", "date": "2017.11.08", "title": "Македонец в Албания възмутен от геноцид с признаването на българското малцинство"}
{"url": "https://news.bg/world/tramp-da-ne-mi-povdiga-temata-za-choveshkite-prava-predupredi-duterte.html", "text": "Президентът на Филипините Родриго Дутерте заяви, че той ще съобщи по време на срещата си с американския държавен глава Доналд Тръмп да не повдига темата за човешките права, информира Ройтерс.Манила е последната спирка на Тръмп по време на 12-дневната му обиколка в Азия, която включва Япония, Южна Корея, Китай и Виетнам.Американският лидер ще участва на Азиатско-тихоокеанския форум за икономическо сътрудничество във Виетнам и ще завърши на среща на върха на АСЕАН във филипинската столица.Дутерте разкри какво ще каже на Тръмп, ако повдигне темата за човешките права., каза Дутерте пред журналисти преди да отпътува за Виетнам.Филипинският президент е критикуван, че нарушава човешките права с предприетата операция за борба с наркоманите и наркоразпространението. При акцията за повече от година загинаха повече от 4000 души.", "date": "2017.11.08", "title": "Тръмп да не ми повдига темата за човешките права, предупреди Дутерте"}
{"url": "https://news.bg/int-politics/germanskite-vvs-iskat-peto-pokolenie-iztrebiteli.html", "text": "Германските военни се нуждаят от пето поколение изтребители, за да заменят \"Торнадо\", съобщава шефът на щаба на военновъздушните сили, цитиран от \"Ройтерс\".Нужни са им изтребители, които трудно могат да бъдат открити от вражески радари и могат да нападнат цели от голямо разстояние. Генерал-лейтенант Карл Мюлнер, в ено от най-ясните му публични изявления досега свързано с програмата за замяна на \"Торнадо\" посочва предпочитания към F-35 на Lockheed Martin Corp, единственият западен самолет, който отговаря на тези изисквания.ВВС миналия месец поискаха официално информация за F-35, F-15 и F/A-18E/F и двата на Boeing Co, както и European Typhoon Eurofighter, тъй като започва замяната на своите 85 \"Торнадо\", които ще излязат от употреба около 2030 година.Програмата може да струва около 20 милиарда евро. Мюлнер коментира че Германия ще трябва да закупи заместител, който може да влезе в експлоатация около 2025 г., за по-плавен преход с \"Торнадо\".Самолетът трябва да е \"стелт технология, способен да идентифицира и да достига цели от голямо разстояние. Това трябва да бъде самолет от пета поколение, за да отговори на целия спектър от нашите нужди\", допълни Мюлнер.Много германски съюзници в Европа, включително Норвегия, Холандия, Великобритания, Италия, Турция и Дания са избрали F-35, а някои са получили първоначални доставки. Очаква се Белгия да вземе решение през следващата година.Покупката на около 100 самолета би помогнала на германската индустрия да получи приличен дял от работата по програмата.Мюлнер заяви също, че подкрепя силно френско-германския план за разработване на наследник на своите 140 Eurofighter Typhoon, построени от британската компания BAE Systems Plc, италианските \"Леонардо\" и Еърбъс.Проектът ще спомогне за запазването на технологичните умения в Европа и ще позволи на Европа да развие своята собствена стелт технология, допълва Мюлнер.Мюлнер добави, че германските военновъздушни сили също са поели ангажимент към НАТО да осигурят 14 самолета за електронна война до средата на следващото десетилетие, което означава, че вероятно ще трябва да купи около 20 такива самолета.Възможни кандидати могат да бъдат Boeing EA-18 Growler, модифициран транспортен самолет A400M  или модифицирана Eurofighter, коментират експерти.", "date": "2017.11.08", "title": "Германските ВВС искат пето поколение изтребители"}
{"url": "https://news.bg/regions/shestima-postradaha-pri-katastrofa-kray-cherniya-kos.html", "text": "Катастрофа затруднява движението в района на Черния кос, съобщават от МВР.Сигналът за пътния инцидент е подаден около 17 часа. По първоначални данни са се ударили два леки автомобила.Пострадали са шест души, които са транспортирани в болнични заведения.На място са екипи на полицията и бърза помощ. Продължава огледът на място.Движението в района се регулира от пътни полицаи.2-ма от пострадалите са докарани от ЦСМП-София в \"Пирогов\".Мъжете се намират в Спешното отделение на университетскатаа болница. Те минават подробни прегледи и изследвания, за да се установи състоянието им, съобщиха от болницата.", "date": "2017.11.08", "title": "Шестима пострадаха при катастрофа край Черния кос"}
{"url": "https://news.bg/world/18-mesetsa-zatvor-za-bivsh-shef-na-kontrarazuznavaneto-na-makedoniya.html", "text": "Съд в Македония осъди бивш шеф на контраразузнаването за подправяне на доказателства, свързани с разразилия се преди няколко години скандал с подслушване, довел до политическа криза в балканската държава, информира АП.Горан Груевски, бивш шеф на Агенцията за сигурност и контраразузнаване, е осъден на 18 месеца затвор за подправяне на документи и унищожаване на доказателства.Други шестима бивши служители на агенцията получиха условни присъди между 9 и 12 месеца.Груевски не бе в съда при произнасянето на присъдата. Той е в съседна Гърция, където чака съдебно изслушване и процес за влизане в страната с фалшиви документи през миналия месец. Разглежда се и молба на Македония за екстрадирането му.", "date": "2017.11.08", "title": "18 месеца затвор за бивш шеф на контраразузнаването на Македония"}
{"url": "https://news.bg/crime/sadat-pusna-predsrochno-josif-josifov-josko.html", "text": "Софийският градски съд (СГС) пусна предсрочно от затвора Йосиф Йосифов-Йоско. Прокуратурата обаче протестира това решение.Софийска градска прокуратура внесе протест в СГС решението за предсрочно освобождаване на Йосиф Йосифов.Становището на прокурора на днешното заседание е да не се уважи молбата на Йоифов. Основен довод е, че не са на лице доказателства, че Йосифов се е поправил.След като Йоско беше условно предсрочно освободен, прокуратурата изготви частен протестСлед постановяване на решението за допускане на условно предсрочно освобождаване и с оглед на това незабавно е бил изготвен частен протест. В него пише, че не е отчетено обективно, че целите на наказанието на Йоско не са постигнати. Йосифов не е изпълнявал програмата за придобиване на междуличностни умения, толериране на различните и намаляване на агресията.Припомняме, през 2004 г. Йосиф Йосифов беше арестуван по подозрение, че е \"поръчал\" убития в Амстердам Косьо Самоковеца. Тогава разследващите установиха, че Йоско е контактувал с физическия извършител на престъплението преди и след стрелбата. До присъда отново не се стигна. Името на Йосифов се свързва с политически афери и групи за мокри поръчки.Йоско първо е осъден на 8 години затвор. Следващата инстанция намали присъдата на 6 години, която да бъде излежана в затворническото общежитие от открит тип в Казичене.След кървавото меле, в което уби двама души и рани други двама, Йосиф Йосифов се явява в съдебната зала с мощна охрана и в инвалидна количка. Вещи лица твърдят, че катастрофата му е донесла трайна инвалидност и не може да стои на крака повече от 15 минути. Защитата даже иска условна присъда с мотива, че парализата е най-жестокото наказание за човек, убил двама души.Година и половина след инцидента любителски кадри показаха как Йоско спокойно се качва в джипа си.Въпреки видеоматериала, Йосифов казва, че присъдата влошава състоянието му. Още от първия си ден в затвора през лятото на 2013 г. той е в болницата за лишени от свобода. На 24 юли с.г. е преместен в Казичене и два месеца по-късно се оказва в частната болница \"Токуда\". Там е и опериран, като след това идват 4 или 5 обиколки между неврохирургията и отделението за рехабилитация. На 24 април 2016 г. е върнат в Казичене. ", "date": "2017.11.08", "title": "Съдът пусна предсрочно Йосиф Йосифов-Йоско"}
{"url": "https://news.bg/world/es-nalaga-orazheyno-embargo-i-sanktsii-na-venetsuela.html", "text": "Посланиците на страните членки на ЕС одобриха оръжейно ембарго на Венецуела, съобщиха източници пред АФП.Те също така са одобрили и санкции срещу латиноамериканската страна.Решенията все още не са потвърдени от Брюксел.Според източниците мерките официално ще бъдат одобрени на среща на външните министри на ЕС в понеделник. Рестрикциите, по думите на източниците, включват и забрана на европейски компании да изнасят електронна техника за следене, която може да бъде използвана за репресии срещу опозицията във Венецуела.По-рано САЩ наложиха нови финансови санкции срещу венецуелското правителство.Латиноамериканската държава навлезе в дълбока криза през март, когато Върховният съд на страната реши да ограничи правомощията на парламента. Решението впоследствие бе отменено, но въпреки това опозицията организира големи демонстрации, при които загинаха над 120 души.", "date": "2017.11.08", "title": "ЕС налага оръжейно ембарго и санкции на Венецуела"}
{"url": "https://news.bg/int-politics/islyamska-darzhava-uvelichava-vliyanieto-si-v-somaliya.html", "text": "Групировката \"Ислямска държава\" увеличава бързо влиянието си в Сомалия, предаде \"Ройтерс\".Това се казва в доклад на експерти на ООН. От десетки съмишленици през миналата година, за тази вече има данни за около 200 бойци. Това може да дестабилизира региона. Става въпрос за местно крило на групировката. Нарастват страховете, че страната може да се превърне в убежище за джихадисти, бягащи от Сирия и Ирак. Сомалия е печално известна с дейността на групировката \"Ал Шабаб\", отговорна за сери кървави атаки. ", "date": "2017.11.08", "title": "\"Ислямска държава\" увеличава влиянието си в Сомалия "}
{"url": "https://news.bg/int-economics/rumanskoto-pravitelstvo-prie-sporni-danachni-promeni.html", "text": "Румънското правителство прие спорни данъчни промени, въпреки протестите срещу тях, предадоха световните информационни агенции. Според тях социалните осигуровки се намаляват, но преминават от работодателя изцяло върху служителя. Също така данъците върху доходите се намаляват от 16 на 10 процента. Компаниите, които отчитат приходи до 1 млн. евро годишно, ще плащат данък върху оборота от 1%, вместо плоския корпоративен данък от 16 процента.Промените влизат в сила от следващата година. Около 1000 души протестираха на площад \"Виктория\", докато кабинетът на премиера Михай Тудосе провеждаше важната среща, отлагана на два пъти.Промените бяха критикувани от синдикати, работодателски организации и опозиция. Масови протести се провеждат срещу управляващите и заради други техни законодателни промени, заради които бяха обвинени в корупция.  ", "date": "2017.11.08", "title": "Румънското правителство прие спорни данъчни промени "}
{"url": "https://news.bg/regions/edin-zaginal-i-dvama-raneni-pri-katastrofa-v-plovdivsko.html", "text": "Един човек е загинал, а други двама са били ранени при катастрофа в Пловдивско. Пътнике загинал на място след катастрофа между автомобил и трактор, станала между селата Любен и Мало Крушево. Това съобщи Радио \"Фокус\" - Пловдив, като цитира говорителя на ОДМВР - Пловдив.Водачът на автомобила и друг негов спътник са закарани в болница в тежко състояние. Тежката катастрофа е станала след 18.30 часа. Автомобилът се е ударил отзад в трактор с ремарке.Самоличността на тримата се установява. Трактористът не е употребил алкохол. Причините за катастрофата се изясняват. Извършва се оглед, на място има полицейски служители.", "date": "2017.11.08", "title": "Един загинал и двама ранени при катастрофа в Пловдивско"}
{"url": "https://news.bg/world/nato-s-novi-komandni-tsentrove-v-evropa.html", "text": "НАТО открива нови командни центрове в Европа. Това съобщи генералният секретар на Алианса Йенс Столтенберг на пресконференция след срещата на военните министри на страните-членки, предаде \"Ройтерс\". По думите му, това е ключово за Съюза. Става въпрос за 2 нови командни центъра. Обсъждани са Германия, Франция, Испания и Португалия като места. Предстои обаче да се изясни къде точно ще бъдат разположени центровете. От там ще се ръководят операции на военноморските сили, ще се използват и за логистика.Както беше съобщено вчера, НАТО планира преобразуване на командването си и на днешната среща на министрите на отбраната в Брюксел се очакваше да бъде гласуван план за реорганизиране на командните структури на Пакта.Реорганизацията, която се обсъжда от дълго време, е в отговор на нарастващата агресивност на Русия.След края на Студената война щатът на НАТО беше съкратен от 22 хиляди на 6800 души с очаквания за трайно подобряване на диалога с Русия. Междувременно главните щабове на Алианса бяха намалени от 33 на 7.Агресията срещу Украйна и зачестяването на провокациите на Москва по морските и въздушните граници на НАТО доведоха до преразглеждане на тенденцията към минимизиране на структурите на организацията.", "date": "2017.11.08", "title": "НАТО с нови командни центрове в Европа "}
