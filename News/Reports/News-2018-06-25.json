{"url": "https://news.bg/int-politics/lukashenko-mozhe-da-razkasat-stranata-ni-kato-ukrayna.html", "text": "Президентът на Беларус Александър Лукашенко предупреди, че страната може да изгуби суверенитета си, ако социално-икономическата й програма се провали, предаде руската редакция на Дойче веле.По думите на Лукашенко, има риск от вътрешен конфликт на територията на страната или \"война като в Укарйна\".Уточнява се, че изявлението е направено на съвещание в беларуската Могилевска област, което се е провело на 22 юни.\"Ние сме на фронта. Ако не издържим тези години, ще се провалим. Значи ще трябва или да станем част от друга държава, или просто ще служим за изтривалка, а не дай си Боже, може и да ни разпалят война като в Украйна.\" - заявява Лукашенко.Изказването му е публикувано на видео в YouTube - на страницата на беларуския телевизионен канал ОНТ.Лукашенко отправя искане към мениджърите в аграрния сектор да изпълняват всички поставени задачи, като уточнява, че причината за неизпълнение може да бъде само една - смърт.\"Ако искате под строй, ако искате - вземайте пистолетите и въвеждайте ред. Това са ваши проблеми.\" - казва още лидерът на Беларус.Няколко дни по-рано, на подобно съвещание в Житковичи, Лукашенко заяви, че Беларус може да стане \"цветуща\" земя, само ако жителите й престанат да хленчат.\"Гледайте да не \"загубим това, което имаме. И сега всичко това зависи от нас. Ние може да направим страната си процъфтяваща не просто на думи, а да я направим цветущ край. Само трябва да държим главите си на раменете.\" - посочва беларуският държавен глава.По думите му, ако беларусите \"продължат да хленчат\", може да се стигне дотам, че да разкъсат държавата им \"на парчета\". Той призовава за \"значително затягане на дисциплината\" в страната.", "date": "2018.06.25", "title": "Лукашенко: Може да разкъсат страната ни като Украйна"}
{"url": "https://news.bg/world/kremal-omalovazhi-topyashtiya-se-reyting-na-putin-zaradi-pensionnata-reforma.html", "text": "Кремъл омаловажи редкия спад на популярността на руския президент Владимир Путин, продиктуван от непопулярните планове за вдигане на пенсионната възраст, информира \"Ройтерс\".Говорителят на президента Дмитрий Песков коментира, че не е нужно да се драматизира ситуацията.Путин \"не обръща голямо внимание на рейтингите\", поясни говорителят.В средата на юни премиерът Дмитрий Медведев заяви, че правителството иска да вдигане възрастта за пенсиониране при мъжете с пет години - от 60 на 65 г., и при жените с осем години - от 55 на 63. Предложената реформа е с цел облекчаване на натиска над държавната хазна.Обявена в деня на откриването на Световното първенство по футбол в Русия, критици обвиниха Медведев, че се опитва да погребе лошата новина, докато социологически проучвания показват, че около 90% от населението е против плана.Социологическо изследване на FOM разкрива, че процентът на руснаците, които заявяват, че ще гласуват за Путин, е спаднал с 8% за седмица - от 62% до 54 на сто. Също така рейтингът му на одобрение е спаднал с 6% - от 75% до 69 на сто.Друг проучване показва, че рейтингът на Путин се е стопил с около 5%.Близо 2,5 милиона души са се подписали под петиция с призив руският лидер да не одобрява плана.Запитан за спада на рейтинга на Путин, Песков отговори: \"Не бих драматизирал ситуацията\".\", подчерта Песков.На въпрос за обратния завой на руския лидер по казуса през този месец, говорителят отговори, че ситуацията се е променила. По думите му Путин не участва в изготвянето на реформата.", "date": "2018.06.25", "title": "Кремъл омаловажи топящия се рейтинг на Путин заради пенсионната реформа"}
{"url": "https://news.bg/world/podpaliha-pravoslavna-cherkva-v-bosna-i-hertsegovina.html", "text": "Православна черква в община Високо в централната част на Босна и Херцеговина бе подпалена от неизвестни през отминалата неделя. Храмът е сериозно обгорял, съобщиха Radiosarajevo и РИА Новости, позовавайки се на правоохранителните органи.Град Високо се намира във Федерация Босна и Херцеговина и е населен предимно с бошняци (славяни-мюсюлмани). В града има незначително сръбско и хърватско малцинство.\"В нощта срещу неделя един или група неизвестни са подпалили от вътре храм \"Рождество на Пресвета Богородица\" в предградията на село Чекрекчие. В резултат са унищожени иконостасът, олтарната част, множество икони, църковна утвар, книги. Огънят е обхванал и покривната конструкция, цитират местната полиция от радиостанцията.В последните две години настоятелят Милян Радженович е ремонтирал църквата, която е осветена през 2017 г.Босна и Херцеговина през ноември 2017 г. е отменила 22-годишното Дейтънско споразумение, което прекрати жестоката гражданска война между хървати, сърби и мюсюлмани през 1992-1995 г. По различни оценки, по време на конфликта са загинали над 100 000 души.Споразумението определи държавното устройство: структурите на Федерация Босна и Херцеговина и Република Сръбска, специалният район Бръчко, а така също и представителството на трите нации в тричленния президиум на страната, който заменя президента и в общите органи на държавната власт.", "date": "2018.06.25", "title": "Подпалиха православна черква в Босна и Херцеговина"}
{"url": "https://news.bg/crime/zhalba-do-vas-spira-porachkata-za-zakupuvane-na-lineyki.html", "text": "Дружество, регистрирано на 26 април 2018 г. с капитал 100 лева, спира поръчка за закупуване на 400 линейки.При първото обжалване от Комисията за защита на конкуренцията (КЗК) на 14 юни 2018 г. не одобриха искането за спиране на обществената поръчка за . Поръчката е обявена от Министерството на здравеопазването, съобщиха от КЗК.Малко по-късно, на 22 юни 2018 г. срещу определението на Комисията е подадена частна жалба от \"Вайнман Технолоджи\" ЕООД до Върховния административен съд.Подадената жалба спира възобновяването на поръчката за закупуване на 400 броя линейки до произнасянето на Върховния административен съд. Очаква се до средата на юли от Върховния административен съд да се произнесат по частната жалба.Припомняме, че жалбоподателят \"Вайнман Технолоджи\" ЕООД е дружество, регистрирано на 26 април 2018 г. с капитал 100 лева.", "date": "2018.06.25", "title": "Жалба до ВАС спира поръчката за закупуване на линейки "}
{"url": "https://news.bg/world/osse-i-pase-realen-izbor-v-turtsiya-no-usloviyata-na-kampaniyata-ne-byaha-ravni.html", "text": "Международни наблюдатели обявиха, че на изборите за президент и парламент в Турция избирателите са имали реален избор, но разкритикуваха липсата на \"равни\" условия за кандидатите в предизборната кампания, информира АФП.Президентът на Турция Реджеп Ердоган спечели президентските избори на първи тур в неделя, докато управляващата Партия на справедливостта и развитието получи мнозинство на парламентарния вот.След изборите в страната влиза одобрената на референдум през април 2017 г. президентска система, която разширява правомощията на Ердоган, което според критици ще доведе до авторитаризъм.\"Избирателите имаха реален избор въпреки липсата на условия за кандидатите да се конкурират на равна основа\", се казва в позиция на Службата за демократични институции и човешки права към Организацията за сигурност и сътрудничество в Европа (ОССЕ) и Парламентарната асамблея на Съвета на Европа (ПАСЕ).Мисията е установила, че като цяло процедурите на изборния ден са изпълнени, но подчерта, че е имало проблеми с преброяването и предписанията са били пренебрегвани. На места е имало бюлетини без печат.Но мисията поясни, че гласоподавателите са имали реален избор по време на \"енергична\" предизборна кампания при \"изключително поляризирана политическа обстановка\".ОССЕ допълва, че е имало атаки и пречки, предимно срещу Републиканската народна партия.Според наблюдателите Ердоган и управляващата партия са имали \"видимо предимство\", което се отчита с \"прекаленото\" отразяване в частните и държавните медии.Организацията добави, че изборите са се провели при наложено извънредно положение, което е \"ограничило\" свободата на словото и сдружаването.", "date": "2018.06.25", "title": "ОССЕ и ПАСЕ: Реален избор в Турция, но условията на кампанията не бяха равни"}
{"url": "https://news.bg/politics/edin-zemedelets-ostava-deputat-ot-bsp.html", "text": "Народният представител Димитър Георгиев остава депутат от ПГ на БСП, като ще замрази членството си в БЗНС \"Александър Стамболийски\".Георгиев е изразил желанието си да остане да работи с ПГ за целите и политиките на Коалицията \"БСП за България\".ПГ на левицата е приела това решение, съобщават от БСП, които по-рано през деня .Народните представители взеха решение да изключат от групата Спас Панчев. От БСП настояха и двамата депутатите да напуснат парламента, тъй като са влезли от квотата на \"БСП за България\". Така обаче парламентарната група на левицата щеше . С оставането на Димитър Георгиев, левицата намалява само с един човек - на 79.Настояването остава в сила за Спас Панчев.", "date": "2018.06.25", "title": "Един земеделец остава депутат от БСП"}
{"url": "https://news.bg/crime/zadarzhani-sa-shestimata-napadateli-na-politsai-v-botevgrad.html", "text": "Още в неделя вечерта са арестувани шестимата, обявени за издирване след нападението над полицаи в Ботевград, съобщи bTV, позовавайки се на МВР.Сред шестимата арестувани е и жена, която също е участвала в нападението над органите на реда. Охранителна камера е заснела напрежението между роми и полицаи в нощта срещу неделя.Полицаите бяха нападнати с колове, камъни и са замеряни дори с пейка. Има повреди и по колите на полицията.Полицаите са отишли да проверят сигнал за силна музика. Минути след като пристигнали, ги обградила и атакувала тълпа. На записа се вижда как срещу служителите на реда хвърчат камъни.По-късно вицепремиерът по сигурността  пост в социалната мрежа Фейсбук, в подкрепа на полицаите и припомни думите на съпругата на вицепремиера Томислав Дончев за моркова и тоягата по адрес на ромските права в страната.Преди минути съпругата на вицепремиера Томислав Дончев - Светлана предложи Българският хелзингски комитет да излезе с \"остра\" декларация в защита на правата на полицаите от Ботевград и да осъди посегателствата върху тях като представители на българския етнос.\"Равенство в правата и задълженията без значение на етноса, нали? Също така предлагам, всяка циганка от въпросния блок да се отрече от мъжа си, ако е хвърлял камъни и дърве по униформените лица\", пише Светлана.\"Българският полицай, независимо от своя етнос, е въплъщение на държавността. Той трябва да бъде уважаван и слушан. Да посегнеш върху полицейски служител е като да посегнеш на всички нас, защото ние сме държавата\", пояснява съпругата на Томислав Дончев.", "date": "2018.06.25", "title": "Задържани са шестимата нападатели на полицаи в Ботевград"}
{"url": "https://news.bg/world/es-sanktsionira-vitseprezidenta-na-venetsuela.html", "text": "ЕС наложи санкции на вицепрезидента на Венецуела и други десет официални представители за злоупотреба с човешки права и нередности по време на президентските избори, които според Брюксел не са били свободни, нито честни, информира АФП.Изборите бяха спечелени от Николас Мадуро.Вицепрезидентът Делси Родригес е най-високопоставеният представител на режима на Мадуро, който е санкциониран. Санкциите срещу Родригес включват замразяване на активи и забрана за пътуване в ЕС. Срещу други венецуелци са наложени санкции заради груби нарушения на човешките права.През миналия месец Брюксел се закани \"бързо\" да накажи Каракас за изборите през май, които оставят на власт Мадуро до 2025 г. Вотът беше бойкотиран от основната опозиция и отхвърлен от САЩ и повечето латиноамерикански държави.Лицата в списъка са отговорни за нарушения на правата на човека, за подкопаване на демокрацията и върховенството на закона във Венецуела, се казва в съобщение на ЕС, след като външните министри на 28-те страни членки подкрепиха мярката на среща в Люксембург.Допълва се, че проведените на 20 май 2018 г. избори във Венецуела \"нито бяха свободни, нито честни\".ЕС също призова за нови президентски избори във Венецуела в съответствие с международните стандарти, а също така властта да освободи политическите затворници.През януари ЕС добави седем венецуелци в списъка, включително и вътрешния министър.Брюксел наложи санкции и на Мианмар, като включи седем души в \"черния\" списък.", "date": "2018.06.25", "title": "ЕС санкционира вицепрезидента на Венецуела"}
{"url": "https://news.bg/world/germaniya-zadarzha-bivsh-telohranitel-na-bin-laden.html", "text": "Германските власти съобщиха, че бивш телохранител на Осама бин Ладен е задържан и ще бъде депортиран в родния Тунис, информира АП.ДПА потвърди информацията за Сами А. Агенцията се позовава на говорител в западния град Бохум, където гражданинът на Тунис пребивава. Представителят съобщи, че е издадена заповед за депортирането му.Вестник \"Билд\" пише, че 42-годишният е задържан при явяването си в полицейски участък, тъй като той всеки ден е трябвало да го прави.По-рано тази година се появи информация, че Сами А. живее в Германия от 1997 г. и получава по 1 168 евро социални помощи на месец.Германските власти не можеха да го депортират заради съдебно решение, според което той може да бъде подложен на изтезание, ако бъде върнат в Тунис.", "date": "2018.06.25", "title": "Германия задържа бивш телохранител на Бин Ладен"}
{"url": "https://news.bg/crime/desislava-ivancheva-e-prieta-v-bolnitsa.html", "text": "Арестуваният кмет на столичния район \"Младост\" Десислава Иванчева е поискала замяна на ареста си с по-лека мярка за неотклонение. Заявлението й е депозирано в Спецсъда и заседанието по делото е насрочено за вторник, 26 юни, съобщи defakto.bg.Иванчева се мотивира за искането си да излезе от ареста с влошено здраве. Тя е в затворническата болница. Заедно с нея в болницата е и Биляна Петрова, но тя към момента не е поискала промяна на мярката си за неотклонение.Припомняме, Иванчева и заместникът й Биляна Петрова бяха зрелищно арестувани на 17 април. Това стана малко след създаването на новата агенция \"Антикорупция\". За акцията Агенцията си партнираше със Спецпрокуратурата.Досегашните искания на Иванчева и на Петрова за по-лека мярка не бяха уважени на две инстанции от специализираното наказателно правосъдие. Те са обвинени за тежки престъпления (за искан подкуп от 500 000 евро от строителния предприемач Александър Ваклин и получени 70 000 евро от него). Има \"обосновано предположение\", че може да се укрият.По време на последното заседание на Спецсъда, продължило близо 10 часа Иванчева и Петрова бяха въведени с белезници в съдебна зала и \"закопчавани\" при всяко прекъсване. При предишното заседание от записаните със СРС разговори започнаха да излизат инициали като Б.Б. и Ц.Ц.Очаква се Петрова и Иванчева да внесат жалби в Евросъда в Страсбург за нарушените си права, най-вече на правото на справедлив процес. Те ще бъдат представлявани от офиса на Ирен Савова в Прага.Защитата на Биляна Петрова също ще внесе искане за по-лека мярка за неотклонение. Освен на влошеното здраве, за Петрова ще има и допълнителна аргументация - тя трябва да защити трудовите си права срещу незаконното уволнение от длъжността зам.-кмет.Заповедта й за уволнение й бе връчена на 7 юни в съдебна зала. Апелативният спецсъд дори прекъсна заседанието, за да осигури на дошлите юрисконсулти на община \"Младост\" извършване на връчването. Заповедта е подписана от временния кмет Румен Русев, назначен от Столичния общински съвет при неясна процедура.По-рано Иванчева се беше обявила срещу неговото назначаване като временен кмет на столичния район.Припомняме,  като независим кандидат през ноември 2016 година. Тогава тя спечели 59.82% от вота на гласоподавателите.На 17 април  на бул. \"Васил Левски\" в центъра на София. В колата на кметицата бяха открити 70 000 лева, които тя взела като подкуп според прокуратурата.Заедно с Иванчева беше задържана и заместничката ѝ в \"Младост\" Биляна Петрова. От ръцете на двете жени бяха взети натривки, така че да се определи дали те са имали контакт с маркираните банкноти. Сумата беше преброена пред тях.Действията на органите около ареста на Иванчева продължиха , което предизвика  относно начина, по който тя е задържана. Излязоха и твърдения на сподвижници на кметицата с натривките.Стана ясно и че Иванчева не е получила правото да извика адвокат в продължение на няколко часа.На 18 април шефът на Спецпрокуратурата . Тогава той заяви, че Десислава Иванчева е изнудвала \"в житейски смисъл\" и други хора. Тогава Гешев заяви също, че при ареста всички \"светнали като коледна елха\", визирайки натривките по ръцете на задържаните.На 18 април се състоя и протест в защита на Иванчева. Пред сградата на Съдебната плата протестиращите заявиха, че , защото кметицата на столичния район \"Младост\" е избрана по легитимен начин от хората, а арестът ѝ бил политически.Междувременно стана ясно, че прокуратурата ще започне разследване за това . Малко по-късно обаче от пресцентъра на прокуратурата съобщиха, че  на действията на наблюдаващите прокурори и разследващите органи по досъдебното производство, по което обвиняема е кметицата.На 20 април  за кметицата. По време на съдебното заседание по разглеждането на мярката за неотклонение на Иванчева тя заяви, че не е взимала подкуп и не е пипала парите в колата. По думите ѝ .В крайна сметка съдът реши тримата задържани - Иванчева, заместничката ѝ Биляна Петрова и бившият кмет на района Петко Дюлгеров, .На 21 април председателят на Комисията за незаконно придобито имущество (КОНПИ) Пламен Георгиев заяви, че , както законът задължава.На 26 април Специализираният съд взе . Тогава съдът обърна внимание, че Иванчева системно е бавила преписки не само на Ваклин, но и на други инвеститори.На 27 април защитникът на Иванчева Марин Марковски заяви, че . Химическото вещество, което се използва за маркиране на пари, е пренесено върху ръцете на кметицата на столичния район \"Младост\" Десислава Иванчева.По думите му веществото е намерено само върху два квадратни сантиметра по външната дясна част на дланта на едната ръка на Иванчева. Според защитника веществото върху ръката на Иванчева е много малко и то е пренесено върху кметицата, докато тя е писала възражение. Тогава върху листа на възражението е бил протоколът за парите, които са броени на място.Самата Десислава Иванчева заяви, че случващото се е репресия. По думите й няма доказателство, което да доказва, че те са виновни. \"Ние нямаме право да се защитим, а бяхме помолили за пресконференция\", отбеляза Иванчева и добави, че това е политическа атака, която не трябва да бъде подкрепяна от съда.Биляна Петрова от своя страна коментира, че първоначално си е помислила, че е отвлечена. \"Не разбирам какво съм направила и не знам за какво ме обвиняват прокурорите\", каза през сълзи Петрова.На 23 май, сряда,  на столичния район \"Младост\", след като стана ясно, че от килията си в ареста Иванчева е издала заповед за уволнението на заместник-кмета на \"Младост\" Румен Русев, който е един от основните свидетели срещу нея. Иванчева също така подписала от ареста, че .От прокуратурата тълкуват, че факта, че Иванчева иска да управлява общината, макар и да е задържана за постоянно, е опасен прецедент, както и предупреждение към свидетелствалите срещу нея хора от администрацията в \"Младост\". Наблюдаващите прокурори решиха, че уволнението на Русев е опит той да бъде притиснат, така че да оттегли показанията си.На заседанието на Спецсъда . Решението беше обжалвано пред Апелативният специализиран съд.Според кметицата на \"Младост\" обаче е на мнение, че кадровите ѝ решения са в синхрон със закона, а действията на прокуратурата целели \"политическото ѝ унищожение\".Тогава Иванчева заяви, че случващото се е репресия. По думите ѝ няма доказателство, което да доказва, че те са виновни. \"Ние нямаме право да се защитим, а \", отбеляза Иванчева и добави, че това е политическа атака, която не трябва да бъде подкрепяна от съда.На заседанието на Апелативния специализиран съд на 31 май, четвъртък, магистратите, които трябваше да преценят дали Иванчева да бъде отстранена, , така че двете да се запознаят с материалите по делото, по което са подсъдими. Материалите били доста обемни, а чат от тях били и секретни.По време на заседанието Иванчева използва присъствието на медиите и отсече: \"Няма такава държава, няма такова правосъдие... Абсолютно е нагласено, както каза Марковски - Ако има правосъдие, ние сме китайци\".Кметицата също така поиска на нейно място в община \"Младост\" да се назначи досегашният ѝ пиар , който, по думите ѝ, ще продължи каузата \"Зелен Младост\".Междувременно обаче стана ясно, че след двучасов дебат  за изпълняващ длъжността районен кмет на \"Младост\".", "date": "2018.06.25", "title": "Десислава Иванчева е приета в болница"}
{"url": "https://news.bg/world/rumaniya-nedovolstva-ot-vsekidnevna-ruska-agresiya-v-cherno-more.html", "text": "Румъния е изправена пред всекидневна руска агресия в Черно море и отблъсква вълна от кибератаки и политическа намеса.Това заяви военният министър на балканската държава Михай Фифор пред АП.На фона на тази несигурност Фифор подчерта, че страната му има за задача да бъде силна опора в регионалната сигурност и пост за ранно предупреждение при възникване на заплахи срещу съюзници на НАТО.\"Не мисля, че има и един ден без предизвикателства\" от Русия във въздушното пространство или териториалните води на Румъния, подчерта министърът.Бившият съветски сателит е приел голяма военна база на САЩ и постоянно заема проамериканска позиция в сравнение със съседите си, което води до охлаждане на отношенията с Русия. Според румънския министър с анексирането на Крим през 2014 г. Русия \"практически е съсед\" на балканската държава.\"\", алармира румънският военен министър и добави, че Румъния планира да увеличи военните разходи до 2% от БВП през тази година от 1,81 на сто, и \"демонстрира, че е опора на стабилност и сигурност\".По думите на 48-годишния министър Румъния е изправена пред \"намеса в политическата зона, намеса в малцинствата...и икономическа война\", която включва опозиция за изграждане на тръба, която ще намали зависимостта от руски газ.", "date": "2018.06.25", "title": "Румъния недоволства от всекидневна руска агресия в Черно море"}
{"url": "https://news.bg/world/evrodeputati-glasuvaha-za-nachalo-na-sadebna-protsedura-sreshtu-ungariya.html", "text": "Евродепутати гласуваха за начало на съдебна процедура срещу Унгария заради обвинения, че правителството на премиера Виктор Орбан действа в разрез с фундаменталните ценности на Европейския съюз, информира АП.Комисията по граждански свободи към Европейския парламент одобри доклад, в който се препоръчва задействане на процедурата по Член 7 от Договора на ЕС на фона на безпокойство относно независимостта на съдебната власт, медийната свобода и грубото отношение към мигрантите в Унгария.За задействане на процедурата е необходимо одобрението на мнозинството депутати в пленарна зала.Унгария може да изгуби правото си на глас в ЕС, въпреки че е малко вероятно заради Полша, която също е изправена пред процедурата по Член 7, задействана от Европейската комисия, тъй като вероятно ще използва правото си на вето.Европейската комисия съобщи, че също проверява прокараните през миналата седмица закони в Унгария, които позволяват затвор за тези, които помагат на бежанци.", "date": "2018.06.25", "title": "Евродепутати гласуваха за начало на съдебна процедура срещу Унгария "}
{"url": "https://news.bg/world/italiya-prizovava-za-migrantski-tsentrove-yuzhno-ot-libiya.html", "text": "Крайнодесният вътрешен министър на Италия Матео Салвини призова за откриване на мигрантски центрове по южните граници на Либия за спиране на мигрантския поток, информира АФП.Салвини направи призива по време на визита в Триполи.\"\", каза той, имайки предвид срещата на върха на ЕС тази седмица.Салвини даде пресконференция с вицепремиера на либийското правителство Ахмед Майтик. Италианският министър обаче не посочи конкретно кои африкански държави трябва да изградят центрове.Майтик заяви от своя страна, че Либия \"категорично отказва\" откриване на такива лагери на територията си. Той добави, че арабската страна ще покани европейски средиземноморски държави на среща за миграцията, която ще се проведе в Триполи през септември.В неделя Салвини открито призова международни неправителствени организации да прекратят спасяването на мигранти по северноафриканското крайбрежие.", "date": "2018.06.25", "title": "Италия призовава за мигрантски центрове южно от Либия"}
{"url": "https://news.bg/crime/anita-meyzer-izliza-sreshtu-5-000-lv-garantsiya.html", "text": "Освобождават Анита Мейзер под гаранция от 5 хиляди лева, съобщи Нова телевизия, позовавайки се на Варненския апелативен съд.Делото срещу нея за убийството на съпруга й приключи на втора съдебна инстанция в понеделник. Очаква се до два месеца да бъде обявено съдебното решение.В края на съдебното заседание защитата поиска отмяна на мярката за неотклонение, тъй като  в затвора и има здравословни проблеми. Съдът реши да постанови парична гаранция в размер на 5 хиляди лева.Мейзер обжалва присъда от 4 години и половина затвор за причиняване на смърт по непредпазливост и предлагане на .През февруари пред съда Мейзер заяви, че не е поставяла \"свински опашки\" на 40-годишния си мъж и не е била в апартамента, когато той е починал. Това се разминава с показанията й от по-рано.Дотогава Мейзер твърдеше, че в нощта на 14 август 2016 г. е сложила на Николай една \"свинска опашка\" на ръцете му зад гърба и по две на краката и на врата. След това отишла в друга стая, за да вземе телефона му и да заснеме как той ги къса. Когато се върнала, го заварила паднал от масажната маса и мъртъв.Припомняме, че Желева-Мейзер се отрече от показанията, дадени на досъдебното производство, както и от тези, които на два пъти е правила пред първата съдебна инстанция. На предходното заседание пред Апелативен съд-Варна, тя представи нова версия за обстоятелствата, свързани със  около краката и врата на съпруга си Николай. Според нея, Николай сам е поставил и затегнал две стяжки около врата си.В хода на съдебното заседание и след изявление на вещите лица, работили по допълнителната съдебно-медицинска експертиза, съдът установи, че при изготвянето на заключението по експертизата, експертите не са се запознали с всички материали по досъдебното производство. Включително и с протоколите за оглед на местопроизшествието.На делото бе разпитан и разследващия полицай Веселин Радев, водил близо 8 часа оперативна беседа с Желева часове след установяване смъртта на съпруга й.Апелативният съд във Варна насрочи следващото съдебно заседание по наказателното дело на Анита Желева за 28 май 2018 година.Припомняме, Анита Мейзер обжалва присъда пред Варненския апелативен съд за убийство по непредпазливост. Желева получи от първата съдебна инстанция три години и половина затвор. За затова, че е предложила подкуп от 30 000 евро на разследващия полицай съдът й присъди 4 години и половина затвор.От двете наказания Анита Желева ще търпи по-тежкото. Окръжен съд - Варна наложи на подсъдимата глоба в размер на 8 000 лева, както и обезщетение на майката на Николай в размер на 150 000 лв.Припомняме, на 15 август 2016 г. миската Анита Мейзер бе арестувана за смъртта на своя съпруг. 40-годишният културист и бивш охранител Николай Димов бе убит в дома му във Варна. Бе съобщено, че тялото на мъжа е открито от съпругата му Анита Мейзер, която е собственик на жилището.", "date": "2018.06.25", "title": "Анита Мейзер излиза срещу 5 000 лв. гаранция"}
{"url": "https://news.bg/politics/srabskite-vlasti-varnaha-pametnite-plochi-na-zhertvite-ot-pogroma-prez-1917-g.html", "text": "Властите в Сърбия върнаха двете плочи с имената на жертвите от . Това направиха органите на сръбската полиция в Босилеград и съдът в сръбския град Враня, съобщи БНР, позовавайки се на културно-информационния център на българите в Босилеград.Връщането на паметните плочи на мястото им е изпълнение на обещанието, дадено от президента на Сърбия Александър Вучич на срещата му с българския държавен глава Румен Радев преди дни в Димитровград.Паметните плочи бяха изработени по повод 100 години от погрома в . за отбелязване на паметта на жертвите и иницииране на процеса за национално помирение между българи и сърби.Едната бе отнета през 2017 година от органите на МВР по нареждане на кмета на Босилеград Владимир Захариев и не бе върната в законоустановения срок.Другата, със същото съдържание и композиране беше задържана на 11 май т.г. от митническите органи на ГКПП \"Рибарци-Олтоманци\".Президентът на Сърбия  плочите незабавно да бъдат върнати на представителите на българските организации в Босилеград. Върнатите паметни плочи са първият постигнат резултат от посещението на президента Румен Радев в Белград, коментират сънародниците ни от Западните покрайнини.КИЦ \"Босилеград\" пое ангажимента да съхранява паметните плочи, а българските организации в Босилеград скоро ще възобновят административната процедура пред общината в Босилеград за поставяне на паметна плоча с имената на жертвите от погрома отпред 101 години в центъра на Босилеград.", "date": "2018.06.25", "title": "Сръбските власти върнаха паметните плочи на жертвите от погрома през 1917 г."}
{"url": "https://news.bg/health/d-r-jordanka-penkova-vremenno-oglavi-zdravnata-kasa.html", "text": "Подуправителят на Здравната каса д-р Йорданка Пенкова е временно изпълняващ длъжността управител на НЗОК. Това решиха членовете на Надзорният съвет на Националната здравноосигурителна каса (НЗОК) на днешното си заседание. Пенкова ще ръководи Касата до приемане на решение на Народното събрание за избор на нов управител на НЗОК.Очаква се на утрешното заседание на Здравната комисия в парламента да бъдат приети процедурни правила за условията и реда за предлагане на кандидати за управител на Касата.Ще бъдат публично представени документите и изслушването на кандидатите в Комисията по здравеопазването, както и на процедурата за избор от Народното събрание.На 20 юни депутатите освободиха д-р Камен Плочев от позицията директор на Касата. Той бе 17-ия директор в 18-годишната история на НЗОК.Припомняме, в края на февруари проф. Камен Плочев бе приет в болница. Преди това здравният министър  от поста управител на НЗОК.Тогава аргументът на Ананиев беше, че  на Касата за писмото, с което поиска от Народното събрание актуализация на бюджета ѝ заради задължения.Въпреки че тогава имаше обвинения за прикриване на документи, Плочев бе категоричен, че е спазил всички законови процедури.  тогава, но излезе в продължителен болничен, след като бе приет по спешност в болница.За втори път от както министър  ръководството на Министерство на здравеопазването се поражда конфликтна ситуация между ръководителите на двете институции.Кирил Ананиев , защото проф. Плочев не е информирал Надзорния съвет на НЗОК, не е уведомил и самия министър, а директно се обърнал към законодателния орган за актуализиране на бюджета. Пари трябвали, за да се платят дългове към чужди каси.Тогава Плочев изнесе близки до коректните данни. Последва спешна проверка на сумите, които дължим към чужди каси. Проверката беше предизвикана от На 14 юни  оставката на Камен Плочев.Камен Плочев бе избран за председател на Здравната каса през лятото на 2017 година. Той е 17-ият управител в 18-годишната история на Националната здравноосигурителна каса.", "date": "2018.06.25", "title": "Д-р Йорданка Пенкова временно оглави Здравната Каса"}
{"url": "https://news.bg/world/predi-70-godini-kak-be-spasen-zapaden-berlin.html", "text": "Едно особено събитие отпреди 70 години обяснява защо приятелството между Германия и САЩ е толкова крепко. Годината е 1948. Втората световна война е приключила преди три години. Милиони хора стават жертва на расистката идеология на Адолф Хитлер и мечтите му за хилядолетен нацистки Райх. Германия е в развалини. Оцелелите от войната се надяват на по-добри времена, но над следвоенна Германия вече тегне сянката на Студената война. Западните съюзници и Съветският съюз изпитват дълбоко взаимно недоверие. Напреженията се усещат особено силно в разделения Берлин. САЩ, Великобритания и Франция контролират западната част на града, а Съветският съюз -източната.Двата милиона берлинчани в трите сектора на западните съюзници живеят като на остров - обграден от всички страни от съветската окупационна зона. Снабдяването на Западен Берлин се осъществява само по три пътя: по един железопътен мост, една автомагистрала и няколко водни артерии.Заради въвеждането на германската маркаНа 20 юли 1948 година се стига до първото премерване на сили между Изтока и Запада. Западните съюзници решават да стабилизират Западна Германия чрез въвеждането на нова валута. Това е рожденият ден на германската марка. Марката е въведена и на територията на Западен Берлин. Съветският съюз отказва да приеме този факт. Руснаците се опасяват, че въвеждането на новата валута ще затвърди особения статут на Западен Берлин като предмостие на западните съюзници в самия център на тяхната окупационна зона. По този начин се стига до разрив в отношенията между Запада и СССР. \"Воденето на съвместна политика по отношение на Германия става невъзможно след въвеждането на германската марка\", казва Бернд фон Костка от Берлинския музей на западните окупационни сили.През нощта срещу 24 юни СССР блокира всички подстъпи към Западен Берлин. Западната част на града се оказва в крайно затруднено положение. Изгасва дори токът, защото 75% от електроенергията на града се доставя от околните населени места. Източният блок e решен да прогони западните съюзници от разделената столица. \"Никой не знаеше какво става. Нито американците, нито ние в Берлин. Страхът, че американците могат да ни напуснат и да ни оставят в ръцете на руснаците, беше невероятно голям\", казва Герхард Бюргер, който е свидетел на събитията.Тъй като западните съюзници нямат споразумение със Съветския съюз за ползването на сухоземните пътища, водещи към Западен Берлин, те нямат и възможност да предприемат юридически мерки срещу блокадата. А военната опция е криела твърде голям риск. Все пак западните съюзници са имали на разположение три гарантирани им въздушни коридора. Били са принудени да действат бързо, защото жителите на Западен Берлин гладуват. Оскъдните дневни дажби постоянно биват намалявани. Тогава американският президент Хари Труман взима решение за провеждането на необичайна спасителна акция - жителите на Западен Берлин да бъдат снабдявани с продоволствия изцяло по въздуха.На 26 юни 1948 от Франкфурт и Висбаден излитат първите бомбардировачи на американските ВВС и поемат към летище Темпелхоф в Берлин. Скоро транспортните самолети започват да летят денонощно. На всеки 90 секунди излитат и кацат самолети на летище Темпелхоф, което се намира в американския сектор, както и в Гатов, в британския сектор. А от декември 1948 година нататък летят и френските самолети до летище Тегел.Невероятни изпитания за населениетоВсеки ден жителите на блокирания Западен Берлин се нуждаят от поне 5000 до 6000 тона хранителни продукти и въглища за отопление. Най-мащабната акция на въздушния мост е проведена на 15 и 16 април 1949 година, когато в рамките на само 24 часа самолетите на съюзниците извършват близо 1400 полета и доставят почти 13 000 тона товари. Пилотите от въздушния мост рискуват живота си, защото са принудени да летят при всякакви метеорологични условия. Някои от самолети катастрофират. При кацане витловите машини летят толкова ниско над града, че екипажите им и жителите на града са можели да се виждат и да си махат за поздрав. Пилотите хвърлят над града и лакомства за децата - шоколади и дъвки в самоделно изработени парашутчета. \"Ние, младежите, бяхме просто възхитени и изпитвахме огромни симпатии към американците\", спомня си Гюнтер Шлипдик.От решаващо значение е не само логистичният подвиг на съюзниците, а и невероятната издръжливост на жителите на Западен Берлин. \"Особено тежко е било положението през зимата на 1948, когато всяко западноберлинско домакинство е имало само по един час ток в денонощието, защото и въглищата за електроцентралите са били доставяни по въздуха. Хората са преживявали неимоверни лишения\", казва швейцарският историк Валтер Хофер. На 9.9.1948 кметът на Западен Берлин Ернст Ройтер държи прочувствена реч и призовава западните съюзници да не изоставят града. \"Вие народи на света, народи в Америка, Англия и Франция! Погледнете към нас, за да разберете, че не бива и не може да изоставяте този град и този народ!\", казва Ернст Ройтер пред развалините на Райхстага.Историческо значениеВъздушният мост над Западен Берлин носи на западните съюзници огромни симпатии и признание в света, а уважението към Съветския съюз постепенно се топи. В крайна сметка съветският диктатор Сталин разбира, че не може да спечели битката за надмощие. След тайни преговори със САЩ той прекратява блокадата на 12 май 1949 година. До тази дата западните съюзници са извършили 260 000 полета до Западен Берлин и са доставили 2,1 милиона тона продоволствени стоки. Това е истински логистичен подвиг!Въздушният мост е от голямо символично и психологическо значение не само за гражданите на Западен Берлин, а и за всички западногерманци. \"Германците започват да възприемат съюзниците не като окупатори, а като закрилници\", казва историкът Бернд фон Костка. Въздушният мост поставя и началото на трансатлантическото приятелство и сътрудничество със САЩ.", "date": "2018.06.25", "title": "Преди 70 години: Как бе спасен Западен Берлин"}
{"url": "https://news.bg/world/avtomobil-pomete-peshehodtsi-v-dablin.html", "text": "Автомобил помете пешеходци в западната част на Дъблин тази сутрин. Най-малко четирима души са ранени, съобщават RTE и други местни медии.Инцидентът е станал до църква около 10,20 часа местно време.Ирландската полиция съобщи, че няколко души са хоспитализирани, включително двама души са в критично състояние.В църквата е трябвало да се проведе служба, но е отменена за по-късно през деня.На този етап инцидентът не се разглежда като терористична атака.", "date": "2018.06.25", "title": "Автомобил помете пешеходци в Дъблин"}
{"url": "https://news.bg/int-politics/prezidentat-na-filipinite-nareche-bog-glupav-i-kuchi-sin.html", "text": "Президентът на Филипините Родриго Дутерте предизвика скандал в преобладаващо католическата страна, наричайки Бог \"глупав\", но говорителят му защити скандалното изявление като негово лично разбиране, съобщава ДПА.Дутерте е направил изявлението в петък по време на реч в неговия роден град Давао, където поставил под въпрос логиката на Бог в библейската история за създаването на Адам и Ева.\"Адам яде (плода на познанието), след това се роди злата воля. Кой е този глупав Бог\", попитал Дутерте, допълвайки: \"Този кучи син е глупав, ако това е случаят. Създаваш нещо съвършено и след това си помислил за събитие, което би изкушило и разрушило качеството на твоята работа.\"Държавният глава на Филипините също така поставил под въпрос обосновката на първородния грях, отбелязвайки: \"Това е дело на майка ти и баща ти - още не си роден, но вече имаш първороден грях. Каква е тази религия? Не мога да я приема.\"На фона на критиките във връзка с изявленията му, говорителят на президента призова обществеността да приеме, че Дутерте е склонен да използва категоричен и силен език, когато изразява убежденията си.\"Това е лично убеждение на президента\", настоя говорителят на Дутерте, като добави: \"Свободни сме да вярваме в религия, а също сме свободни да не вярваме в религия. Президентът има своите лични духовни убеждения.\"\"Не можем да виним президента, ако той не лицемери, а трябва да го приемем, защото дори когато беше само кандидат, той никога не е крил това от нас\", посочи още говорителят.В миналото Дутерте е критикувал остро католическата църква във Филипините, където повече от 80 на сто от населението е католическо.", "date": "2018.06.25", "title": "Президентът на Филипините нарече Бог \"глупав\" и \"кучи син\""}
{"url": "https://news.bg/education/uvedomyavat-sotsialnite-pri-nad-130-neizvineni-otsastviya.html", "text": "Училищните власти сигнализират при над 130 неизвинени отсъствия, стана ясно от думите на зам.-министъра на образованието Деница Сачева пред БНР. Повод за думите й е родителски сигнал, че от догодина с въвеждането на електронния дневник ученици с извинени отсъствия над 140 учебни часа автоматично ще бъдат докладвани на социалните служби и родителите могат да очакват да бъдат привикани.По думите на Сачева, става дума за указания, изпратени миналата седмица до системата. \"Става дума единствено и само за 130 часа отсъствия, които са по неуважителни причини. Единствено тогава директорът на училището трябва да подаде сигнал с имената и броя на отсъствията. Тази информация се подава чрез регионалните управления до кмета на съответната община, тъй като в случаите, в които има такова голямо количество неизвинени отсъствия, трябва да бъде наложено административно наказание на родителите, които съответно не полагат грижи за децата. Става въпрос единствено и само за деца и ученици, които са в риск и за такива, за които има неизвинени отсъствия по неуважителни причини\", обясни зам.-министърът.За децата в риск от отпадане от предучилищните групи, сигналите трябва да се подават при повече от 24 дни отсъствие по неуважителни причини, допълни Сачева.\"Отварянето на всяка една възможност, която представлява удобство за една категория хора, представлява възможност за злоупотреба и измама от страна на друга категория хора. В случай че успеем да намерим точния баланс, така че да не създаваме предпоставки и възможности за фалшиви извинителни бележки от родители, дори когато няма основание...\", каза зам.-министърът.По думите й, образователното министерство работи съвместно с Министерството на здравеопазването. В информационната система, която следи децата в риск, има модул, свързан с медицинските бележки. При съмнения за достоверността на медицинската бележка, директорите могат да я сканират и в РЗИ да инициират проверка дали бележката е фалшива. Няма да има автоматични прехвърляния на масиви информация от електронния дневник към другите държавни институции.Според директора на средно училище \"Найден Геров\" от Столипиново подобно решение е заявка, че държавата се връща отново в райони и училища като тяхното. Емил Начев е категоричен, че извиняването на отсъствията е само малка част от проблема с посещаемостта.\"Всеки родител, който иска да извини отсъствията на своето дете, може да отиде при личния лекар и повечето лекари няма да откажат да издадат бележка, дори детето да не е болно. Знаем и за практиката, в която по-големите ученици директно отиват при личния си лекар или при друг лекар и получават такава извинителна бележка. Тогава възниква проблем, защото родителите доста често не са информирани за това, че тяхно дете отсъства от училище\".Според директора на начално училище \"Христо Смирненски\" в Бяла Слатина Евгени Ангелов и в момента родителят има право да извини отсъствията до три дни без последствия и до 10, ако причините са уважителни, при което обаче и Педагогическият съвет обсъжда ситуацията.\"Знаем, че по Конституция детето има право на образование, но пък родителят е длъжен да му осигури ползването на това право. Малко радикално ми се струва родителят да може да извинява отсъствията, ако те са някакви семейни причини\", обясни Ангелов.", "date": "2018.06.25", "title": "Уведомяват социалните при над 130 неизвинени отсъствия"}
{"url": "https://news.bg/crime/2000-lv-globa-za-mazh-ubil-sasedski-kucheta.html", "text": "Съдът глоби мъж, застрелял съседски кучета. Районният съд в Попово глоби с 2000 лв. мъж застрелял двете кучета на съседката си. Мъжът е освободен от наказателна отговорност, но му е наложена глоба от 2000 лв. Освен това му е отнета и законно притежаваната пушка.На 17 март тази година той влязъл в двора на съседката си със законно притежавана ловна пушка и застрелял двете й кучета. Съдът сметна, че престъплението е извършено със средства, кото могат да заплашат обществената безопасност.Мъжът твърди, че е застрелял кучетата, защото са се държали агресивно към децата му.", "date": "2018.06.25", "title": "2000 лв. глоба за мъж, убил съседски кучета"}
{"url": "https://news.bg/world/globa-i-tri-mesetsa-zatvor-za-izpolzvane-na-plastmasovi-produkti-v-mumbay.html", "text": "Мумбай е най-големият град в Индия, който забрани пластмасови продукти. Жителите, хванати да използват полиетиленови пликове, торби, чаши и бутилки, са заплашени от три месеца затвор и глоба в размер до 276 британски лири (25 000 рупии), пише \"Гардиън\".Забраната влиза от днес.Служители на градската администрация предприеха проверки в града. Вече са наложени и първите глоби. Компании като McDonald's и Starbucks са сред глобените.Наказанията варират от 500 рупии при първо нарушение до 25 000 рупии и три месеца затвор за тези, които са хващани многократно да използват пластмасови продукти.За ситуацията със замърсяването е добре да се прави, но за хората е голям проблем, каза жител на Мумбай и добави, че \"хората тук носят всичко в найлонови чанти\".Местни медии съобщават за оплаквания на търговци, които са алармирали, че някои инспектори се опитват да ги изнудват.Наскоро Индия беше домакин на Световния ден на околната среда. Тази година той беше с фокус епидемията от пластмасови отпадъци. От 1950 г. около 6,3 милиарда тона пластмасови отпадъци са захвърлени в природата. За по-голямата част от тях са необходими най-малко 450 години, за да се разградят.Половината от пластмасовите отпадъци в природата са от последните 13 г. и около половината от тях се смята, че са за еднократно ползване, такива като пликове, чаши и сламки.В Индия се падат около 11 килограма на човек на година в сравнение със 109 килограма в САЩ.", "date": "2018.06.25", "title": "Глоба и три месеца затвор за използване на пластмасови продукти в Мумбай"}
{"url": "https://news.bg/int-economics/legendarnite-harley-davidson-iznasyat-proizvodstvo-ot-sasht-zaradi-mitata.html", "text": "Американският производител на луксозни мотоциклети Harley-Davidson обяви, че ще премести производството си за износ за Европейския съюз извън САЩ, за да избегне митата, наложени от Общността върху вносни американски стоки.\"На годишна база компанията оценява общото годишно въздействие, дължащо се на митата на ЕС, в размер на около 90-100 млн. долара\", отбелязаха от компанията, добавяйки: \"За да се справи със значителните разходи на тази митническа тежест в дългосрочен план, Harley-Davidson приложи план за пренасочване на производството на мотоциклети за дестинации от ЕС от САЩ до международните си фабрики, за да избегне митническата тежест.\"В петък ЕС наложи ответни мита върху вноса на стоки от САЩ, след като САЩ отказаха да освободят Общността от митата си върху стоманата и алуминия. Като част от контрамерките ЕС увеличи митата върху мотоциклети Harley-Davidson от 6 на 31 процента.", "date": "2018.06.25", "title": "Легендарните Harley-Davidson изнасят производство от САЩ заради митата"}
{"url": "https://news.bg/world/kndr-i-yuzhna-koreya-obmislyat-izteglyane-na-artileriyata-i-vrashtane-na-faksa.html", "text": "Днес въоръжените сили на КНДР и Република Корея проведоха разговори за изтегляне на оръжията, които заплашват живота на милиони хора в Сеул и възстановяване на комуникациите, пише \"Гардиън\".Премиерът на Южна Корея Ли Нак-Йон заяви, че двете страни са обсъдили изтегляне на 1000 единици артилерия, които КНДР е разположила до границата. Повечето от тях са насочени към Сеул, където живеят около 25 милиона души.Военнослужещи от двете страни се срещнаха в офис за митническа, имиграционна и карантина проверка в Република Корея, който се намира южно от демилитаризираната зона, разделяща държавите.По-рано този месец двете държави проведоха дискусия с фокус \"елиминиране на опасността от война на Корейския полуостров\". Това бяха и първите разговори между въоръжените сили на двете държави за десетилетие.Разговорите бяха поощрени от историческата среща между лидера на КНДР Ким Чен-ун и южнокорейския президент Мун Дже-ин през април. Те обявиха, че се стремят към възобновяване на директната комуникация между въоръжените сили на двете държави.Ако постигнат съгласие, ще има западни и източни комуникационни връзки, използвайки телефони и факс машини, за да се гарантира избягване на неразбирателство, което може да доведе до пряк военен сблъсък.Западната връзка беше спряна през 2016 г., след като Сеул затвори индустриалния комплекс Кесон, където южнокорейски компании наемаха севернокорейски работници. Комплексът беше затворен в отговор на изстреляна от КНДР ракета.Източната връзка е спряна през 2011 г., след като КНДР откри огън по остров на Юга. При атаката загинаха двама военнослужещи и двама цивилни. През 2013 г. горски пожар засегна връзката. Двете връзки са създадени преди около 15 г.", "date": "2018.06.25", "title": "КНДР и Южна Корея обмислят изтегляне на артилерията и връщане на факса"}
{"url": "https://news.bg/society/mayki-na-detsa-s-uvrezhdaniya-ot-haskovo-i-vratsa-se-vklyuchvat-v-protesta.html", "text": "Майки на деца с увреждания от Враца и Хасково се включват към протестите, предаде bTV. Сутринта те протестира в центровете на двата града.Те настояват за спешни в социалната политика за хората с увреждания над 18-годишна възраст.\"Държавата въобще не разбира нищо за тези семейства, трябва да имаш такова дете, за да знаеш как е, само ние знаем колко е трудно\", заяви протестираща майка. Тя даде за пример 27-годишния си син, които е с поведение на бебе. \"Ние сме много, ние сме сила и ще бъдем тук всеки ден, ако може дори и нощем, но нямаме възможност, докато се реши проблема\", отсече Маргарита Янкулова.Протестиращите майки в Хасково носиха плакати с надписи \"Системата ни убива\". Те се заканиха, че ще протестират, докато държавата не ги чуе.Припомняме във връзка с протеста на майките на деца с увреждания социалният министър , но ден по-късно беше .След него оставка подаде и зам. социалният министър Росица Димитрова. .Тя подаде оставка заради общественото недоволство по повод участието й в , която се проведе в Ню Йорк.Въпреки рокадите  на протестиращите майки остана.Омбудсманът Мая Манолова заяви, че е много важно , който, по думите й, е изработен заедно с майките на деца с увреждания, да влезе в парламента.", "date": "2018.06.25", "title": "Майки на деца с увреждания от Хасково и Враца се включват в протеста"}
{"url": "https://news.bg/politics/borisov-se-trevozhi-za-badeshteto-zavladyano-ot-roboti.html", "text": "София е дигитална столица на Европа. Българският еврокомисар Мария Габриел приветства участниците в дигиталния форум в София. Инициативата е част от българското европредседателство.\"Оцелява не най-силният, а най-адаптивният към промяната.\". Този цитат на Дарвин използва Габриел в приветствието си към участниците. Тя предупреди за предизвикателствата пред дигитализацията. Остава още много, подчерта еврокомисарят ни. Мария Габриел е убедена, че имаме своите цифрови европейски истории на успеха. След падането на роуминга обажданията са се удвоили. Еврозаконодателството има за цел подобряване на дигиталния свят за хората и бизнеса, по думите й.Габриел е доволна от регламента за защитата на личните данни. Тя акцентира на правилата за онлайн платформите. Еврокомисарят предупреди колко вредна е дезинформацията, която руши доверието. В променящата се среда политиците не могат да бъдат самонадеяни, според Габриел.9 милиарда евро за цифровизацията отпуска ЕК за следващия програмен период. Цифровата трансформация носи много промени, заяви тя. Хората сме това, което машините никога няма да изместят, категорична е Мария Габриел.Еврокомисарят оцени високо европредседателството ни, което е във финалния си етап. Постигнахме много, каза тя. Еврокомисарят ни изненада министър-председателя, който също присъства на форума, с видеоклип на успехите на председателството ни на ЕС в нейния ресор.Транспортният министър Ивайло Московски също приветства участниците в цифровата асамблея.Той заяви, че сме положили усилия да интегрираме Западните Балкани към цифровизацията. Така ставаме по-силни, убеден е Московски. Той е доволен от ясните правила в цифровия пазар. Министърът на транспорта вярва, че Европа ще съумее да внедри цифровизацията в живота ни.Премиерът Бойко Борисов смята, че България е на първо място в Европа по брой жени, заети във високо технологични професии. Ясно, че технологиите се развиват всеки ден, подчерта той. Ние в Западните Балкани имаме претенции, че сме най-умните, заяви Борисов и допълни, че именно дигитализацията е сфера, в която можело да докажем, че сме първенци.Премиерът обаче сподели притеснението си, че това, което гледа в американските сериали, до няколко години става факт. В сериалите показвали как се развиват машините. Контролът трябва да остане в човека, заяви Бойко Борисов.Образованието трябва да е приоритет, по думите му, тъй като това е бъдещето. Искаме от трети клас децата да започнат да програмират, във всяко училище да има wi fi, заяви министър-председателят. Борисов предупреди обаче и колко е важна киберсигурността. Ние сме сред първите, които сме се научили да източваме кредитни карти, а борбата с това и днес продължава. Важно е Балканите да бъдем единни, имаме огромен потенциал, обърна се той към участниците от региона. Трябва да бъдем в крак с времето, посочи Борисов. А към Австрия, която поема ЕС след нас заяви: \"Да му мислят австрийците.\"", "date": "2018.06.25", "title": "Борисов се тревожи за бъдещето, завладяно от роботи"}
{"url": "https://news.bg/economics/10-81-uvelichenie-na-tsenata-dava-kevr-na-bulgargaz.html", "text": "10.81% - това ще е увеличението, което КЕВР определи за цената на природния газ на \"Булгаргаз\". Припомняме, миналата седмица от . Шефът на държавната комисия Иван Иванов увери пред медиите, че комисията използва всеки един механизъм, с който да защити обществения интерес и интересите на бизнеса.Това е минималното повишение, което ние определяме въз основа на твърде високите цени на суровия петрол и петролните деривати на международния пазар, а на тях не може да влияе нито КЕВР, нито правителството на Република България, обясни Иванов.Финалното решение за цените на топлинната енергия и електроенергията ще бъде взето на 1 юли, когато Иванов обеща да свика и специална пресконференция. Той изключи възможност цените да не се повишат, обяснявайки естествената зависимост между стойността на различните енергоносителите.Иван Иванов за пореден път увери, че КЕВР ще вземе решение, защитавайки интересите на българските гражданите.Припомняме, на последното обсъждане на цените на тока и парното в КЕВР граждански сдружения поискаха от председателят на държавния регулатор Иван Иванов да насрочи извънредно заседание на комисията, след като стане ясно с колко ще поскъпне цената на природния газ. , че комисията не може да определя цени на доставка на границата на страната.Така , но преди да е ясно увеличението на цената на природния газ. Енергийните дружества поискаха скок между 5 и 16 на сто.", "date": "2018.06.25", "title": "10.81% увеличение на цената дава КЕВР на \"Булгаргаз\""}
{"url": "https://news.bg/politics/prezidentat-pozdravi-erdogan-za-preizbiraneto.html", "text": "Българският държавен глава Румен Радев поздрави турския си колега Реджеп Ердоган за преизбирането му като президент на Турция. В поздравителния си адрес Радев пише, че вярва, че конструктивният и интензивен диалог ще продължи възходящото си развитие в интерес на мира и сигурността на Югоизточна Европа.Той призовава и за справяне с общите предизвикателства в региона.\"Вярвам, че вотът на турския народ, изразен на 24 юни 2018 г., ще бъде в основата на стабилното и успешно развитие на съседна Република Турция и на нейния просперитет във всички сфери\", акцентира Радев в писмото до своя турски колега.", "date": "2018.06.25", "title": "Президентът поздрави Ердоган за преизбирането"}
{"url": "https://news.bg/society/otkriha-iztsyalo-zapazen-nadpis-ot-rimsko-vreme-v-kabile.html", "text": "Официален латински надпис от времето на импeратор Марк Аврелий (161-180 г.) откри екипът на Регионален исторически музей - Ямбол при археологическите проучвания на \"Тракийски и античен град Кабиле\".Според директора на музея Стефан Бакърджиев последният намерен на Кабиле изцяло заразен римски надпис е от преди 35 години в далечната 1983 г.Новооткрития надпис е свързан с построяването на Римските терми (бани) в античния град. Това е станало в периода 166-169 г. под ръководството на префекта (командира) на Втора Луцензианска кохорта - Елий Руф. Находката е разкрита при проучване в района, където се е намирал щабът на римската кохорта - т.нар. принципия. Надписът е в 7 реда, изсечени върху каменна плоча с размери 80 на 60 см.За четвърта поредна година община Ямбол финансира археологическите проучвания на екипа на Регионален исторически музей. Археологическите разкопки приключват в края на юни, след което по-нататък предстои продължаване на работа вече с целеви средства от Министерство на културата.", "date": "2018.06.25", "title": "Откриха изцяло запазен надпис от римско време в Кабиле"}
{"url": "https://news.bg/int-politics/v-avstriya-nastoyavat-glasuvalite-za-erdogan-turtsi-da-se-vrashtat-v-turtsiya.html", "text": "Турските емигранти, които помогнаха за преизбирането на президента Реджеп Тайип Ердоган, не принадлежат на Австрия. Това обяви водещ представител на крайнодясната Партия на свободата в Алпийската република, съобщават турските медии.След като преброяването на гласовете показа, че 72 на сто от турците в Австрия са подкрепили Ердоган, заместник-председателят на Партията на свободата Йохан Гуденус коментира, че \"този изборен резултат показва отново, че интеграцията на хиляди турци е жалък провал\".\"Всички онези, които гласуваха за Реджеп Тайип Ердоган в турските президентски избори, e очевидно по-добре да са в Турция отколкото в Австрия\", подчерта той в изявление.Около 270 хил. души с турски корени живеят в Австрия. Сред тях около 107 хил. имаха право да гласуват, а около половината от тях са гласували.На вчерашните предсрочни избори , получавайки повече от 52 процента от гласовете - достатъчно за победа в първия тур. След изборите Турция ще се превърне в президентска република, което беше одобрено на референдум през април 2017 г.Турци бяха изпълнили вчера конферентна зала в австрийската столица Виена, за да следят хода на изборния ден и започнаха да празнуват, след като Върховния избирателен съвет вдигна забраната за публикуване на резултати от изборите след приключването им. Те развяваха турски знамена и пееха песни в прослава на Ердоган и победата на неговата партия.", "date": "2018.06.25", "title": "В Австрия настояват гласувалите за Ердоган турци да се връщат в Турция"}
{"url": "https://news.bg/world/evropeyskiyat-bankov-organ-zove-bankite-da-se-podgotvyat-za-brekzit.html", "text": "Европейският банков орган (ЕБО) призова банките да предприемат необходимите мерки, за да се подготвят за напускането на Великобритания, информират медии.Банковата регулаторна агенция на ЕС изпрати писмо до финансовите регулатори на Острова и в съюза. Агенцията ги призовава да гарантират, че банките са \"предприели практични стъпки, за да се подготвят\" за потенциален сценарий за Брекзит без споразумение между двете страни.Органът допълва, че някои финансови институции \"изглежда отлагат задействането на необходимите действия\" и са подготвили \"неадекватни\" планове при непредвидими случаи.Изтича времето за изискваните действия. Финансовите институции не трябва да разчитат на решения на публичния сектор, подчертава Европейският банков орган и призовава банките да не поставят под риск финансовата стабилност в опит да намалят разходите.През април финансовият министър на Великобритания Филип Хамънд заяви, че големите банки са \"относително спокойни\" относно Брекзит и добави, че Лондон е уверен, че ще сключи споразумение с ЕС, което ще позволи банките да обслужват европейски клиенти.", "date": "2018.06.25", "title": "Европейският банков орган зове банките да се подготвят за Брекзит"}
{"url": "https://news.bg/comments/turskiyat-vot-koy-specheli-koy-zagubi.html", "text": "С оглед на създадените условия на провелите се едновременно парламентарни и президентски избори в Турция се случи логичното. Реджеп Ердоган ще бъде новият стар президент на страната, а създадената от него коалиция - \"Народен Алианс\", ще има мнозинство в Меджлиса.Това е положението, разгледано \"на едро\". Не по-малко важни и показателни са обаче и някои детайли, разпознаваеми при мирко-анализа. Тези детайли, без да отменят победата на Реджеп Ердоган, представят и друга перспектива, спрямо която могат да се обобщят две категории: на тези, които спечелиха от изборите, и на тези, които загубиха от тях.Да разгледаме първо спечелилите от провелия се вчера вот в Турция.Девлет Бахчели: преди изборите пред председателя на Партията на националистическото действие (MHP) имаше два основни риска. Единият, формацията му да бъде обезличена и абсорбирана (поради колаборацията й) от формацията на турския президент Ердоган (Партията на справедливостта и развитието, AKP). Другият, електоратът на Бахчели да \"избяга\" и да се \"влее\" в сродната и създадена от Мерал Акшенер Добра партия (GP), която води кампания в опозиция на Реджеп Ердоган.Нищо от това обаче не се случи или поне не в същата степен, в която се очакваше. MHP на Бахчели като цяло запазва гласовете си и дори увеличава парламентарното си представителство - с около 9 народни представители - в Меджлиса на страна спрямо резултатите си от парламентарните избори през ноември месец 2015-та година.Най-голямата победа за Девлет Бахчели обаче е свързана с новото значение, което той добива в рамките на коалиционния си формат с АКП. Тъй като без народните представители на MHP партията на Ердоган няма да има мнозинство в турския парламент. Бахчели чудесно разбира новото значение, което е постигнал в очите на Ердоган.Мухаррем Иднже: въпреки че загуби изборите за президент, при това, още на първия тур, основният опонент на Ердоган от Народно-републиканската партия (CHP) Индже демонстрира добър резултат (около 30,6%). Това е по-добро представяне, отколкото има на парламентарните избори издигналата го партия (CHP получава около 22.6%).Този мажоритарен резултат отваря нови вътрешно-партийни перспективи за Индже в рамките на партията. Видимо, той е по-атрактивен за избирателите, отколкото е действащият председател на Народно-републиканската партия Кемал Кълъчдароглу. Въпреки че последният победи Индже в рамките на вътрешно-партийните избори за лидер на CHP по-рано тази година, то резултатите от вота в Турция демонстрират, че Индже може да привлича повече и различна подкрепа от тази, която партията му по принцип получава.За това допринесоха както умерените предизборни флиртове на Индже с кюрдите, така и собствените му качества като на енергичен и реторически талантлив политик.А макар да не трябва да им се придава кой знае какво значение, не трябва и да се подценяват резултатите в две турски провинции. Така например, в Тунджели кюрдската Демократическата партия на народите (HDP) печели парламентарния вот, но Индже си извоюва президентския. А в Чанаккале, ако АКП е първа политическа сила на парламентарните избори, то на тези за държавен глава Индже е с най-добър резултат.Въпреки тези две провинции президентът Ердоган и неговата АКП продължават да бъдат много по-успешни в кюрдския югоизток на страната, отколкото е Индже.Българските мохамедани: едва 16.5% е била избирателната активност на българските граждани, които са имали право да гласуват на турските избори. Това е първата позитивна равносметка. Втората е, че за Мухарем Индже са го направили 58.3%, а за Реджеп Ердоган - 25.4%. За този резултат визитата, която Индже направи в Кърджали по-рано този месец, със сигурност не е единственото и най-важно обяснение.На фона на резултатите от България, като цяло турските граждани, които са гласували извън Турция, са подкрепили Ердоган с около 60% от вота, а Индже - около 25% от него.Турските либерали: най-голямата победа за един сравнително ограничен феномен, какъвто е турският либерализъм, е влизането на кюрдската HDP в Меджлиса на страната. Разбирайки, че най-прекият път към ограничаване на мнозинството на Ердоган в парламента на страната, е присъствието на кюрдите в парламента, турските либерали са подкрепили в не малка степен HDP. За това подсказва, един път, получените гласове за кюрдската партия в големи секуларни провинции на Турция, и, втори път, по-добрият партиен резултат на HDP спрямо мажоритарния такъв на нейния лидер Селахатин Демирташ.Сега да погледнем и тези, които загубиха от провелите се избори.Мерал Акшенер: лидерът на сравнително новата Добра партия не успя да се осъществи като реална алтернатива на Ердоган. Специфично при Акшенер бе, че тя се опита да отнеме гласове на АКП отдясно, а не отляво, каквато цел имаше Индже (също неуспешна). Акшенер обаче остана на повече от сериозна дистанция и от Ердоган, и от Индже. Полученият от нея мажоритарен вот е по-слаб дори и от този, който сочеха предварителните социологически сондажи.Акшенер не успя да отслаби значително и сродната Партия на националистическото действие на Бахчели, чийто кадър всъщност е тя. С тези едва 7.3% подкрепа, която тя получи като кандидат за президент, Акшенер всъщност допринесе за избирането на Ердоган още на първия тур, тъй като тя не успя да мобилизира достатъчно дясно-етнически ориентирани гласове срещу турския президент.По този начин Партията на националистическото действие на Бахчели се оказа много по-успешна в подкрепата си на Ердоган, отколкото Добрата партия на Акшенер в нейното опозиционно ситуиране срещу турския президент.AKP: въпреки че се класира на първо място, партията на Ердоган е единствената от формациите, които се явиха и на последните парламентарни избори през 2015-та година, която губи народни представители. CHP, HDP и MHP, макар и в различна, а често и малка степен, увеличиха парламентарното си представителство, докато АКП го сви с около 22-ма народни представители.Перспективата за членство в ЕС: Ердоган спечели изборите, но Турция загуби перспективата си за членство в съюза. С оглед на процесите, които се развиват в самата Европа и ЕС, една авторитарна и ислямистка Турция не може да получи реална подкрепа от европейски управници, които да искат успоредно с това и да оцелеят политически в собствените си държави. Да, Ердоган използва умело темата за ЕС в предизборния период, адресирайки съюза критично, така че да бонифицира допълнително гласове. Но изборите приключиха, а нещата вече не зависят от турската, а от европейската публика. А последната демонстрира в нарастващ порядък, че не е толерантна към политици, които биха се заели със задачата да защитят еврочленство на Турция в този й вид.Секуларизмът в Република Турция: именно секуларизмът, а не демокрацията, е основната жертва от поредната победа на турския президент и АКП. Темата за демокрацията в Турция е в голяма степен фалшива: още при създаването на кемалисткия проект на секуларната държава, демокрацията не само че не е била преследван приоритет, но е била и умишлено възпрепятствана. Затова, когато говорим за дефицит на демокрация в Турция, този разговор далеч не започва с АКП.За сметка на това обаче секуларизмът, който стои в основата на модернистичния проект на турския републиканизъм, продължава да бъде релативизиран от властовата хронология на Ердоган и АКП. От учебните програми, през парирането на военните, до богатото насищане на религиозни етикети в публичното пространство на страната - политическият ислям продължава да \"поглъща\" секуларизма.", "date": "2018.06.25", "title": "Турският вот: кой спечели, кой загуби"}
{"url": "https://news.bg/world/evropeyskiyat-sayuz-e-zaplashen-ot-smart-predupredi-shefat-na-ep.html", "text": "Европейският съюз е заплашен от смърт, ако не намерим общо решение на проблема с миграцията.Това предупреди председателят на Европейския парламент Антонио Таяни, цитиран от германския вестник \"Велт\".Таяни призова ЕС да отдели повече средства за спиране на нелегалната миграция в Средиземно море. Председателят на Европейския парламент смята, че са нужни 6 милиарда евро за закриване на средиземноморския коридор, използван от бежанци от Африка.Той смята, че Брюксел трябва да използва като пример споразумението с Турция, довело до затваряне на коридора на Балканите.Според Таяни европейците също така трябва да работят в тясно сътрудничество с Мароко, Тунис и Алжир.Преди срещата на върха в края на седмицата шефът на европарламента призова страните членки справедливо да си разпределят бежанците в ЕС, тъй като от 650 000 бежански молби през 2017 г. 416 000 са само в три държави - Германия, Франция и Италия.Таяни призова държавите членки да постигнат споразумение за бежанската политика., предупреди той.", "date": "2018.06.25", "title": "Европейският съюз е заплашен от смърт, предупреди шефът на ЕП"}
{"url": "https://news.bg/bulgaria/pod-1-sa-zloupotrebite-sas-sotsialni-pomoshti-uveryavat-sindikalisti.html", "text": "Около 3,08 лева плащаме за социални помощи месечно. Това е изчислила икономистът на КТ \"Подкрепа\" Ваня Григорова. През последните години делът на средствата за социално подпомагане от данъчни приходи намалява устойчиво.Според Григорова размерите на помощите и критериите за достъп до тях са унизителни.Делът на регистрираните злоупотреби със социални помощи е нищожен - между 0,04% - 1,18%. Затова и не може да се говори за професия безработен.Въпреки това ¾ от запитаните в анкета заявяват, че има хора, които получават социални помощи без да заслужават това. 74,6% смятат, че се злоупотребява чрез фалшиви документи или корумпирани служители. Според запитаните основно циганите злоупотребяват със социални помощи.Освен това анкетата показва, че хората не познават социалната система. 79% не правят разлика между социални помощи и осигурителни плащания, 48% не я познават, а 29% смятат, че я познават добре или много добре социалната система.Издадените инвалидни пенсии не са доказателство за злоупотреби. 500 000 са хората, които получават инвалидна пенсия, каза Григорова. У нас инвалидите са на половина от средното за световния мащаб, по думите й. Тя е изумена как \"едни много хитри хора\" успяват да излъжат всички държавни институции, за мизерна социална помощ. Тези наслагвания обаче влияят на общественото мнение.", "date": "2018.06.25", "title": "Под 1% са злоупотребите със социални помощи, уверяват синдикалисти"}
{"url": "https://news.bg/crime/zadarzhaha-retsidivist-sled-grabezh-na-kazino-v-bozhurishte.html", "text": "Издирван рецидивист е задържан в ботевградското село Скравена.Акцията си служителите на реда започнали, след като той е извършил грабеж в казино в Божурище на 17 юни рано сутринта.Сигналът за грабежа е подаден от служителка в игрална зала в Божурище. Според него непознат мъж й е нанесъл удари по главата, повалил я е на пода между игралните автомати и е отнел чантичката й с пари, паник бутон и мобилен телефон. Крадецът след това е избягал в неизвестна посока. По случая било образувано досъдебно производство.Криминалистите установили самоличността на извършителя и установоли, че той се укрива от органите на реда и е обявен за общодържавно издирване. Криминално проявеният столичанин е издирван и за други престъпления. Последвало интензивно издирване съвместно от ГДНП, ОДМВР- София, РУ- Ботевград и РУ- Сливница.В ботевградското село Скравена, където е арестуван рецидивистът, са намерени и част от инкриминираните вещи. 44- годишният извършител е привлечен в качеството на обвиняем по чл. 199, ал.1, т.4, вр. чл. 198, ал.1 от НК за извършено от него в условията на опасен рецидив престъпление и с прокурорско постановление му е наложена постоянна мярка за неотклонение \"задържане под стража\".", "date": "2018.06.25", "title": "Задържаха рецидивист след грабеж на казино в Божурище"}
{"url": "https://news.bg/world/usd16-3-mln-sa-poharcheni-za-sreshtata-na-varha-tramp-kim.html", "text": "16,3 милиона долара са похарчени за историческата среща между президента на САЩ Доналд Тръмп и севернокорейския лидер Ким Чен-ун в Сингапур на 12 юни, пише сингапурският вестник \"Стрейт таймс\".Предварителните прогнози бяха да се изхарчат 20 милиона долара.В съобщение на Министерството на външните работи на Сингапур се казва, че по-голямата част от средствата са отделени за охрана.Говорител на ведомството поясни, че премиерът обяви по-рано, че ще бъдат необходими около 20 милиона долара. Сингапур обеща да покрие разходите, тъй като е в интерес на държавата.Представител на Министерството на комуникациите и информацията съобщи, че около 4 милиона долара са медийни разходи. Външният министър на Сингапур съобщи пред Би Би Си в навечерието на срещата, че ще покрият хотелските разходи на Ким Чен-ун и делегацията му.", "date": "2018.06.25", "title": "$16,3 млн. са похарчени за срещата на върха Тръмп-Ким"}
{"url": "https://news.bg/bulgaria/shofyorite-v-balgariya-otdelyat-po-19-ot-dnevniya-si-nadnik-za-benzin.html", "text": "Шофьорите в България отделят средно по 19% от дневния си надник за купуването на галон бензин. Това информират от Съюза на българските автомобилисти.Изчисления показват къде е най-достъпния бензин в сравнение между 61 държави. България се нарежда на 23-то място със средна цена на галон бензин от 4,89 долара.При средно дневна доходност от 25,79 щатски долара българският шофьор трябва да изхарчи 19% от дневната си заработка, за да си купи един галон. На ниво достъпност българите се нареждат на 52 място от общо 61 държави.Третият показател - каква част от заплатата си харчим годишно за гориво - нарежда страната ни на 33 място.В класацията на първо място се нарежда Венецуела, където средната цена на литър бензин е 0,01 щатски долара.Средната цена на бензина в света е 1,16 щатски долара на литър.От СБА обясняват, че като общо правило по-богатите държави имат по-високи цени, а по-бедните страни и страните, които произвеждат и изнасят петрол, имат значително по-ниски цени.Много са факторите, които влияят на цените на горивата. Най-общо всички държави имат достъп до едни и същи цени на петрола на международните пазари, но всеки има различна данъчна политика, което води и до финансови разлики. Държавите с на-евтин бензин са Венецуела - ($ 0,01), Иран ($ 0,28), Судан ( $ 0,34), Кувейт ($ 0,35), Алжир ( $ 0,36), Еквадор ($ 0,39), Нигерия ($ 0,42), Египет ($ 0,43), Туркменистан ($ 0,43), Казахстан ($ 0,52). В тази класация България се нарежда на 108 място със средна цена от $ 1,32.", "date": "2018.06.25", "title": "Шофьорите в България отделят по 19% от дневния си надник за бензин"}
{"url": "https://news.bg/economics/prevozvachi-blokiraha-golemite-gradove.html", "text": "Протестиращи автобусни превозвачи блокираха много от градовете в страната.В столицата над 700 автобуса са паркирани по бул. \"Цариградско шосе\", а в два лъча протестни шествия ще се насочат към Централната автогара. , че ако не бъдат чути и законопроектът за Автомобилната камара не бъде изтеглен, започват безсрочни протестни действия.Протестът е под надслов \"Обединени срещу приватизацията на бранша\". Следващият голям протест е планиран за 28 юни.Превозвачите носят и транспаранти с надписи и други.Над 700 автобуса са разположени по продължението на бул. \"Цариградско шосе\" от страната на хотел \"Плиска\" до разклона за ж.к. \"Дружба\". Други пътни камиони са разположени преди разклона за ж.к. \"Дружба\" покрай двореца \"Врана\" и по автомагистрала Тракия до комплекс \"Черната котка\".Тихомир Асенов, от Националното сдружение на автобусните превозвачи в България, коментира за news.bg, че ако бъде приет законопроектът за Автомобилната камара, това би довело до разправа с конкуренцията, приватизация на целия бранш и отрасъла, изземване функциите на Министерство на транспорта и ликвидиране на Изпълнителна агенция \"Автомобилна администрация\".Запитан какво очаква от срещата с премиера Бойко Борисов в Министерския съвет, Асенов отбеляза, че резултатът от тази среща зависи от това дали протестът ще продължи днес или в следващите дни, ще прерасне в по-голям мащаб. Той се закани, че ако законопроектът не бъде изтеглен в най-скоро време, протестът, който се очаква да се организира на 28 юни, ще бъде в пъти по-голям от сегашния.\"Къде е министърът на транспорта, къде е министър-председателят да вземат отношения по исканията, които сме изложили\", попита той и добави, че автобусните превозвачи са радостни от това, че се провежда среща в Министерски съвет по въпроса за законопроекта за Автомобилната камара.Асенов успокои, че ако законопроектът бъде изтеглен, протестни действия няма да има занапред, но автобусните превозвачи се надяват разговорите да продължат на една кръгла маса с представители на бранша, Министерство на транспорта и Комисията по транспорт към Народното събрание, за да се разрешат проблемите, които се случиха с внасянето на този законопроект.Асенов изрази съжаление, че автобусите е трябвало да бъдат много повече, но са редуцирани до 40-50 пред храм-паметник \"Св. Александър Невски\". Останалите са позициониране на бул. \"Цариградско шосе\".Законопроектът за Автомобилната камара предизвика много голямо напрежение в превозваческия бранш. От организациите заявиха, че законопроектът е скандален, порочен и лобистки. Той не гарантира защита на интересите, независимост и безпристрастност на превозвачите. В този законопроект се очаква бизнесът да подпомага държавата, а не обратното.Законопроектът се отхвърля и от всички представителни браншови организации в сектора на автобусните и товарните превози. Аргументите за отхвърлянето са:Освен това от организациите смятат, че чрез новия закон се създават предпоставки за нелоялна конкуренция и картелиране на пазара. Законът по тяхно мнение възпроизвежда основните слабости на съществуващи модели на \"квази саморегулиране\", срещу които не действат ефективни механизми за противодействие - нито от страна на държавата, нито от страна на членската маса", "date": "2018.06.25", "title": "Превозвачи блокираха големите градове"}
{"url": "https://news.bg/world/devet-strani-chlenki-na-es-podgotvyat-evropeyski-sili-za-interventsiya.html", "text": "Девет страни членки на ЕС ще се подпишат под писмо за намерение създаването на съвместни европейски въоръжени сили за интервенция, пише \"Гардиън\".Великобритания подкрепя инициативата, което показва, че Лондон иска да си запази военните връзки с ЕС след Брекзит.Предложението е на френския президент Еманюел Макрон.Европейските сили ще бъдат дислоцирани бързо за справяне с кризи по света.Военните министри на Франция, Германия, Белгия, Великобритания, Дания, Холандия, Естония, Испания и Португалия се очаква днес да се подпишат под писмото в Люксембург.Новото правителство на Италия оттегли подкрепата си, но Рим не изключва в бъдеще държавата да се присъедини.Макрон разкри визията си за стратегически автономна европейска отбрана по време на ключова реч пред Сорбоната през септември 2017 г.Но инициативата тревожи НАТО, тъй като представители на Алианса изразиха безпокойството, че може да дублира ролята на организацията и да дистанцира страни членки от САЩ.Генералният секретар Йенс Столтенберг е в Люксембург за участие в дискусиите за европейска сигурност и отбрана.Европейската инициатива е извън структурите на ЕС, така че Великобритания може да участва след Брекзит.Силите за интервенция ще помагат при природни бедствия, кризи или евакуация на граждани от горещи точки.От 2007 г. ЕС има четири многонационални \"бойни групи\", но войниците никога не са били дислоцирани.", "date": "2018.06.25", "title": "Девет страни членки на ЕС подготвят европейски сили за интервенция"}
{"url": "https://news.bg/politics/borisov-naredi-zakonat-za-avtomobilnata-kamara-da-se-iztegli.html", "text": "Превозвачите спират протестите си. Това стана ясно след среща на техни представители и премиера Бойко Борисов. Мотив за спиране на протестите им са очакваните действия в парламента. По нареждане на премиера Бойко Борисов се очаква депутатът от ГЕРБ Станислав Иванов, който е вносител на Законопроекта за Българска автомобилна камара да оттегли предложения Закон, заяви Борисов, цитиран от БГНЕС. По думите му ДАИ не може да контролира ефективно транспорта и отговорността трябва да отиде в КАТ.\"Разпоредил съм на Станислав да изтегли закона за създаването на Българска автомобилна камара. Договорил съм се с колегите и в спокойна обстановка някои от правилните неща да видим дали със закон или със сега действащите закони, наредби, да се поправят\", каза Борисов след среща с превозвачите в Министерски съвет.\"За мое съжаление пак нещата дойдоха до този кабинет, въпреки усилията ми да се решават по министерствата\", допълни той.Борисов коментира и желанието си за намаляване на дела на сивата икономика в транспортния бранш. \"Сивият сектор да се извади от ситуацията. Предстои пакет номер 2, изключително важен за целия бранш - и там ни трябва единството на бранша. Секторът трябва да бъде успокоен и дисциплиниран\", подчерта Борисов.Борисов акцентира, че за обсъждането на пакет №2 му трябва единство на парламентарните групи на евродепутатите на Европейския парламент. Предстои тежка битка, но след 1 юли рязко ще намалеят възможностите. Трябва ни единство - никакви спорове и отнемане на енергия. \"Изключително съм недоволен с прокарваната линия, че МТ трябва да има съвещателен глас. Принципалът и отговорникът за този сектор е министърът на транспорта. Лицензите се издават от ДАИ. Ако вие направите някаква камера (камара - б.р.) - двустепенна или двукамерна - предложете го вие, да разделиме камионите от рейсовете. А вече като общо да давате предложения и да ни помагате. Това е смисълът и целта на всеки един закон, който ГЕРБ може да подкрепя\", заяви премиерът Бойко Борисов.Той побърза да каже, че през годините се е видяло, че ДАИ не може да контролира ефективно транспорта и за това отговорността трябва да отиде към КАТ. \"Седнете, изговорете го, наложете го - и за тях е добре така да бъде. Изтегляте законопроекта, сядате в спокойна обстановка всички страни\", препоръча премиерът.Според премиера, законопроектът имал само една цел - транспортният бизнес да има камара, която да съдейства в работата на сектора и да бъде връзка между бранша и транспортното министерство. \"От това, което разбирам впоследствие сега, има детайли, които притесняват\", каза Борисов.Той призова за единство в транспортния бранш и разкритикува идеята в законопроекта Министерство на транспорта да има само съвещателен глас при лицензирането на фирмите. \"Първо - аз не бих го допуснал. Принципал и отговорник за сектора е министърът на транспорта\", аргументира се премиерът.\"Изтегляте законопроекта, сядате в спокойна обстановка всички заинтересовани страни и го довеждате дотам, че секторът да бъде успокоен и дисциплиниран. Защото когато стане катастрофа с автобус или ТИР, всички медии са там. Вдига се огромен шум и те казват: \"Държавата не контролира\". Направете така, че контролът да е на 100% ефективен, без да има никаква лобистка линия, по която да ни упрекват\", заяви премиерът.След срещата Магдалена Милтенова от Браншовия съюз за стопански инициативи обяви, че ще работят за ограничаване на сивия сектор. \"Ние ще продължим да работим в посока на спиране на нерегламентирания превоз. От години настояваме той да бъде регламентиран. Знаете, че имаме предложения, които сме правили как да бъде регулиран сектора, ще ги правим и за в бъдеще\", подчерта Милтенова.Припомняме, от рано сутринта в понеделник в столицата над 700 автобуса са паркирани по бул. \"Цариградско шосе\". Два лъча протестни шествия се насочиха към Централната автогара. Повод за недоволството на бранша е внесения .Първата реакция срещу внесения в парламента документ от депутата от ГЕРБ Станислав Иванов, , бе в началото на месеца.Превозвачите се , че ако не бъдат чути и законопроектът за Автомобилната камара не бъде изтеглен, започват безсрочни протестни действия.  и от Асоциацията на индустриалния капитал в България, Българската стопанска камара и Българската търговско-промишлена палата.Протестът е под надслов \"\". Следващият голям протест е планиран за 28 юни.", "date": "2018.06.25", "title": "Борисов нареди Законът за автомобилната камара да се изтегли"}
{"url": "https://news.bg/world/sreshta-putin-tramp-vav-viena-na-15-yuli.html", "text": "Австрийските власти се подготвят да бъдат домакини на среща между президента на Русия Владимир Путин и американския му колега Доналд Тръмп във Виена на 15 юли.Това пише местният вестник \"Кронен цайтунг\", цитиран от ТАСС.Вестникът пише, позовавайки се на източници, че преди няколко дни дипломатически представители на Вашингтон и Москва са пристигнали в австрийската столица, за да обсъдят подробностите за първата двустранна среща на върха между Русия и САЩ, която се очаква да се проведе във Виена на 15 юли.Високопоставени представители на двете държави пристигнаха в Австрия да подготвят срещата и започнаха да наблюдават ситуацията за организиране на преговорите. Окончателното решение за датата на срещата може да бъде взето в средата на следващата седмица, пише вестникът.В неделя говорителят на Кремъл Дмитрий Песков заяви, че не е готов да информира медиите за мястото и датата на евентуалната среща.Путин и Тръмп проведоха телефонен разговор на 20 март. На 10 юни руският лидер потвърди, че е готов за среща с американския си колега.Австрийският канцлер Себастиан Курц потвърди в интервю, че Виена е предложила да бъде домакин на среща между САЩ и Русия.Виена беше домакин на среща между президента на САЩ Джон Кенеди и съветския лидер Никита Хрушчов през 1961 г. и през 1969 г. между Джими Картър и Леонид Брежнев.", "date": "2018.06.25", "title": "Среща Путин-Тръмп във Виена на 15 юли?"}
{"url": "https://news.bg/int-politics/frantsiya-protiv-zapochvaneto-na-pregovori-s-makedoniya-i-albaniya-za-vlizane-v-es.html", "text": "Франция и Холандия се противопоставят срещу плановете на Европейския съюз да започне преговори за членство с Албания и Македония заради опасенията, че решението би могло допълнително да засили настроенията против имиграцията в Общността. Това съобщава \"Ройтерс\", позовавайки се на дипломати от ЕС.С широка подкрепа за преговорите за членство от други правителства в ЕС и Европейската комисия, Албания и Македония се надяват Европа да се съгласи да придвижи процедурата на среща на външните министри на ЕС в Люксембург утре, което да бъде подкрепено на срещата на върха на ЕС в четвъртък.След като Македония и Гърция разрешиха продължилия десетилетия спор за името на Бившата югославска република, който блокираше процеса по присъединяването, започване на преговори би белязало най-ясната стъпка досега в опитите на Общността да поднови разширяването си към шестте страни от Западните Балкани след години на пренебрегване на региона.Ала френският президент Еманюел Макрон заяви пред Европейския парламент през април, че не би могъл да подкрепи т. нар. разширяване, без първо да се предприеме по-сериозна вътрешна реформа на Общността, а дипломатите изтъкват, че френската позиция не се е променила.Други дипломати твърдят, че тревогите около мигрантите са в основата.\"Очакват се реформи преди да можем да започнем преговори, защото имаме високи изисквания\", коментира френски дипломатически източник.Франция и Холандия изпратиха на други правителства от ЕС доклад, в който се изтъква, че липсата на съдебни реформи, ендемичната корупция и организираната престъпност са причини Албания и Македония да не са готови за преговори за членство в ЕС, уточняват дипломати.\"Според тях условията за започване на преговорите не са налице\", отбелязва дипломат от ЕС.Двама други европейски дипломати и двама европейски представители заявиха, че по-сериозното опасение на Макрон е, че започването на преговори за членство с Албания и Македония ще се превърне в \"маша\" в ръцете на крайнодесни политици, които получават подкрепа с популистки обещания да спрат миграцията.\"Макрон смята, че това отваря фланг за политическото дясно заради репутацията на организираната престъпност в Албания\", посочи един от официалните представители на ЕС, допълвайки: \"Те не искат да го отварят преди европейските избори през следващата година\", имайки предвид изборите за Европейски парламент през май догодина.", "date": "2018.06.25", "title": "Франция против започването на преговори с Македония и Албания за влизане в ЕС"}
{"url": "https://news.bg/crime/nadrusan-motorist-blasna-peshehodets.html", "text": "22-годишен моторист от Добрич блъсна възрастен мъж, пресичащ пътното платно, предаде \"\". Мотористът бил неправоспособен и под влиянието на дрога при инцидента.Блъснатият 65-годишен мъж е починал на място.Инцидентът е станал на 23 юни около 18:00 часа на кръстовището на ул. \"Христо Ботев\" и ул. \"Гривица\".На място полицейски служители установяват, че водачът на мотоциклет марка \"Сузуки\" няма право да управлява мотоциклет и е употребил наркотични вещества преди инцидента.Младият мъж е задържан за 24 часа, а по случаят е образувано досъдебно производство.", "date": "2018.06.25", "title": "Надрусан моторист блъсна пешеходец"}
{"url": "https://news.bg/politics/bsp-izklyuchi-zs-aleksandar-stamboliyski-ot-koalitsiyata.html", "text": "От \" \"Александър Стамболийски\", съобщиха от БСП.Решението бе взето на съвместно заседание на Коалиционния съвет на \"БСП за България\". Решението е основано на чл.22 от Коалиционния договор, според който: \"Партия, член на коалицията, взела решение за самостоятелно участие в избори за народни представители, за президент и вицепрезидент, както и в избори за общински съветници и кметове и за членове на ЕП, се изключва от Коалицията\".Отпадането на Земеделския съюз от коалицията е резултат от решението на Конгреса на земеделците в събота, 23 юни, да се явят самостоятелно на следващите местни избори.Земеделците от съюз \"Ал. Стамболийски\" заявиха, че искат по отношение на конкретни политики да бъдат направени компромиси с ГЕРБ. Това предложение е единодушно отхвърлено на днешното заседание на коалицията на БСП.Участниците в дискусията на \"БСП за България\" са категорични, че депутатите, представители на ЗС \"Александър Стамболийски\" - Спас Панчев и Димитър Георгиев, трябва да напуснат парламента по морални причини, тъй като вече не са част от коалицията.", "date": "2018.06.25", "title": "БСП изключи ЗС \"Александър Стамболийски\" от коалицията"}
{"url": "https://news.bg/world/tsipras-protiv-migrantski-tsentrove-v-afrika-i-na-balkanite.html", "text": "Премиерът на Гърция Алексис Ципрас е против откриване на мигрантски центрове в Африка и на Балканите, информира B92.По време на минисрещата на върха в Брюксел в неделя няколко евролидери са подкрепили откриване на центрове за проверка на бежанци в Северна Африка и на Балканите. На срещата 16 страни членки на ЕС се опитаха да намерят европейско решение на мигрантския проблем.От началото на годината в Европа са пристигнали 40 000 души, включително 16 000 в Италия, 12 000 в Гърция и 12 000 в Испания.Насърчени от успешното споразумение с Турция за намаляване на мигрантския поток към Европа, евролидерите обмислят възможността за откриване на центрове в Алжир, Египет, Либия, Мароко, Нигер, Тунис и Албания.Премиерите на Дания, Белгия и Люксембург подкрепят идеята за мигрантски центрове извън ЕС, но подчертават необходимостта от спазване на международното право.Но гръцкият министър-председател е сериозно резервиран по отношение на плана. Той предпочита ревизия на европейската бежанска система, подсилване на бежанските центрове в ЕС, подкрепа за транзитните държави и замяна на Фронтекс с по-силна европейска гранична полиция и брегова охрана.", "date": "2018.06.25", "title": "Ципрас против мигрантски центрове в Африка и на Балканите"}
{"url": "https://news.bg/int-politics/osnovnata-opozitsionna-partiya-v-turtsiya-s-nay-slab-rezultat-ot-2011-a-nasam.html", "text": "Основната турска опозиционна Народнорепубликанска партия, която е ръководена от Кемал Кълъчдароглу от 2010 г. насам, получи най-слабата си подкрепа през последните години в парламентарните избори в Турция, които се проведоха вчера, съобщават турските медии.Според последните неофициални резултати от изборите, Народнорепубликанската партия получава 22,69 процента от гласовете, което е най-ниският процент за партията от 2011 г. насам. Изборите в неделя бяха четвъртите за Народнорепубликанската партия, откакто Кълъчдароглу стана председател на формацията.На изборите през юни 2011 г. Народнорепубликанската партия спечели 135 депутатски места в парламента с 25,98 процента от гласовете. Четири години по-късно на изборите през юни 2015 г. партията успя да вземе 132 депутатски места с почти 25 процента от гласовете, което доведе до втори избори, след като никоя партия не успя да сформира мнозинство или коалиционно правителство.На изборите през ноември 2015 г. Народнорепубликанската партия спечели 134 места с 25,32 на сто от гласовете.Във вчерашните парламентарни избори Народният съюз - коалиция между Партията на справедливостта и развитието на Ердоган и Партията на националистическото действие - спечели 53,6 процента от гласовете при преброени 99,1 процента от бюлетините.", "date": "2018.06.25", "title": "Основната опозиционна партия в Турция с най-слаб резултат от 2011-а насам"}
{"url": "https://news.bg/world/kosovo-i-sarbiya-proveli-intenzivni-i-produktivni-pregovori.html", "text": "Европейският съюз съобщи, че президентът на Сърбия Александър Вучич и косовският му колега Хашим Тачи са провели \"интензивни и продуктивни\" разговори в Брюксел, информира B92.В съобщение на шефа за външната политика на ЕС Федерика Могерини се казва, че проведеният диалог с Косово в неделя е довел до споразумение за \"засилване на работата през следващите седмици\".Могерини беше домакин на среща на високо равнище за улесняване на диалога между Вучич и Тачи.\"\", се отбелязва в съобщението.След тричасовата среща в неделя вечерта Вучич заяви, че решението за Косово трябва да бъде рационално и че \"всички проблеми ще бъдат решени мирно\".Тачи от своя страна коментира, че срещата е била \"по-трудна от това, което може се да опише\".", "date": "2018.06.25", "title": "Косово и Сърбия провели „интензивни и продуктивни” преговори"}
{"url": "https://news.bg/economics/gotvyat-i-kontraprotest-za-avtomobilnata-kamara.html", "text": "На 4 юли ще има мащабен протест на превозвачите, които искат Автомобилна камара. Над 3000 камиона в страната ще защитят създаването на камара. Това заяви Илиян Филипов в отговор на въпрос на News.bg, след като стана ясно, че премиерът Бойко Борисов разпореди изтегляне на Закона за автомобилна камара.Превозвачите, които искаха автомобилна камара, са разочаровани от разделението в бранша и от натиска върху Народното събрание да се изтегли закон, който щял да обедини сектора. Неверни и манипулативни тези били внушени в обществото. Евгени Иванов от КРИБ посочи, че организацията иска обединение и антикорупция. Според него саморегулацията е добро нещо. Този закон се готви почти две години, изтъкна той.Днес протестиращите също участвали в дискусиите. Били \"за\" създаването на такава камара. Протестирали всъщност най-големите нарушители, обясни Иванов. Те рекетират държава, рекетират българското общество, рекетират парламента, убеден е той. Светът ни подкрепя, каза Иванов. Преговори трябвало да се водят в Народното събрание.Председателят на БАСАТ Илиян Филипов посочи, че 1446 фирми имат лиценз за превозвачи. Малко над 100 членуват в браншова организация. Има нужда от една легитимна браншова камара, убеден е той. Кой се страхува от правилата, пита Филипов.Васил Пиронков пък заяви, че именно лобистите протестирали. Това са паразити, ядосан е той. Трябвало да има етичен кодекс за превозвачите.Христо Христов от КРИБ и собственик на транспортна фирма също смята, че изпълнителната и законодателна власт са рекетирани. С манипулативни аргументи са убедили премиера Бойко Борисов. Те се надяват той да чуе и тяхната гледна точка.Припомняме, днес се състоя и, които въстанаха срещу налагането със закон на Автомобилна камара. Проектозаконът не беше посрещнат добре и . От четирите организации законопроектът се подкрепя от КРИБ. По време на днешния протест се състоя и , след което бе обявено, че законопроектът ще бъде изтеглен, а превозвачите временно ще спрат с протестите. ", "date": "2018.06.25", "title": "Готвят и контрапротест - за Автомобилната камара"}
{"url": "https://news.bg/crime/zaloviha-dilar-retsidivist-pri-spetsaktsiya-v-gorna-oryahovitsa.html", "text": "При полицейска спецакция в Горна Оряховица униформени задържаха над 60 г марихуана, амфетамин и метаамфетамин. Заловен е и дилър рецидивист, а няколко души са арестувани. Операцията срещу разпространението на наркотични вещества се провела на територията на Районно управление Горна Оряховица на 22 юни и продължила до сутринта на 23 юни.По време на акцията полицаи спрели автомобил, управляван от 36-годишен местен, регистриран за кражби. В колата пътувал и 23-годишен негов съгражданин. Полицаите видели, че единият мъж изхвърля зад седалката пликче. Последствие е установено, че в плика е имало 2 г марихуана.Мъжете били задържани. Срещу единия е повдигнато обвинение, а по-възрастният мъж е признал, че е купил марихуаната от 39-годишен от Горна Оряховица, осъждан за престъпления, свързани с наркотици.Криминалистите бързо установили адреса на рецидивиста. Когато видял униформените 39-годишният се заключил в жилището и отказал да отвори вратата. Криминалистите проникнали в жилището и задържали стопанина.При проверка станало ясно, че мъжът опитал да изгори в печката пакет със суха тревиста маса. Общото количество на намерената и иззета дрога е: 20 грама марихуана и 8 грама метамфетамин.Първоначално мъжът бил задържан за 24 часа, но в последствие срокът бил удължен на 72 часа.Половин грам амфетамин бил открит при втора проверка на автомобил, управляван от 18-годишна от Горна Оряховица, в района около алеята за хижа \"Божур\". Н апредната седалка на колата полицаите открили пликче с около 0,5 грама амфетамин.18-годишната е задържана и по случая е образувано бързо производство. В хода на полицейска операция бил засечен и 36-годишен от Лясковец, регистриран за разпространение на наркотични вещества. От него е иззета кутия от сладолед, в която имало 15 грама марихуана. Пред униформените той признал, че е закупил дрогата от 39-годишния рецидивист. Освен тях полицията в полезрението на полицаите попаднал и 29-годишен от Горна Оряховица. Той бил задържан докато предлагал на двама свои клиенти близо 30 г марихуана.", "date": "2018.06.25", "title": "Заловиха дилър-рецидивист при спецакция в Горна Оряховица"}
{"url": "https://news.bg/world/sauditska-arabiya-prihvana-2-raketi-nad-riyad.html", "text": "Саудитска Арабия е прихванала 2 ракети над столицата Рияд. Това са съобщили източници от властите в Кралството, цитирани от \"Ал Джазира\". Според тях, става въпрос за поредна за последните месеци провокация от страна на йеменските шиитски бунтовници хуси, срещу които водената от Саудитска Арабия коалиция се сражава. Чути са поне 6 експлозии. Според съобщението, отломки от ракетите са паднали в жилищни райони. Няма данни за пострадали. Ракетите са напълно унищожени. По-рано през юни коалицията започна най-голямата си офанзива в Йемен. Хусите са подкрепяни от Иран, който е противник на Саудитска Арабия. Двете държави взаимно си отправят обвинения в подкрепа на тероризма. ", "date": "2018.06.25", "title": "Саудитска Арабия прихвана 2 ракети над Рияд "}
{"url": "https://news.bg/world/zaev-uveren-v-uspeha-na-referenduma-za-imeto.html", "text": "Македонският премиер Зоран Заев обяви, че е уверен в успеха на референдума за името на страната, за свикването на кокто започна консултации. Това заяви той в интервю за \"Политика\", цитирано от Агенция МИА. По думите му, не президентът Георге Иванов, а народът ще реши този въпрос. Така той коментира позицията на държавния глава относно споразумението с Атина. Това се случва на фона на продължаващи протести и в Македония, и в Гърция след постигнатото споразумение между двете правителства.Документът трябваше да сложи край на дългогодишния спор, но обществото и в двете държави е дълбоко разделено по темата. Заев също така държи на проевропейския път на страната си, но в същото време е за добри двустранни отношения както със съседните държави, така и с Русия. ", "date": "2018.06.25", "title": "Заев уверен в успеха на референдума за името "}
{"url": "https://news.bg/world/poveche-ot-80-zaginali-pri-religiozni-sblasatsi-v-nigeriya.html", "text": "Най-малко 86 души са загинали при сблъсъци в централната част на Нигерия. Десетки други са били ранени, предаде VOA. Броят на жертвите бързо се увеличава. Разрушени са 50 сгради. Става въпрос за ескалация на насилие във фермерски спор. Зад него обаче стои религиозно разделение. Едни от участниците са мюсюлмани,  други - християни. От полицията все още официално не уточняват броя на загиналите. Президентът Мухамаду Бухари призова към спокойствие. Той се закани да се намерят и накажат виновните за клането. Това е поредна трагедия в разтърсваната от насилие африканска страна. В Нигерия действа терористичната групировка \"Боко Харам\", дала клетва за вярност на \"Ислямска държава\". Тя е отговорна за серия атентати и отвличания. ", "date": "2018.06.25", "title": "Повече от 80 загинали при религиозни сблъсъци в Нигерия "}
{"url": "https://news.bg/weather/slantse-i-dazhd-za-nachaloto-na-sedmitsata.html", "text": "Слънце и дъжд ни очакват в началото на седмицата. Това съобщават от НИМХ на БАН. В планинските райони ще превали и прегърми. В Източна България ще е предимно слънчево.Ще духа до умерен вятър. Максималните температури ще са между 24 и 29 градуса.Атмосферното налягане ще остане без съществен промяна. През следващите дни се очакват валежи в цялата страна. ", "date": "2018.06.25", "title": "Слънце и дъжд за началото на седмицата"}
{"url": "https://news.bg/regions/remonti-i-ogranicheniya-prechat-na-dvizhenieto-po-patishtata-5.html", "text": "Продължават да действат редица ограничения за движение. Това съобщават от пресцентъра на АПИ. Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:1) за периода от 01 юни до 15 септември 2018 г. за дните петък - неделя: Ограниченията важат  за следните участъците от републиканската пътна мрежа:АМ \"Тракия\" ограничението в движението на МПС над 12 т ще бъде както следва:в петък от 18 ч. до 20 ч. в посока София - Пловдив;в неделя от 16 ч. до 20 ч. в посока Бургас - София.АМ \"Струма\":в събота от 10 ч. до 14 ч. в посока п. в. \"Даскалово\" - ГКПП \"Кулата\".АМ \"Марица\":в неделя от 16 ч. до 20 ч. в посока Свиленград - АМ \"Тракия\".и за дните петък - от 17:00 часа до 20:00 часа и неделя - от 14:00 часа до 20:00 часа:• път I-1 с. Ребърково-Ботевград, като движението се пренасочва по път II-16 Ребърково-Своге-София;• път I-1 Благоевград-ГКПП \"Кулата\";• път I-5 Русе-Велико Търново;• път I-9 Варна-Бургас;• път II-99 Бургас-Царево.2) целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Забраната се отнася за всички периоди, в които е определен повече от един почивен или празничен ден.Ограниченията важат само за участъците от републиканската пътна мрежа, както следва:• Всички автомагистрали;• път I-1 с. Ребърково-Ботевград, като движението се пренасочва по път II-16 Ребърково-Своге-София;• път I-1 Благоевград-ГКПП \"Кулата\";• път I-4 п. в. \"Коритна\"-Велико Търново-Шумен;• път I-5 Русе-Велико Търново;• път I-8 ГКПП \"Калотина\"-София;• път I-9 Варна-Бургас;• път II-18 Околовръстен път София;• път II-99 Бургас-Царево.Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.ІІ. СЪСТОЯНИЕ НА АВТОМАГИСТРАЛИТЕ:АМ \"Тракия\":Област София:- Ограничено е движението по пътната връзка София - Костенец на пътен възел \"Мухово\" на АМ \"Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел \"Ихтиман\" при км 34+000.- за направленията Ихтиман - Пловдив и Костенец - Пловдив през пътен възел \"Церово\" при км 69+167. Движението по АМ \"Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 20.12.2018 г.Движението в района на Ихтиман от км 35+700 до км 37+200 се осъществява с повишено внимание поради чести случаи на падаща мъгла или задимяване по пътя. Срок 30.06.2019 г.Движението по АМ \"Тракия\" в тунел \"Траянови врата\" посока Бургас се осъществява в една лента поради ремонтни дейности по осветителните тела в активната лента. Движението се извършва в изпреварващата лента. Срок 25.06.2018 г.Област Пловдив:Движението на МПС над 12 тона по АМ \"Тракия\" в участъка от км 133 до км 156 в двете посоки е ограничено поради ремонтни дейности.Обходни маршрути:В посока София - Бургас се отклонява при пътен възел \"Пловдив - изток\" на км 133, по път II-56, път I-8, път II-66 - Мирово - Плодовитово - път III-666 - пътен възел Оризово /Плодовитово/ и включване на АМ \"Тракия\" при км 165, или по маршрут пътен възел Чирпан на км 174, път II-66 Обходен път Чирпан - Плодовитово - Мирово, път I-8, път II-56 и включване на АМ \"Тракия\" при пътен възел \"Пловдив - изток\" при км 133+2.В посока Бургас - София се отклонява при пътен възел Чирпан на км 184, път II-66 Обходен път Чирпан - Плодовитово - Мирово, път I-8, път II-56 и включване на АМ \"Тракия\" при пътен възел \"Пловдив - изток\" при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово - Мирово, път I-8, път II-56 и включване на АМ \"Тракия\" при пътен възел \"Пловдив - изток\" при км 133. Срок до 30.06.2018 г.АМ \"Хемус\":Област София:Движението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел \"Витиня\". Движението се осъществява двупосочно в платното посока Варна. Срок 20.12.2018 г.Движението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" - път I-1 /София - Ботевград/ - път II-17 /Ботевград - АМ \"Хемус\"/ - п.в. Ботевград. Срок 20.12.2018 г.Движението от км 36+170 до км 36+710 в посока София е ограничено поради аварийно - възстановителни дейности по виадукт \"Коренишки дол\" при км 36+450. Движението се извършва двупосочно в платното посока Варна. Срок до 20.12.2018 г.Движението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.;Движението при Ботевград от км 44+000 до км 47+000 в посока София се осъществява в една лента поради преасфалтиране на пътното тяло в активната лента. Движението се извършва в изпреварващата лента. Срок 29.06.2018 г.Област Варна:Движението в участъка п.в. Невша - п.в. Млада Гвардия от км 375+800 до км 381+500 посока Варна се осъществява двупосочно в платното посока София поради ремонтни дейности на асфалтовата настилка. Срок до 30.06.2018 г.Движението в участъка п.в. Ветрино - п.в. Неофит Рилски от км 389+717 до км 393+600 посока Варна се осъществява двупосочно в лявото платно /посока София/ поради ремонтни дейности на асфалтовата настилка. Затваря се п.в. Неофит Рилски, като МПС се пренасочват по път I-2 Русе - Варна. Слизането от AM \"Хемус\" посока с. Габърница и с. Неофит Рилски се осъществява на п.в. Ветрино. Затваря се връзката при п.в. Неофит Рилски в посока Варна. Движението се пренасочва по път I-2 Русе - Варна, като качването на AM \"Хемус\" се осъществява при п.в. Девня. Срок до 30.06.2018 г.;АМ \"Струма\": няма.АМ \"Марица\":Област Пловдив:Движението на МПС над 12 тона по АМ \"Марица\" в участъка от км 0 до км 2 в посока София е ограничено поради ремонтни дейности.Обходен маршрут: в посока Свиленград - София движението се отклонява при пътен възел Оризово /Плодовитово/ по път II-66 Плодовитово - Поповица, по път I-8 до гр. Пловдив, по път II-56 и включване на АМ \"Тракия\" при пътен възел \"Пловдив - изток\" на км 133. Срок до 30.06.2018 г.АМ\"Черно море\":Движението в участъка Варна - Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт \"Звездица\". Срок до 15.10.2018 г.АМ \"Люлин\":Област София:Движението в участъка София - Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.Движението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.Движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София - Перник.Алтернативни маршрути:- за автомобили до 12 тона по път I-1 от пътен възел Драгичево - Владая - София и обратно.- само за леки автомобили по път 1801 Перник - Мало Бучино - Суходол и обратно. Път 1801 Перник - Мало Бучино - Суходол е забранен за МПС над 12 тона. Срок до 30.06.2018 г.Област Перник:Движението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино - Перник. /Път 1801 Перник - Мало Бучино - Суходол е забранен за МПС над 12 тона./ Срок от 10:00 до 18:00 часа на 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- \"Върбишки\" - затворен за всички МПС. Срок: целогодишно;- \"Златишки\" - затворен за всички МПС. Срок: целогодишно;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Троянски\" - отворен за всички МПС;- \"Вратник\" - забранен за МПС над 10 т. Срок: целогодишно;- \"Дюлински\" - забранен за МПС над 3,5 т. Срок: целогодишно;- \"Пампорово\" - забранен за МПС над 3,5 т. Срок: целогодишно;- \"Петрохан\" - забранен за МПС над 12 т. както и тегленето на ремаркета и полуремаркета. Срок целогодишно;- \"Твърдишки\" - забранен за МПС над 10 т. Срок: целогодишно;- \"Шипка\" - забранено е движението на МПС, предназначени за превоз на товари с технически допустима максимална масанад 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.", "date": "2018.06.25", "title": "Ремонти и ограничения пречат на движението по пътищата "}
{"url": "https://news.bg/int-politics/erdogan-obeshta-borba-s-teroristite-i-osvobozhdenie-na-siriya.html", "text": "Турският президент Реджеп Тайип Ердоган спечели абсолютно мнозинство на президентските избори, като по този начин остава на президентския пост за още минимум 5 години, но вече с много по-големи правомощия.Той заяви пред привържениците си тази нощ в Анкара, че Турция и турската страна излизат победители от изборите, както и \"страдащите от нашия регион и всички потиснати по света\".\"Започвайки от утре, ще започнем усилена работа, опитвайки се да изпълним обещанията, които направихме към нашата страна. Ще се конфронтираме по-решително с терористичните групировки; ще подобрим международната репутация на страната си\", подчерта Ердоган, като добави, че Турция ще продължи да \"освобождава сирийските земи\", така че бежанците да могат да се върнат в Сирия безопасно.Той изтъкна още пред привържениците си, че Турция била дала урок по демокрация на света. Заради новите си правомощия Ердоган също така започва трансформация на държавния апарат. С нея страната ще се превърне от парламентарна в президентска република.Ердоган ще има право да назначава 12 от 15 съдии във Върховния съд, длъжността премиер отпада, като вместо това той ще назначава вицепрезиденти.Междувременно турската лира поскъпна след победата на Ердоган, поскъпвайки с повече от 2 процента по време на ранната търговия на пазарите в Азиатско-тихоокеанския регион.Турската валута беше в центъра на вниманието през миналия месец, след като на 23 май достигна историческо дъно.", "date": "2018.06.25", "title": "Ердоган обеща борба с терористите и освобождение на Сирия"}
{"url": "https://news.bg/int-politics/v-gartsiya-se-buntuvat-sreshtu-upravlyavashtite-zaradi-dogovorkata-s-makedoniya-za-imeto.html", "text": "Над 5000 души демонстрираха снощи във втория по големина гръцки град Солун срещу споразумението с Македония, което се стреми да сложи край на близо 27-годишния спор между двете страни заради името на бившата югославска република.Протестиращите са се отправили към македонското консулство в Солун, а след това към офисите на двете партии от управляващата коалиция в Гърция - \"Сириза\" и \"Независими гърци\", съобщава \"Асошиейтед прес\".Пред партийните офиси протестиращите са хвърляли бутилки и столове. Полицията е отговорила със сълзотворен газ и зашеметяващи гранати, за да отблъсне тълпата. Не се съобщава за ранени, като от полицията уточниха, че няма арестувани.Националистите в двете страни се противопоставят на споразумението, съгласно което Македония ще бъде преименувана на Северна Македония и ще позволи на гръцката провинция Македония да използва това име.В замяна Гърция ще оттегли възраженията си срещу присъединяването на Скопие към НАТО и Европейския съюз.", "date": "2018.06.25", "title": "В Гърция се бунтуват срещу управляващите заради договорката с Македония за името"}
{"url": "https://news.bg/crime/tsacheva-iska-promeni-v-zakona-za-raboteshtite-zatvornitsi.html", "text": "Министърът на правосъдието Цецка Цачева иска промени в закона, позволяващ на затворниците да работят на външни обекти. Това заяви тя в ефира на bTV. Тя обясни, че към момента общо 802-ма души работят на такива обекти.Цачева беше категорична, че между  от Ловешкия затвор и това на Пелов и Колев от Софийския затвор през април има огромна разлика.Припомняме, Иванов избяга от външен обект - млекопреработвателна фирма, където е работил заедно с други затворници. Това е първото бягство на затворника.След мащабна издирвателна акция, в   близо до село в Ловешко.\"Не съм съгласна да се абсолютизира\", обясни Цачева по повод коментарите за лошото състояние на системата за сигурност. Тя увери, че от 2002 г. насам има голям прогрес в системата и в положението в затворите.\"Много неща се случиха от април месец насам\", изтъкна правосъдният министър и добави, че проверката на Софийския затвор е довела до наказание за 14 полицаи, понесли отговорност, а зам. директорът на затвора е освободен от длъжност.Престъпна небрежност по отношение на мерките за сигурност. Това бил проблемът по затворите.След бягството на Владимир Пелов и Радослав Колев директорът на Главна дирекция \"Изпълнение на наказанията\" старши комисар Свилен Цветанов поел отговорност, обясни правосъдният министър. Той станал от директор - зам. директор на ГДИН. На въпрос дали това е релевантна мярка, Цачева обясни, че той е изпълнявал длъжността директор по време на бягството и се е оттеглил от нея, поемайки отговорност. Въпреки това той остава в системата като зам. шеф на ГДИМ. Има конкретни нива за отговорност, обясни Цецка Цачева.Вероятно с голямо облекчение ще си тръгнат тези хора от системата, въпросът е кого ще намерим на тяхно място, изтъкна правосъдният министър, защитавайки Свилен Цветанов.Тя акцентира, че ако се докаже липса на негова адекватна реакция, той ще бъде отстранен от длъжност. \"Няма недосегаемо лице\", категорична е Цачева. Проблеми в системата има от години насам, опитваме се да ги решаваме, обясни тя и допълни, че едва ли проблемите са в едно или две лица.Припомняме, на 21 юни сутринта . В Министерство на правосъдието изрично отбелязаха, че , тъй като работи на място, което не е охраняемо.. Затворникът е с присъда 13 години лишаване от свобода от 2011 г., като до този момент е излежал 7 години.Припомняме, . Двамата излязоха от затвора през централния вход, след като стреляха с пистолет по охраната. По-късно, на 6 юни от Марио Панчев, който по-късно също почина от раните си.МВР предприе действия по издирването на двамата бегълци, но без успех. Граждани подаваха  за това, че са забелязали затворниците на различни места в София, но те не бяха установени от властите.На 17 май . В осем страници Пелов описал мотивите си да избяга от затвора. Твърдял, че е осъден несправедливо, получил е тежко наказание, което е равносилно на смъртна присъда и това предизвикало бягството.На 13 юни вътрешният  преди заседание на комисията по ред и сигурност в парламента, че директорът на областното управление на МВР София-град  не са се справили със задълженията и отговорността си. Това е причината да бъдат освободени от длъжност.", "date": "2018.06.25", "title": "Цачева иска промени в закона за работещите затворници"}
{"url": "https://news.bg/int-politics/es-i-kitay-obedineni-sreshtu-targovskiya-protektsionizam-na-sasht.html", "text": "Вицепремиерът на Китай Лю Хе обяви, че Пекин и Европейският съюз са единодушни, че трябва да се обединят срещу търговския унилатерализъм и протекциозма на САЩ.След търговски преговори с еврокомисаря Юрки Катайнен в Пекин днес, Лю отбеляза, че двете страни смятат, че трябва да работят заедно за насърчаване на глобализацията и за защитата на многостранната търговска система.Китайският представител също така предупреди, че протекционизмът може да доведе света до рецесия.Коментарите идват в отговор на търговските ограничения, наложени от страна на САЩ срещу двете страни по-рано тази година. През май Вашингтон обяви, че ще удари стоманата и алуминия с вносни мита, въпреки че първоначално освободи Общността от новите търговски мерки.Междувременно в допълнение към митата върху стоманата и алуминия, САЩ също така наложи 25 процента мито върху китайски продукти на стойност 50 млрд. долара и заплаши с още мита върху китайски стоки на стойност 200 млрд. долара.", "date": "2018.06.25", "title": "ЕС и Китай обединени срещу търговския протекционизъм на САЩ"}
{"url": "https://news.bg/crime/nova-moda-v-uchilishtata-boy-mezhdu-momicheta.html", "text": "Нова мода - бой между ученички става популярна сред децата. Това обясни в ефира на bTV майката на момиче, участвало в бой със съученичка, Ренета Загорова. Видео, което показва бой на ученички във физкултурния салон, се разпространява в социалните мрежи.На видеозаписа две момичета се бият, едното е хванало другото за косата и го скубе и удря. Другата ученичка дълго опитва да се измъкне от схватката, но не успява.Майката на пострадалото момиче Ренета Загорова обясни, че видеото се е разпространило изключително бързо не само в Павел Баня, където двете деца учат, а и в цялото интернет пространство.\"Аз го получих от брат си, за броени часове се е разпространил\", информира майката. Тя акцентира, че това е второ такова видео в рамките на 10 дни. В първия видеозапис, жертва е насилничката на дъщеря й. \"Явно навлиза някаква нова мода между децата. Планират се такива събирания и побоища върху момичета\", възмутена е Загорова. Тя дообясни, че двете деца не са се разбирали, но до този момент не се е стигало до саморазправа.Ренета Загорова обясни, че е разговаряла със родителите на детето, нападнало дъщеря й. И двете семейства съветвали децата си да не влизат в контакт едно с друго.Жената допълни, че конфликтът между ученичките се е развил във физкултурния салон на училището, където по това време учител е нямало. Учениците имали колоездене и учителят бил навън. По думите й през това време момичето е нападнало дъщеря й.\"Това, което ми каза дъщеря ми - тя била в салона и ритала топка, когато другото момиче влиза и се насочва директно към нея\", изтъкна Загорова.От своя страна учителят по физическо Георги Георгив обясни, че не е обърнал внимание на случката. Причина за това било отсъствието на видими следи от боя.", "date": "2018.06.25", "title": "Нова мода в училищата: Бой между момичета"}
{"url": "https://news.bg/disasters/silno-zemetresenie-v-yuzhna-gartsiya.html", "text": "Земетресение с магнитуд 5,5 по скалата на Рихтер е регистрирано край бреговете на Гърция, съобщават от Европейския средиземноморски сеизмологичен център.Засега не се съобщава за сериозни материални щети или сериозно пострадали.Земетресението е било с дълбочина 30 км, на около 250 км югозападно от столицата Атина, в Йонийско море. Епицентърът на труса е край бреговете на село Метони на полуостров Пелопонес в Южна Гърция, известно със средновековните си замъци и туристически забележителности.\"Земетресението продължи дълго и първоначално се разтревожихме\", коментира Димитрис Кафантарис, който е кмет на Пилос, град, разположен северно от епицентъра. ", "date": "2018.06.25", "title": "Силно земетресение в Южна Гърция"}
{"url": "https://news.bg/crime/strelyaha-po-estradnata-legenda-mustafa-chaushev.html", "text": "Срещу популярния естреден певец Мустафа Чаушев е стреляно с пистолет. Инцидентът е станал в Турция, на път за Истанбул, през април. С певеца в колата са били съпругата му и дъщеря му, съобщава Нова телевизия.До стрелбата се стигнало, след като час по-рано на българо-турската граница Мустафа Чаушев направил забележка на турски гражданин, че го прережда на опашката на граничния пункт. \"На 22 април бяхме със семейството ми на границата и чакахме да влезем в Турция. Преди нас един млад мъж просто мина пред нас, реших да го попитам защо не си чака реда. Той няма как да мине и без друго. Беше намръщен, започна да ме учи откъде да си взема документите и какво ли не. Приключи спора и влязохме в Турция\", разказа певецът.Семейството минало Лозенград и преди магистралата за Истанбул се чул силен гръм. След минути съпругата му казала, че стъклото на колата е счупено. Мустафа Чаушев слязъл и видял следи от куршуми. Повикал полиция.\"Уплаших се и когато осъзнах какво се е случило, изгубих гласа си за 10 дни. Събуждах се сутрин и мислех, че умирам\", каза дъщеря му Ажда.", "date": "2018.06.25", "title": "Стреляха по естрадната легенда Мустафа Чаушев"}
{"url": "https://news.bg/crime/damtn-proveri-nad-400-targovski-vezni-v-yuzhna-balgariya.html", "text": "Държавна агенция за метрологичен и технически надзор (ДАМТН) провери над 400 везни по търговските обекти в Южна България от началото на 2018 г. до сега. Общи 442 броя везни са инспектирани от агенцията на територията на областите Пловдив, Пазарджик, Смолян, Стара Загора, Хасково и Кърджали. Проверките са обхванали общо 281 търговски обекта.ДАМТН констатира нарушения в 66 обекта. Сред нарушенията са установени 78 везни с изтекъл срок на задължителната метрологична проверка, пет от тях са били и с нарушени пломби, ограничаващи достъпа до местата за настройка и регулиране. Това прави измерванията на везните манипулируеми. Установено е и една везна, която е неразрешена за търговска дейност.След инспекцията от ДАМТН са съставили 66 протокола за задължителни предписания, с които несъответстващите везни са спрени от употреба и 61 акта за установяване на административно нарушение.Предстои образуване на административно-наказателно производство по отношение на още 5 нарушители, на обща стойност от около 12 хил. лв.От Агенцията напомнят, че проверките продължават на територията на цялата страна и ще обхванат и временно разкритите търговски обекти, характерни за настъпващия летен сезон.", "date": "2018.06.25", "title": "ДАМТН провери над 400 търговски везни в Южна България"}
{"url": "https://news.bg/education/ogranichavat-drastichno-beliya-hlyab-v-detskite-gradini-i-uchilishtata.html", "text": "Предстои промяна в рецептурниците за детските градини и училищата. Това обяви главният държавен здравен инспектор д-р Ангел Кунчев в сутрешния блок на БиТиВи. Употребата на бял хляб ще бъде драстично ограничена. \"Според мен въобще не би трябвало да има\", подчерта той.По думите на Кунчев, ролята на рецептурниците е когато учебните заведения искат да стъпят на някакви научни норми, да имат голям избор от рецепти и продукти, които да могат да предложат на децата.Той коментира, че предстоят и сериозни промени в рекламата на нездравословните храни.\"Няма да се позволяват никакви реклами, дори и скрити, на храни, които не са здравословни, особено ако са насочени към деца. Тази забрана няма да покрива само радио, телевизия и преса, но и интернет пространството и социалните мрежи\", поясни Кунчев.Според него промяната щяла да бъде въведена плавно с участието на индустрията.", "date": "2018.06.25", "title": "Ограничават драстично белия хляб в детските градини и училищата"}
{"url": "https://news.bg/politics/borisov-ochakva-reshenie-za-problemite-na-maykite-na-detsa-s-uvrezhdaniya.html", "text": "Министър-председателят Бойко Борисов очаква решение на проблемите на майките на деца с увреждане. Това заяви той пред журналист в Брюксел, предаде Нова.Борисов изтъкна, че има обещание от министъра на труда и социалната политика Бисер Петков, че проблемът ще се реши. Вицепремиерът Валери Симеонов също работил в тази посока, акцентира премиерът.\"Чакам да ми дадат решение за майките на деца с увреждания, които протестират, за да стане ясна сметката. Нека стане готова сметката, още се карат кой на кого и как\", заяви Бойко Борисов.\"Обещал ми е и министърът, и Валери Симеонов работи по това, защо трябва всеки ден да издевателстват над мен. Ще го направя, чакам да видя сметката\", изтъкна министър-председателят и добави, че не е обиждал майките.\"Политиците издевателстват, не майките. Не съм казвал, да ми се махат от главата. Казах: \"Връщам го министъра, щом си го харесват, да реши този проблем, да ми се маха от главата Бисер с проблема му. Не да обидя майките\", обясни Бойко Борисов.Припомняме във връзка с протеста на майките на деца с увреждания социалният министър , но ден по-късно беше .След него оставка подаде и зам. социалният министър Росица Димитрова. . Тя подаде оставка заради общественото недоволство по повод участието й в , която се проведе в Ню Йорк.Въпреки рокадите  на протестиращите майки остана.Омбудсманът Мая Манолова заяви, че е много важно , който, по думите й, е изработен заедно с майките на деца с увреждания, да влезе в парламента", "date": "2018.06.25", "title": "Борисов очаква решение за проблемите на майките на деца с увреждания"}
{"url": "https://news.bg/world/siriya-i-rusiya-likvidirali-70-ekstremisti-ot-al-nusra.html", "text": "Сирийски правителствени сили, подкрепяни от руските военни, са избили около 70 екстремисти от Фронт \"Ал Нусра\", след като екстремистката групировка е атакувала южната зона за деескалация. Това съобщиха от руското военно министерство, цитирани от руските медии.Руските военни уточняват, че атаката на \"Ал Нусра\" е била отблъсната, като Сирия и руските сили също така са унищожили три от бронираните автомобили на групировката, както и 70 пикапа.По-рано Сирийският център за наблюдение на човешките права обяви, че Русия е извършила въздушни удари срещу райони, контролирани от бунтовниците в Южна Сирия, отбелязвайки, че това е била първата руска атака в южната зона за деескалация, откакто през миналата година в района беше договорено прекратяване на огъня.", "date": "2018.06.25", "title": "Сирия и Русия ликвидирали 70 екстремисти от \"Ал Нусра\""}
{"url": "https://news.bg/bulgaria/borisov-pozdravi-erdogan-nadyava-se-na-oshte-po-dobro-satrudnichestvo.html", "text": "\"\".Toва заяви българският премиер Бойко Борисов в телефонен разговор с турския президент Реджеп Ердоган, съобщиха от правителствената пресслужба.Той направи изявлението по повод на проведените в неделя президентски и парламентарни избори, които Ердоган и управляващите спечелиха. Борисов изрази удовлетворение от засилените контакти между България и Турция в последните години и посочи, че разчита активното двустранно сътрудничество да продължи. каза още премиерът.Той запозна Ердоган с позицията, която днес заяви пред европейските лидери в Брюксел, че споразумението с Турция трябва да продължи, за да бъде преодоляна мигрантската криза и че за пореден път е настоял ЕС да изплати останалата част от договорените средства.Турският президент благодари на българския премиер и изрази надежда за още по-успешно партньорство между двете държави.", "date": "2018.06.25", "title": "Борисов поздрави Ердоган, надява се на още по-добро сътрудничество "}
{"url": "https://news.bg/press/zaev-makedoniya-balgariya-i-gartsiya-sa-dvigatel-za-razvitie-na-balkanite-padame-pod-7-miliona-prez-2019-g.html", "text": "Позиция. \"Сега\":Зоран Заев: Македония, България и Гърция са двигател за развитие на БалканитеМакедония, България и Гърция имат готовност да бъдат двигателят за развитието на целия регион в икономически план. Това казва македонският премиер Зоран Заев в интервю за белградското издание \"Политика\", цитиран от БГНЕС.\"Над 75 на сто от македонските граждани подкрепят членството на страната ни в ЕС и НАТО. Това е наше право, което трябва да зачитаме и подкрепяме. Това е демокрацията\", казва още Зоран Заев.\"Ние дадохме пример с поведението си - ако има политическа воля, има решения за всеки открит въпрос. Вярвам, че договорите на Македония с България и Гърция ще бъдат силна мотивация за разрешаването и на други открити двустранни въпроси в региона. Стабилни Балкани означава стабилна Европа и стабилен свят\", допълва македонският премиер. Според него това вече е ясно и на международната общност. \"Силно вярвам, че страните-членки на ЕС ще намерят сили да подкрепят Македония след няколко дни и ние ще получим дата за започване на преговори за присъединяване, а след това ще получим и покана за пълноправно членство в НАТО и така ще се превърнем в 30-и член на Северноатлантическия пакт\". Население. \"24 Часа\":Шефът на НСИ: Падаме под 7 милиона през 2019 г. Догодина населението на България пада под 7 милиона души. Това заяви пред БНТ председателят на Националния статистически институт Сергей Цветарски.Той се обоснова с това, че към 31 декември 2017 г. населението у нас е било 7 милиона и 31 хиляди и че напоследък всяка година намаляваме с около 40 хиляди души.\"Но да не се хващаме за бройката. Въпросът е в това доколко населението е образовано. Защото процентът на неграмотност значително се увеличи\", каза Цветарски.Вероятността още към края на 2018 г. живеещите в България българи да намалеят под 7 милиона бе хваната от \"24 часа\" още през април от доклада на НСИ за демографските процеси в страната. От него се вижда, че каквито и демографски процеси да настъпят в страната до края на годината, тенденцията води към преминаване под чертата от 7 милиона. Болести. \"Монитор\":Бум на варицела и скарлатина в страната Бум на варицела и скарлатина отбелязват епидемиолозите в страната, показват данни на регионалните здравни инспекции.Макар и заболяването да се проявява целогодишно, сборните групи в детските градини и заниженият санитарен контрол определено допринасят за нарастналия брой на инфектираните, съобщиха педиатри. Обикновено, при шарките има леко покачване на заболеваемостт през пролетта, поясниха те.В детските инфекциозни отделения преобладават пациентите с варицела и скарлатина, по-малко са тези с паротит.Най-много са заразените в София, Варна и Пловдив.От общо 132 дихателни инфекции, регистрирани в Столичната регионална здравна инспекция в София за петте работни дни на миналата седмица, 88 са с шарка. 74 са случаите на варицела, със скарлатина са регистрирани 12, а 2 други с паротит. За същото време във Варна случаите на скарлатина са 27, а тези с варицела - 31. В Пловдив само до преди две седмици заразите са били най-много - 60 случая на варицела и в от скарлатина. Прези последните седем дни обаче те са започнали да намаляват, отчитат от Регионалната здравна инспекция. Там те вече са съответно 39 и 13. Раздяла. \"Дума\":Земеделците на Спас Панчев напускат \"БСП за България\" На редовно заседание на 44-ия си конгрес Земеделски съюз \"Александър Стамболийски\" реши да напусне коалиция \"БСП за България\". Оглавяваните от Спас Панчев земеделци са разгледали в събота политически доклад и са обсъдили отношенията в коалицията. За ДУМА лидерът на съюза обясни, че структурите им не са доволни формацията да бъде \"съдружна партия\" към коалицията без право на собствени изяви, искали по-активно участие в политическия живот. \"Не се приема еднозначно и договорът за коалицията и необходимостта в местните избори да се явяваме само под името \"БСП за България\". Много от нашите структури в страната смятат, че това е печелившо само за парламентарни, но не и за местни избори. За да сме коректни партньори, а не в последния момент да кажем, че напускаме коалицията, го правим година преди местните избори. Ще се готвим за тях самостоятелно\", обясни Панчев.Днес предстои заседание на коалиционния съвет към \"БСП за България\" на него ще се реши и дали двамата депутати на ЗС \"Александър Стамболийски\" ще останат в парламентарната група. Припомняме, че Панчев бе трети в старозагорската листа на коалицията, а за Димитър Георгиев в Пловдив област проработи съвпадението на позицията му в листата с номера, който се падна на БСП за изборите - \"10/10\". Панчев имаше 277 преференции, а Георгиев - 5031.Панчев уточни, че двамата депутати на земеделците няма да оттеглят подписите си от искането на \"БСП за България\" за вот на недоверие срещу кабинета заради провала в сектор \"Сигурност\". Те ще гласуват \"за\" свалянето на кабинета в петък, също като парламентарната група, увери той. Спор. \"Дума\":БСП обвини ГЕРБ, че водят тайни преговори за мигрантите Корнелия Нинова обвини управляващите, че водят тайни преговори за мигрантите. В телевизионно интeрвю лидерът на БСП заподозря, че Бойко Борисов е притеснен, защото е разкрит смисълът на разговорите му по темата. От Франция дойде новината, че на срещата на върха в София са се водили разговори за подписване на двустранни споразумения, например между Германия и България, Германия и Гърция, за да се върнат тук мигрантите, които са минали за първи път през страната ни, възмути се тя. За да повярва, че премиерът мисли за интересите на държавата, Нинова иска след посещението си в Брюксел той да отмени частта от Стратегията за мигрантите на Министерския съвет, която казва, че страната ни гледа на тях като работна сила, която ще оправи икономиката и ще реши демографската криза. \"Кой мозък в Европа измисли, че ще решим демографския проблем, като внесем мигранти от арабски държави? Да отмени и изречението, което казва, че ще осигурим на мигрантите социални осигуровки, здравни осигуровки, жилища. Първо да ги осигури на българите\", настоя тя.\"Сега ли се сети, че има проблем. Звъни на Орбан в опит да вземе завоя, но този завой е много остър и може колата да излети от пътя. Когато през 2016 г. прочетох от трибуната на парламента тайното постановление 208 на правителството му за заселване на мигранти в България, всички ни се нахвърлиха какви сме антиевропейци. Тогава ние не се поколебахме да влезем в спор и с нашето политическо семейство ПЕС\", каза тя. Петъчната реч на Бойко Борисов пред НС бе посветена на разговорите му с унгарския премиер, но стана ясно, че той вече иска нелегалните чужденци да се връщат в родните си страни.", "date": "2018.06.25", "title": " Заев: Македония, България и Гърция са двигател за развитие на Балканите; Падаме под 7 милиона през 2019 г."}
{"url": "https://news.bg/world/sreshtata-v-bryuksel-za-migrantite-kontruktivna-no-bez-rezultati.html", "text": "Срещата на върха на ЕС за миграцията е конструктивна, но не са били постигнати конкретни резултати. Това заяви на пресконференция испанският премиер Педро Санчес, цитиран от \"Катимерини\".Тя показа ясно разделението на страните-членки, след като Вишеградската четворка бойкотира срещата, а френският президент Еманюел Макрон заплаши със санкции онези, които не показват съпричастност към общите проблеми. Въпреки заявения план на Италия за създаване на центрове в страните, от които идват мигрантите, малки са надеждите за постигане на обща позиция на този етап. България бе представлявана на срещата от премиера Бойко Борисов. От \"Оксфам\" разкриткуваха опитите Европа да бъде првърната в крепост, до която бягащте от конфликти нямат достъп. Също така се припомня и \"античовешката\" политика на сегашните управляващи в САЩ към мигрантите. ", "date": "2018.06.25", "title": "Срещата в Брюксел за мигрантите - контруктивна, но без резултати "}
{"url": "https://news.bg/int-politics/frantsiya-skastri-ostro-italiya-ne-i-iska-urotsite-za-migrantite.html", "text": "Френският министър по европейските въпроси обяви, че международното право задължава Италия да разреши на изоставения мигрантски спасителен кораб Lifeline да акостира в италианско пристанище и че Рим не е в позиция да казва на Париж как да се държи, съобщава \"Ройтерс\".С повече от 230 мигранти на борда, корабът Lifeline се намира в международни води в Средиземно море, като това е вторият спасителен кораб в последните седмици, който излага дълбоките разделения в Европа по въпроса как да бъдат споделяни бежанците и икономическите мигранти.Конфликтът идва, след като европейските лидери вчера не успяха да намерят решение на кризата с мигрантите, която отслаби единството на ЕС, заплашва да събори коалиционното правителство в Германия и да подкопае Шенгенското пространство.Преди вчерашната минисреща на върха на ЕС Рим обвини френския президент Еманюел Макрон в \"арогантност\", като вътрешният министър Матео Салвини призова френския държавен глава да покаже \"щедрост\" в имиграционната си политика.\"Щедростта на Франция не може да бъде оспорвана от никого и не е г-н Салвини, който затваря пристанищата си (за мигранти), този, който ще поучава Франция\", изтъкна френският министър по европейските въпроси Натали Лоазо пред телевизия France 2.По думите на Лоазо, Европа трябва да направи повече, за да помогне на страните членки на ЕС като Италия и Гърция, където мигрантите, бягащи от война, преследване и бедност, предимно от Африка и Близкия изток, първо стъпват на европейска територия.Ала тя добави, че международното право е недвусмислено по въпроса къде корабът Lifeline трябва да бъде приет: \"Акостирате на най-близкото пристанище. Най-близкото пристанище е в Южна Италия. Това не е удобно за всички, но това е международно право.\"На срещата на лидерите на страните членки на ЕС на 28-29 юни се очаква те да подкрепят допълнително затягане на контрола върху външните граници на Общността и даването на повече пари на чужди страни, за да се предотврати навлизането на мигранти в Европа.Ала няма признаци за постигане на споразумение за това как да бъде разпределено бремето на мигрантите.Коментарите на Лоазо подчертават степента, в която отношенията между проевропейското интеграционно правителство на Макрон и новото антиелитистко правителство в Рим са обтегнати от проблема с имиграцията.Повтаряйки думите на Макрон през уикенда, Лоазо отбеляза, че Европа не изпитва криза с мигрантите в мащаба от 2015 г. и че днешното сътресение по темата е политически задвижено.", "date": "2018.06.25", "title": "Франция скастри остро Италия, не ѝ иска уроците за мигрантите"}
{"url": "https://news.bg/world/putin-hvali-golemiya-politicheski-avtoritet-na-erdogan-sled-pobedata.html", "text": "Редица лидери на правителства поздравиха президента на Турция Реджеп Ердоган за победата му на президентските избори, информира \"Дейли сабах\".Ердоган получи поздравления от емира на Катар Тамим бин Хамад ал Тани, президента на Палестина Махмуд Абас, държавния глава на Азербайджан Илхам Алиев, премиера на Унгария Виктор Орбан, президента на Русия Владимир Путин, иранския държавен глава Хасан Рохани и други.Путин поздрави Ердоган за преизбирането му, отбелязвайки, че резултатът от вота подчертава \"големия политически авторитет\" и масовата подкрепа, получил след гласуването, информират от Кремъл.Руският лидер \"подчертава, че резултатът от гласуването в пълна степен свидетелства за големия политически авторитет на Реджеп Ердоган, широката подкрепа за ръководения от него курс за разрешаване на актуалните социално-икономически задачи пред Турция и укрепване на външнополитическите позиции на страната\".Путин също подчертава готовността на Русия да продължи сътрудничеството си с Турция.Президентът на Азербайджан Илхам Алиев е първият държавен глава, телефонирал на турския си колега след обявяването на резултатите.Унгарският премиер Виктор Орбан пък е първият лидер от ЕС, който поздрави Ердоган.Сърбия и Гърция също поздравиха победителя.При 97% от преброените бюлетини Ердоган получава 52,5% подкрепа.Втори е кандидатът на Републиканската народна партия Мухарем Индже с 30,75%.", "date": "2018.06.25", "title": "Путин хвали „големия политически авторитет” на Ердоган след победата"}
{"url": "https://news.bg/crime/npo-atakuva-fotokapanite-na-plazh-koral.html", "text": "От сдружение \"Да запазим Корал\" внесоха жалба срещу фирма на морски плаж \"Корал\". Причината за жалбата е нарушение на регламента за защита на личните данни в България.Жалбата е срещу испанската фирма \"Ибердрола Инмобилиария\". Потенциалният материален интерес е в размер на 1.25 милиарда евро, тъй като световният оборот на фирмата е 31.2 милиарда евро за миналата година и при наличие на нарушение глобата е в размер на 4% от него, обясняват в свое писмо до медиите от \"Да запази Корал\".Жалбата е заради поставени \"фотокапани\" на оградата на частния имот. Според НПО самият имот попада в дюните на плаж \"Корал\".Табели обясняват на неподозиращите плажуващи, че всеки, преминал през техния имот, ще бъде заснет и идентифициран, а тази информация ще бъде изпратена на РУ \"Царево\".\"За плажуващите на плаж \"Корал\", които тръгват от плаж \"Корал\" по общинския път и попадат в територия на фотокапаните, този факт е силно обезпокояващ, особено след като те разбират за това едва излизайки на асфалтовия път\", обясняват от дружеството.От сдружението намират за особено изненадващи фотокапаните, след като от \"Ибердрола\" е написала, че разрешава пешеходното преминаване през своя имот.От \"Да запасим Корал\" очакват комисията за защита на личните данни да разследва казуса. Комисията трябва да установи дали има нарушения по регламента за защита на личните данни.Сдружението иска в частност да бъде проверено дали има нарушение засягащо основните принципи за обработване на лични данни, включително условията, свързани с даването на съгласие; Дали има нарушение на правата на субектите на данни; Дали има риск от предаването на лични данни на получател в трета държава или международна организация.От \"Да запазим Корал\" напомнят, че се грижат доброволно за плаж \"Корал\" от 15 години и вярват, че българските граждани отишли на почивка имат право да бъдат защитени от възможността да попадат в нерегламентирани фотокапани.", "date": "2018.06.25", "title": "НПО атакува фотокапаните на плаж \"Корал\""}
{"url": "https://news.bg/int-politics/turtsite-v-balgariya-glasuvaha-masovo-protiv-erdogan.html", "text": "На провелите се вчера предсрочни президентски и парламентарни избори в Турция хората с турско гражданство у нас са гласували масово за кандидата за президент на основната опозиционна Народнорепубликанска партия Мухарем Индже. Това показват данните от гласуването, цитирани от турските медии.Индже събира подкрепата на 58,3 процента от гласувалите турци у нас, докато за Ердоган са гласували само 25,4 на сто. На трето място е кандидатът на \"Добра партия\" Мерал Акшенер, която е получила 8,6 процента подкрепа.Разбира се, у нас турската диаспора е твърде малка в сравнение с Германия например, където Ердоган води със смазваща преднина - 65 на сто от гласовете, докато за Индже са гласували само 21,8 на сто.Индже побеждава убедително също така в САЩ, Великобритания, Русия, Канада, Китай и др. Ердоган е много убедителен още във Франция, Холандия, Белгия, Норвегия, Швеция, както и в самата Турция.По отношение на парламентарния вот картината е почти същата. Опозиционната Народнорепубликанска партия е получила 44 на сто от гласовете на турците в България, докато Партията на справедливостта и развитието на Ердоган събира само 21,6 процента от гласовете. В Германия обаче, където живеят повече от 4 млн. турци, партията на Ердоган печели 55,9 на сто от гласовете, докато Народнорепубликанската партия получава само 15,5 на сто. ", "date": "2018.06.25", "title": "Турците в България гласуваха масово против Ердоган"}
{"url": "https://news.bg/world/sasht-izpitvat-kndr-s-konkretni-zadachi-za-opredelen-period.html", "text": "Скоро САЩ ще представят график на КНДР с \"конкретни искания\" към Пхенян след историческата среща между президента Доналд Тръмп и лидера на тоталитарната държава Ким Чен-ун.Това съобщи високопоставен представител на Пентагона, цитиран от \"Ройтерс\".Източникът, който коментира пред малка група репортери преди визитата на военния министър Джим Матис в Азия през тази седмица, не разкри подробности, но намекна, че времевият диапазон ще бъде достатъчно ограничен, за да се установи нивото на ангажимент на Пхенян.\"Много скоро ще разберем дали те ще действат в знак на добра воля, или не\", поясни представителят.\"\", допълни военният източник.През миналата седмица държавният секретар на САЩ Майк Помпео заяви, че иска да се върне в КНДР, за да задвижи изпълнението на споразумението от срещата на 12 юни в Сингапур.По-рано този месец Вашингтон изрази надежда КНДР да изостави ядрените оръжия до края на мандата на Тръмп на 20 януари 2021 г.Матис, който ще посети Китай, Южна Корея и Япония, подчерта, че нарежданията на Тръмп за отмяна на планираните за август учения Freedom Guardian обхващат и други две малки игри.Вчера военният министър пристигна в Аляска, откъдето отпътува за Китай. Визитата в китайската държава на 26 и 28 юни е първата на военен министър на САЩ от 2014 г.", "date": "2018.06.25", "title": "САЩ изпитват КНДР с конкретни задачи за определен период"}
{"url": "https://news.bg/world/makedoniya-podkrepete-ni-za-es-i-shte-vi-izpratim-presni-domati.html", "text": "Подкрепете ни за ЕС и ние ще ви изпратим \"пресни\" домати.Това предложение отправи министърът на външните работи на Македония Никола Димитров, цитиран от \"Политико\".Той предложи \"пресни\" домати на всеки, който подкрепи Македония да започне преговори с ЕС за присъединяване.\"Който подкрепи старта на предприсъединителните преговори на Македония с ЕС през следващата седмица, ние обещаваме да ви изпратим по пощата пакет с пресни домати\", написа Димитров в \"Туитър\", уверявайки, че ще получат \"най-вкусните домати в света\".Във вторник ЕС ще обсъди въпроса за разширяването преди срещата на върха на съюза в Брюксел по-късно тази седмица.", "date": "2018.06.25", "title": "Македония: Подкрепете ни за ЕС и ще ви изпратим „пресни” домати"}
{"url": "https://news.bg/crime/gorski-zaloviha-brakonier-po-vreme-na-noshten-lov.html", "text": "Инспектори към Изпълнителната агенция по горите заловиха бракониер по време на нощен лов. Горските получили сигнал за бракониерство в землището на село Струпец, община Роман към 00:00 часа на 25 юни.Когато пристигнали на място инспекторите видели светлина от боен фар и движещ се джип, който обикалял нивите. Те опитали да спрат автомобила, но шофьорът опитал да избяга. След кратко преследване горските спрели джипа.Между двете предни седалки инспекторите открили извадено от калъф и заредено ловно оръжие, карабина с два патрона в пълнителя, както и прикачен уред за нощно виждане.На бракониерът е съставен акт за нарушение по Закона за лова и опазване на дивеча, а автомобилът, които бил без регистрационни табели, е задържан.", "date": "2018.06.25", "title": "Горски заловиха бракониер по време на нощен лов"}
{"url": "https://news.bg/int-politics/indzhe-prie-rezultatite-ot-izborite-v-turtsiya-prizna-erdogan-za-prezident.html", "text": "Кандидатът за президент на основната турска опозиционна Народнорепубликанска партия Мухарем Индже обяви, че приема резултатите от вчерашните избори, тъй като данните, с които разполага партията му, са в съответствие с официалните резултати, съобщават турските медии.\"Приемам тези резултати от изборите\", изтъкна Индже, след като зае второ място след новия стар президент Реджеп Тайип Ердоган в изборите, въпреки че предизборната му кампания беше много ожесточена срещу дългогодишния силен човек в Турция.Индже призова Ердоган да бъде лидер на всички 80 млн. турци, като му каза: \"Вие сте президентът на всички нас.\"Индже получи 30,6 процента от гласовете, докато Ердоган си осигури 52,6 процента на историческите президентски избори, след които Турция се превръща в президентска република, а властта на Ердоган става безгранична.Управляващата Партия на справедливостта и развитието на Ердоган също си осигури победа с 42,5 процента от гласовете в парламентарните избори, при преброени 99,64 процента от бюлетините.Народният съюз, който е съставен от Партията на справедливостта и развитието и Партията на националистическото действие, спечели 53,7 на от гласовете.", "date": "2018.06.25", "title": "Индже прие резултатите от изборите в Турция, призна Ердоган за президент"}
{"url": "https://news.bg/crime/uslovna-prisada-za-bivsh-prepodavatel-ot-su-sv-kliment-ohridski.html", "text": "Софийският районен съд осъди условно преподавателя в СУ \"Св. Климент Охридски\" Чавдар Стоянов, за извършени от него престъпления против личността, съобщиха от прокуратурата.Чавдар Стоянов е осъден на лишаване от свобода за срок от три години, изпълнението на което е отложено за 5 години.Обвинителният акт е внесен през юли 2017 г. Юристът и бивш университетски преподавател Чавдар Стоянов е обвинен за две престъпления - , за което е предвидено наказание \"лишаване от свобода\" до шест години. Второто обвинение е за осъществени действия на полово удовлетворение с лице от същия пол, за което е предвидено наказание \"лишаване от свобода\" от две до осем години.В края на 2015 г. пострадалият по първото от двете престъпления - Г.И., си търсел допълнителна работа, като чрез свой познат се свързал по телефона с подсъдимия Чавдар Стоянов. Двамата си уговорили среща. От своя познат И. разбрал, че Стоянов иска да назначи човек за лична охрана.При срещата Стоянов заявил на И., че е бисексуален, както и че работи като прокурор и едновременно като лектор в СУ \"Св. Климент Охридски\". Изрично предупредил свидетеля И., че последният не следва да закъснява за работа, защото в противен случай щял да бъде наказан с бой с камшик.На следващия ден подсъдимият Стоянов и И. се видели отново в заведение в столичния кв. \"Лозенец\", като след срещата им подсъдимият внезапно се опитал да хване бедрото на И., а впоследствие и да го прегърне.И. решил да не започва работа при Стоянов. След като И. не се явил при Стоянов на предварително уговорената дата, последният му се обадил по телефона и му заявил, че за неявяването му следва да му се наложи наказание - бой с камшик. По-късно през същия ден подсъдимият изпратил и телефонно съобщение на Г.И., че ще го набеди пред прокуратурата на Р. България, че е извършил престъпление, че го е нападнал и ще има трима свидетели.По подобен начин през 2012 г. подсъдимият Стоянов пуснал обява, че си търси лична охрана. На обявата откликнал К. Л.При първоначалната среща между двамата подсъдимият Стоянов заявил на Л., че е доктор по международно право и че работел за бивш главен прокурор. Няколко дни по-късно двамата мъже се срещнали отново, като Стоянов настоял да отидат в апартамент.Там , но преди това да се съблече гол до кръста. Свидетелят решил, че това е част от изпита за работа, започнал да прави лицевите опори. Стоянов го .", "date": "2018.06.25", "title": "Условна присъда за бивш преподавател от СУ \"Св. Климент Охридски\""}
{"url": "https://news.bg/world/tezhka-i-reshavashta-sedmitsa-za-merkel.html", "text": "Канцлерът на Германия Ангела Меркел е изправена пред важна седмица, която може да реши бъдещето на германското правителство, информира ДПА.Лидерът на германската държава трябва да намери решение с европейските си колеги за разрешаване на кризата с миграцията у дома и в чужбина.Тя среща проблеми при овладяването на спора с вътрешния министър Хорст Зеехофер по отношение кои мигранти да бъдат допускани в страната. Зеехофер заплаши да започне да блокира някои мигранти на границата от началото на следващия месец. Той е лидер на Християнсоциалния съюз, коалиционен партньор на Меркел, което означава, че спорът поставя под въпрос тристранната коалиция със социалдемократите.Първата среща на Меркел е днес с партията й - Християндемократическия съюз.Във вторник канцлерът ще проведе разговори с коалиционните лидери.Заместник-председателят на Германската социалдемократическа партия Ралф Щегнер заяви пред репортери през уикенда, че партията му няма да подкрепи незабавно отхвърляне на имигранти, пристигнали на германската граница.Източници от партията съобщиха пред ДПА, че има приготовления за възможни предсрочни избори, ако коалицията се разпадне.В четвъртък в Брюксел ще се проведе среща на върха на ЕС, на която лидерите ще се опитат да достигнат до решение на мигрантската криза.Еврокомисарят по бюджета Гюнтер Йотингер смята, че Зеехофер и Християнсоциалният съюз трябва да дадат повече време на Меркел да разреши казуса с мигрантите. Йотингер вярва, че ще бъде постигнат напредък на срещата на евролидерите.\"Но няма да има такъв консенсус за какъвто Християнсоциалният съюз чака\", предупреди той.", "date": "2018.06.25", "title": "Тежка и решаваща седмица за Меркел"}
{"url": "https://news.bg/society/prezidentat-otlichi-duhovni-lideri-na-natsiyata.html", "text": "На официална церемония в Гербовата зала на президентството държавният глава Румен Радев удостои с висши отличия деветима дейци на културата и изкуството.В словото си президентът заяви, че днешното събитие е един своеобразен празник на българския талант, който е прекрасно реализиран, упорито защитаван и безапелационно аплодиран и подкрепян.\"Вие сте посветили себе си на духовния напредък, вписали сте се с талант, всеотдайност и много труд. С вашите имена България присъства пълноценно на съвременната и европейска световна сцена\", каза още в словото си президентът Радев.Президентът изтъкна, че благодарение на творците на културата се предава силата на изкуството, с което се пленява ум и въображение. Успехът на вашето духовно лидерство е успех за цяла България, акцентира Радев.\"Вашият талант е силата на словото, на музиката и танца. Това е признание не само за вашия ярък талант, но и признание затова, че вие предавате духа на свободното творчество на многобройни млади последователи\", отбеляза президентът.С орден \"Стара планина\" - първа степен бе отличена режисьорът Адела Пеева. Писателят и преводач Петър Велчев и бившият директор на Народната библиотека \"П. Р. Славейков\" във Велико Търново д-р Иван Ангелов бяха отличени с орден \"Св. Св. Кирил и Методий\" - втора степен.Балетната изпълнителка, педагог и хореограф доц. Калина Богоева, оперната прима Стефка Евстатиева и дългогодишният директор на Националния учебен комплекс по култура с лицей за изучаване на италиански език Величка Велянова бяха отличени с орден \"Св. Св. Кирил и Методий\" - огърлие.Държавният глава удостои актьорите Иван Иванов и Христо Мутафчиев с орден \"Св. Св. Кирил и Методий\" - огърлие. Същото държавно отличие получи и композиторът и педагог проф. Милко Коларов.В словото си режисьорът Адела Пеева, една от отличените днес, заяви, че за нея е особена чест да получи значим държавен орден. Като голямо признание Пеева вижда ордена.В речта си тя отбеляза, че дейците на изкуството и културата работят, за да допринесат за духовното развитие на българското общество.\"Ние живеем във време, когато материалното е ценено, а духовното е подценявано. Нашите усилия са да служим на нашата република, като работим за духовното\", заяви Пеева.Тя изрази възхищението си, че с тези високи отличия са удостоени почти равен брой жени и мъже. Това показва, че творчеството и дейността на жените в областта на изкуството и културата е оценена по достойнство.", "date": "2018.06.25", "title": "Президентът отличи духовни лидери на нацията"}
{"url": "https://news.bg/regions/kamani-za-10-000-leva-prechat-na-parkiraneto-v-borisovata-gradina.html", "text": "Край улицата в Борисовата градина зад Парк хотел \"Москва\" са разположени огромни валчести камъни. Те са там, за да осигурят достъпа на пешеходците да минават спокойно, без да заобикалят паркиралите автомобили. \"Сега община София гордо е сложила тук тези отговорни валчести камъни, за да попречи на колите да паркират. Умно! Пешеходците, разбира се, пак не можем да минаваме, понеже упорито отказваме да летим ниско над валчестите камъни. Не сме бързолети, все пак\", пише Александър Урумов на своята страница във Фейсбук, заснел технологичния подход на общината за решаване проблема с паркирането.Той информира и за заповедта на Столична община, в която е отбелязано: \"Относно необходимост от поставяне на каменни блокове в оградените участъци по периферията на Лесопарк \"Борисова градина\".По информация на Нова телевизия проектът започва пред месец и обхваща територия от 1 километър. А стойността му е около 10 000 лева.\"Решихме да използваме камъни, тъй като това е естествен материал. За момента сме решили това да бъде само около лесопарковите територии. Световна практика е използването на този вид материал за ограничаване на автомобилното паркиране. Камъните са доста големи. Използва се тежкотоварен транспорт с организация на движението\", заяви арх. Димитър Данчев, директор на дирекция \"Зелена система\".Мнението на живеещите в района за каменната блокада на входа на парка, е контрастно.", "date": "2018.06.25", "title": "Камъни за 10 000 лева пречат на паркирането в Борисовата градина "}
{"url": "https://news.bg/world/sasht-otkazaha-viza-na-eksshefa-na-nato-havier-solana.html", "text": "САЩ отказаха виза на бившия генерален секретар на НАТО Хавиер Солана заради посещение в Иран, пише \"Гардиън\".Ислямската република е сред държави в \"черен\" списък на Департамента за вътрешна сигурност на САЩ.Солана, който помогна на преговорите с Иран за ядреното споразумение като шеф за външната политика на ЕС, трябваше да изнесе реч на събитие на института \"Брукингс\" във Вашингтон, но научил, че не може да влезе в САЩ, след като му е отказана виза.Според системата автоматично се отказва достъп до САЩ на тези, които посетят една от седемте държави в списъка - Ирак, Сирия, Иран, Судан, Либия, Сомалия и Йемен, преди или след 1 март 2011 г. Те ще трябва да подадат документи за виза.Правилата са въведени преди наложената от президента на САЩ Доналд Тръмп спорна забрана, отнасящи се до пет мюсюлмански държави и КНДР.Солана коментира пред испанската телевизия Antena 3, че решението е малко подло.\"\", поясни той.Солана, който заемаше поста на испански външен министър, добави, че е бил поканен в Иран през 2013 г., за да присъства на встъпването в длъжност на президента Хасан Рохани.Бях там като представител на всички тези, които участваха в преговорите. Ще видя дали мога да оправя това, добави той и изрази надежда скоро да се разреши ситуацията, тъй като има професионални ангажименти в САЩ.\"Трябва да отида, защото аз работя там и аз съм преподавател в различни университети\", уточни той.Солана заемаше постовете на външен министър на Испания (1992-1995), генерален секретар на НАТО (1995-1999) и върховен представител на ЕС за външната политика (1999-2009).", "date": "2018.06.25", "title": "САЩ отказаха виза на ексшефа на НАТО Хавиер Солана"}
{"url": "https://news.bg/world/sblasatsi-mezhdu-politsiyata-i-protestirashti-v-teheran.html", "text": "Протестиращи влязоха в сблъсъци с полицията пред парламента на Иран, информира АП.Видеоматериали в социалната мрежа показват ирански протестиращи да влизат в стълкновение със служители на полицията пред сградата на парламента в столицата Техеран.Полицията е използвала сълзотворен газ срещу демонстрантите.По-рано днес се проведоха протести пред историческия Голям пазар. Продавачите бяха принудени да затворят заради очевидната ярост на протестиращите, продиктувана от икономическите проблеми в страната.В края на миналата година Ислямската република беше разтърсена от икономически протести, разпространили се в 75 града. Това бяха и най-големите демонстрации в страната от спорните президентски избори през 2009 г. 25 души загинаха, а близо 5000 бяха задържани от властите при протестите в края на декември и началото на януари.", "date": "2018.06.25", "title": "Сблъсъци между полицията и протестиращи в Техеран"}
{"url": "https://news.bg/regions/masov-otstrel-na-divite-praseta-zapochva-v-oblast-dobrich.html", "text": "Масов отстрел на дивите прасета започва в област Добрич. Целта е драстично намаляване на популацията им заради откритите 15 огнища на заболяването африканска чума по свинете в окръг Тулча, Румъния. Той е на 120 км от сухопътната граница с България.Въпреки че ловният сезон се открива на 1 октомври, за да се намали до минимум популацията на дивите свине, тази година отстрелът им ще започне по-рано. По данни от пролетната таксация, на територията на стопанството в Тервел има 387 възрастни животни, от които трябва да бъдат отстреляни 350.Това са част от мерките за недопускане на проникването и разпространението на заболяването в страната ни на африканската чума по свинете, обсъдени на проведеното по-рано през деня извънредно заседание на Епизоотичната комисия, съобщи БНР.Африканската чума не е опасна за хората, но води до масова смъртност при дивите и питомните свине. Срещу нея няма ваксина, както и лечение.Пред членовете на Епизоотичната комисия в област Добрич директорът на Областната дирекция по безопасност на храните д-р Анелия Андонова обясни, че се забранява вноса в България на свинско месо и суровини и храни със свинско месо, предназначени за лична консумация.Разпоредено е, при проверки на пътниците, влизащи в България, ако бъдат открити суровини и храни от свинско месо, те да се изземват и предават за унищожаване. Колите, които влизат от държавите членки на ЕС, да бъдат дезинфектирани.Според началника на отдел \"Здравеопазване на животните\" в ОДБХ д-р Борислав Каменов, признаците на африканската чума са идентични с тези на класическата чума по свинете. Заболяването нанася огромни икономически щети, тъй като води до почти 100% смъртност при тези животни.\"Основните клинични признаци са повишаване на температурата, наличие на кръвоизливи и най-вече посиняване на ушите\".Според д-р Каменов, най-голямата заплаха за навлизането на африканската чума на територията на България е в очаквания голям поток на туристи от Румъния и Унгария. Африканската чума е изключително устойчиво заболяване, като термичната обработка на месото трябва да е минимум 30 минути на 60 градуса, в околната среда тя издържа повече от две седмици, в месни продукти - около 6 месеца. В замразеното месо заразата остава с години.По данни на Областната дирекция по безопасност на храните във ферми в област Добрич се отглеждат повече от 70 000 свине, като само в свинефермата в село Козлодуйци, община Добричка в момента има 45 000 свине.До края на тази седмица във всичките 8 общини на област Добрич ще бъдат свикани общинските епизоотични комисии. Предстои да бъдат определени общински терени за загробване на умрелите животни. Предстои да бъде извършена дезакаризация и дезинсекция на тревни и водни площи, а животните без ветеринарномедицински документи ще подлежат на допълнителни проверки.", "date": "2018.06.25", "title": "Масов отстрел на дивите прасета започва в област Добрич"}
{"url": "https://news.bg/int-politics/zaharieva-makedoniya-vse-oshte-nyama-palna-podkrepa-za-pregovori-za-evrochlenstvo.html", "text": "Министърът на външните работи Екатерина Захариева съобщи, че 4/5 от страните-членки на ЕС подкрепят членството на Македония в общността, предаде БНР.Тя коментира, че позицията на Македония е по-добра от тази на Албания.\"Подкрепата от много голяма част - бих казала четири пети от държавите-членки на ЕС, е налице и всички те осъзнават, че сега е изключително важен и критичен момент, който ще предопредели дали няма да спре процесът и позитивната тенденция, която е започнала на Балканите за реформи, за помирение за решаване на дългогодишни въпроси, ако не се вземе това решение.\" - посочи Захариева.По думите й обаче утре на съвета \"Общи въпроси\" едва ли може да се решение по въпроса за Македония.\"Имаме още работа да убедим част от държавите, които са скептични... Позицията на Македония е по-силна от тази на Албания, но ние ще предложим и двете страни\" да започват преговори за еврочленство, допълни министър Захариева.По думите й, решението за започване на преговори с Македония среща съпротива сред \"традиционно евроскептичните\" страни. Освен това, ще са необходими още усилия, за да бъде убедена Франция за предприемането на подобна стъпка.", "date": "2018.06.25", "title": "Захариева: Македония все още няма пълна подкрепа за преговори за еврочленство"}
{"url": "https://news.bg/politics/prezidentat-razgovarya-s-prof-tenyo-popminchev-za-razvitieto-na-visoki-tehnologii-u-nas.html", "text": "Президентът Румен Радев разговаря с проф. Теньо Попминчев за възможностите у нас да се развиват високи технологии, чрез които да се постигне промяна на икономическата среда в страната, съобщиха от президентството. Днес държавният глава прие на \"Дондуков\" 2 българския физик, който беше обявен от списание Science News за един от 10-те най-перспективни млади учени в света.\"Инвестирането в приложни изследвания, към които проявяват интерес компаниите, които са световни лидери в информационните технологии, електрониката, био- и нанотехнологиите, могат да създадат качествено нова икономическа и социална среда в България.\" - подчерта президентът Радев.\"Ако една държава не инвестира във високи технологии и в създаването на интелектуална собственост, тя не може да просперира\", заяви от своя страна проф. Попминчев.Той е създател на първия настолен рентгенов лазер с кохерентно лъчение и атосекундна продължителност на импулса. Българският физик ръководи лаборатории в САЩ и Австрия, в които се провеждат изследвания, имащи приложение в медицината, електрониката и отбраната. Те са спонсорирани от държавни институции, ЕК и частни компании. Проф. Попминчев има амбицията да използва своя опит за изграждането на изследователски център за био- и нанотехнологии у нас с подкрепата на Софийския университет \"Св. Климент Охридски\". Той ще носи името на Джон Атанасов.Държавният глава отново подчерта, че страната ни трябва да отделя повече средства от европейските фондове, които усвоява, за развитието на човешкия капитал чрез инвестиции в образование, наука и изследвания, както и в създаването на условия за младите учени - така България ще може да изнася в чужбина резултатите от научни изследвания с висока добавена стойност, а не собствените си учени.Под патронажа на президента Румен Радев в София ще се проведе конференция с участието на водещи български и международни учени в приложните изследвания в областта на физиката, биотехнологиите, електрониката и високите технологии, на която да бъдат представени конкретни проекти за изграждането на изследователски центрове, както и чуждестранният опит за обединяване на усилията на образователните институции, научните среди и бизнеса.\"България има научната експертиза и традиции в сферата на образованието, и с подкрепата на държавните институции и бизнеса може да се утвърди като международен изследователски център, което ще върне многократно направените първоначални вложения\", посочи на срещата Румен Радев.", "date": "2018.06.25", "title": "Президентът разговаря с проф. Теньо Попминчев за развитието на високи технологии у нас"}
{"url": "https://news.bg/int-economics/finansirat-startirashti-i-malki-kompanii-s-nad-200-mln-lv-do-kraya-na-godinata.html", "text": "Стартиращи и малки български компании могат да се разчитат на финансиране от над 200 милиона лева през тази година, заяви министърът на икономиката Емил Караниколов. Тази вечер той участва в церемонията по награждаване на победителите в тазгодишното издание на конкурса за успешен малък бизнес \"Големите малки\", съобщиха от Министерството на икономиката.Фирмите могат да се възползват от средствата през различни инструменти за финансов инженеринг.По думите на икономическия министър, вече е стартирала процедурата \"Насърчаване на предприемачеството\" по оперативната програма \"Иновации и конкурентоспособност\", с фокус специално върху стартиращи предприятия, с бюджет 67,2 млн. лв.Той посочи, че в допълнение към тези възможности, достъп до финансиране стартиращите предприятия могат да получат и чрез инструментите за финансов инженеринг, които също се изпълняват в рамките на програмата за иновации от Фонда за ускоряване и начално финансиране. Фондът е с общ бюджет от 100 млн. лв.Същите финансови инструменти се прилагат и от наскоро подписания нов инвестиционен фонд за рисков капитал в размер на 50 млн. лева., в рамките на Инициативата JEREMIE, управлявана съвместно с Европейския инвестиционен фонд.Министър Караниколов връчи голямата награда на конкурса, присъдена на проекта \"ШКОЛО\" - за въвеждане на електронни дневници в училищата. Те позволяват на родителите да се информират в реално време за успеха и поведението на своите деца в училище.Министър Караниколов посочи, че дигиталната реформа в образователната система е изключително важна, а икономика без образование няма как да съществува.", "date": "2018.06.25", "title": "Финансират стартиращи и малки компании с над 200 млн. лв. до края на годината"}
{"url": "https://news.bg/int-politics/sarbiya-otvori-2-novi-glavi-v-pregovorite-s-es-cherna-gora-1.html", "text": "Под ръководството на Екатерина Захариева Конференцията за присъединяване на Сърбия отвори две нови глави от преговорите за членство Европейския съюз, а тази за Черна гора - една, съобщиха от Министерството на външните работи.Двата форума се проведоха днес в Люксембург.Делегацията на Европейския съюз беше водена от министъра на външните работи Екатерина Захариева, от името на Българското председателство на Съвета на ЕС. Европейската комисия беше представлявана от Йоханес Хан, комисар по въпросите на европейската политика за съседство и преговорите за разширяване. Делегацията на Черна гора беше водена от външния министър Сърджан Дарманович, а тази на Сърбия - от Ядранка Йоксимович, министър на европейската интеграция.На Деветото заседание на Съвета за стабилизиране и асоцииране ЕС-Черна гора беше дискутиран напредъкът в подготовката на Черна гора за членство в общността. Съветът беше последван от 11-ото заседание на Конференцията за присъединяване на Черна гора на равнище министри.По-късно днес се проведе и 8-ото заседание на Конференцията за присъединяване на Сърбия на равнище министри.Потвърждаването на европейската перспектива на Западните Балкани е ключов приоритет за Българското председателство, заяви министър Екатерина Захариева.\"Надявам се двете страни да продължат да работят с реформите, за да постигнат необходимите резултати, които да ги приближат още повече към европейското семейство\", подчерта тя.Целта на Конференцията за присъединяване на Черна гора бе започването на преговори по глава 17 \"Икономическа и парична политика\". Страната започна преговори за присъединяване към ЕС през 2012 г. С днешното заседание 31 от общо 35 преговорни глави са отворени, като 3 глави са предварително затворени.На Конференцията за присъединяване на Сърбия бяха отворени глава 13 - \"Рибарство\", и глава 33 - \"Финансови и бюджетни разпоредби\". От общо 35 преговорни глави 14 са вече отворени, ако 2 от тях са предварително затворени. Преговорите за присъединяване на Сърбия започнаха през 2014 г.", "date": "2018.06.25", "title": "Сърбия отвори 2 нови глави в преговорите с ЕС, Черна гора - 1"}
