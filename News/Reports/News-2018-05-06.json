{"url": "https://news.bg/int-politics/makron-ako-sasht-napusnat-sporazumenieto-s-iran-mozhe-da-posledva-voyna.html", "text": "Френският президент Еманюел Макрон предупреди, че евентуално излизане на САЩ от ядреното споразумение между Иран и шесторката международни посредници от 2015 г., може да доведе до война, предаде Би Би Си.\"Може да отворим кутията на Пандора. Може да започне война.\" - предупреждава Макрон в интервю за германското списание Spiegel.\"Не мисля, че Доналд Тръмп иска война\", посочва Макрон.През април, когато двамата с американския президент се срещнаха във Вашингтон, Макрон се опита да убеди Тръмп да не се отказва от споразумението с Иран.На аналогични позиции са Великобритания и Германия, както и ООН.Президентът на Иран Хасан Рохани категорично отхвърли възможността за преразглеждане на ядрената сделка и обяви, че подобни инициативи са незаконни.\"Ако Америка излезе от ядрената сделка, ще съжали за това като за историческа грешка\", заяви днес Рохани пред иранската държавна телевизия.По думите му, Иран има план за действие при всякакво решение на Тръмп и заплаши с ответни мерки.", "date": "2018.05.06", "title": "Макрон: Ако САЩ напуснат споразумението с Иран, може да последва война"}
{"url": "https://news.bg/politics/borisov-na-poklonenie-v-zografskiya-manastir-na-aton.html", "text": "Премиерът Бойко Борисов е в монашеската република Атон. Той участва в Литургията и в литийното шествие по случай Гергьовден в българския манастир \"Св. вмч. Георги Зограф\" в Атон, съобщиха от МС.Премиерът беше поканен като гост на традиционния храмов празник от игумена на светата обител Амвросий през декември. Тогава правителството отпусна 940 хиляди лева за довършително-ремонтните дейности и изграждането на комуникациите в южното крило на манастира. С парите е извършена цялостна реконструкция на крилото.Южното крило на манастира \"Св. вмчк. Георги Зограф\" е изгоряло през 1976 г. и от тогава до сега не е имало възможност да се използва.В обръщението си към монашеското братство Борисов подчерта, че през вековете православната вяра е помагала най-много при преодоляването на тежките изпитания пред българите. Той подчерта, че православието ни е съхранило като нация.Бойко Борисов и българската делегация се срещнаха с духовното ръководство на Света гора в Карея. Протос Христофор поздрави премиера Борисов и подчерта, че е впечатлен от грижите, които кабинетът полага за Зографската света обител и от личните усилия на министър-председателя за възстановяването и изграждането на нови православни храмове.За свързаните със Зографския манастир обекти са отпуснати 120 хил. лева от бюджета и от Софийската митрополия. Те са били за обновяването на източното крило на Германския манастир \"Св. Иван Рилски\" - метох на \"Св. вмчк. Георги Зограф\" в Атон.За периода от 2009 г. до сега са били отпуснати 400 хил. лева за българското неделно училище в Солун, което е към манастира. В него се обучават около 100 деца. Финансиран е и проект \"Зографски дигитален архив\" в СУ \"Св. Климент Охридски\" със 100 хил. лева за дигитализиране на паметниците на културата, съхранявани в манастира.На Атон освен премиера Борисов са и министрите Владислав Горанов, Кирил Ананиев, Ивайло Московски, Николай Нанков и Боил Банов.Българската делегация беше придружавана от зам.-министъра на външните работи на Гърция Йоанис Аманитидис. Той предаде на българския премиер специални поздрави от министър-председателя Алексис Ципрас. Двамата подчертаха добрите приятелски връзки между българския и гръцкия народ и отличната съвместна работа за успеха на целия регион.Припомняме, Света гора или Атон е планински полуостров в Северна Гърция, дълъг 57 км и широк 7 - 10 км. Общата му площ е 389 кв. км. Най-високият му връх Атон е с височина 2033 м. Според гръцката конституция Света Гора е автономна монашеска общност под гръцки суверенитет и седалище на 20 православни манастира. Наред с манастирите има 12 скита (по-малки манастири), метоси, както и над 600 килии, каливи и катизми.Главен град и административен център на Света гора е Карея, който е седалище на губернатора като представител на гръцката власт. Духовно Света гора е подчинена директно на Цариградската патриаршия в Истанбул. Обитаването на полуострова е разрешено само на монасите и общото население е около 1400 души.", "date": "2018.05.06", "title": "Борисов на поклонение в Зографския манастир на Атон"}
{"url": "https://news.bg/politics/s-grandiozen-parad-otbelyazahme-140-godini-ot-sazdavaneto-na-balgarskata-armiya.html", "text": "С водосвет започна парадът на Българската армия по повод Деня на храбростта. Тази година се навършват 140 години от създаването на армията ни.На парада участват представителни части и техника от трите вида въоръжени сили и представителна част от Македонската армия от механизиран пехотен батальон с командир подполковник Боро Латкоски. С вертолет Ми-17 бе открит парадът на Българската армия. Парада води командирът на Сухопътни войски генерал-майор Михаил Попов.Пред Паметника на незнайния воин Мелнишкият епископ Герасим - главен секретар на Светия Синод извърши водосвет на осветени бойните знамена. Водосветът се извърши с благословението на Негово Светейшество българския патриарх Неофит. На водосвета присъства и президентът Румен Радев, съобщи БНР.Водосветът се прави за здраве и успехи на армията ни, припомнят от Нова телевизия. Символиката на това тайнство е, че се пречистват греховете, освещава участниците и има целебна сила. За първи път водосвет на бойните знамена е отслужен по времето на цар Симеон Велики. Това е станало преди битката при река Ахелой през далечната 917 година. До падането на България под турско преди всяка битка, която води българската войска, е извършван водосвет.След Освобождението тази традиция е възстановена от първия военен министър на Княжество България ген. Паренсов и продължава до 1946 г. След демократичните промени у нас ритуалът е възстановен през 1993 г.След освещаването на водата с нея се поръсват осем знамена-светини за Българската армия, които се съхраняват във Военно-историческия музей. Едното е знамето, ушито през 1877 година от Стилияна Параскевова. То е първообразът на националния ни трибагреник. На водосвета беше и знамето на 1-ви конен полк - то е поръчано в Санкт Петербург и е пример за това, че има страни, в които бойно знаме е различно от националното. В основата на знамето е гербът на червено поле-щит и изправен коронован лъв.На водосвета бяха и знамената на 13-ти пехотен рилски полк, на 15-ти пехотен Ломски полк, на 23-ти пехотен Шипченски полк, на 24-ти пехотен Черноморски полк, на 25 пехотен Драгомански полк и на 30 пехотен Шейновски полк. Знамената са участвали и са били храбро пазени във войните - от Сръбско-българската до Втората световна война.На парада участват танковете Т-72, бронетранспортьори, зенитно-ракетния комплекс \"Оса\", пускови установки и зенитно-ракетен комплекс C-300.От Военно-въздушните сили показват вертолетите Ми-17, един от които ще носи националният флаг, както и вертолетите Ми-24 и \"Кугър\", военнотранспортния самолет \"Спартан\", учебните самолети \"Пилатус\" и бойните самолети Су-25 и МиГ-29.За първи път в Гергьовденския парад участва рота от армията на Македония. Командирът на ротата подполковник Боро Латкоски честити празника на българските представители на въоръжените сили на България.\"В знак на добрите отношения и перспективите пред Македония като бъдещ член НАТО, ние в знак на добра воля, в знак на изпълнение на този договор, който беше подписан между двете правителства, ги поканихме и те откликнаха\", каза Каракачанов пред БНР.По-късно българският президент Румен Радев и македонският му колега Георге Иванов ще посетят военното гробище в Ново село в Македония. Там ще отдадат почит пред загиналите български войни.На водосвета присъстваха президентът Румен Радев, вицепрезидентът Илияна Йотова, председателят на Народното събрание Цвета Караянчева, военният министър Красимир Каракачанов, началникът на отбраната генерал Андрей Боцев, народни представители, военни аташета на страните, акредитирани у нас.Представителни части на Българската армия дефилираха и в други градове на страната. Във Варна шествие, водено от представителния блок на ВВМУ \"Н.Й. Вапцаров\" премина по булевард \"Княгиня Мария Луиза\" до \"Паметника на приморци, загинали в Сръбско-българската война 1885 година\". То премина пред сградата на Община Варна, където бе отслужена заупокойна молитва и се проведе военен ритуал по поднасяне на венци и цветя.В Ямбол имаше тържествен военен марш и шествие с икона на Св. Георги Победоносец. В него участваха стотици граждни, представителни части на военните формирования от Ямболския гарнизон, патриотични организации и официални лица.", "date": "2018.05.06", "title": "С грандиозен парад отбелязахме 140 години от създаването на Българската армия"}
{"url": "https://news.bg/crime/srs-aktsentira-varhu-otgovornostta-na-mediite.html", "text": "Емил Джауд Джасим - учител и член на партията \"Да България\", заведе дело по повод медийна публикация, съобщиха от Софийския районен съд. По повод това дело от СРС публикуваха декларация за отговорността на медиите.Исковата молба е с вх. № 2004898/08.03.2017 г. от Емил Джауд Джасим. Гражданското дело № 14025/2017 г. е с докладчик съдия Силвия Хазърбасанова. Делото е срещу информационен сайт.На 23 април 2018 г. по делото е постановено съдебно решение. Към момента решението не е влязло в сила.На 03 май 2018 г. на електронен сайт е публикувана статия, в чието заглавие Джасим е определен като хулител на Левски и \"леке\". На същата дата е публикувана и статия в същия сайт, в която има остър коментар срещу ищеца по делото.\"В статиите не се излагат конкретни факти, анализ или оценка на съдебния акт, а по недопустим начин се атакува вътрешното убеждение и личността на съдията-докладчик\", пишат в декларацията на СРС.Във връзка с този случай обръщаме внимание на отговорността, която медиите носят за информиране на гражданското общество и се противопоставяме на използваните от медията изрази и квалификации, с които се заклеймява нашия колега и считаме, че чрез тях се засяга не само нейното лично човешко достойнство и добро професионално име, но и независимостта на съдебната власт, пишат съдиите от Софийския районен съд.Повод за негативните коментари срещу Джасим е негово видео, в което той пита по обиден начин за Апостола на свободата - Васил Левски.", "date": "2018.05.06", "title": "СРС акцентира върху отговорността на медиите"}
{"url": "https://news.bg/politics/rumen-radev-silata-na-duha-e-vazkresyavala-balgarina-i-sled-vekove-robstvo.html", "text": "Когато силата на противника е сломявала нашия малоброен народ, силата на духа го е възкресявала дори след векове на робство. Това каза президентът и върховен главнокомандващ Румен Радевв на словото си по случай 6 май.\"Затова Св. Георги, войн и християнски светец, е символ на непобедимата ни воля и упование. Точно век ни дели от края на Първата световна война, последва я Втората, още по-унищожителна. Доскоро светът вярваше, че ужасът от преживяното ще предотврати нови кръвопролития, но те са факт по периферията на Европа и дори по улиците на стария континент в свят, в който личният егоизъм се налага като мироглед ,националните егоизми закономерно се възвръщат, а това ще рече нови рискове, сблъсъци и конфликти\", каза Радев.По думите му армията възвръща ролята си на гарант на сигурността и благоденствието. България е стожер на мира в нашия обременен с история регион. На съседите си гледаме като на приятели и днес на жълтите павета ще приветстваме марша на нашите братя македонци. Българите трябва да осъзнаем, че свободата и суверенитетът не се гарантират с думи и декларации, а се обезпечават с достатъчно сила и доблест, че нехайното отношение към армията подкопава държавността, заяви държавният глава.На кръстопътя на географията България е оцеляла 13 века, каза президентът навръх празника на Българската армия.В миналото героизмът на българския войник често е плащал цената на политическата корист и недалновидност, заяви президентът.Той призова да се помисли спешно за хората и техниката, които са призвани да бранят България. България е била силна, когато е живяла под знака на доблестта и добродетелите, каза Радев в Деня на храбростта.\"Днес моралната криза е факт, но храбростта не се проявява само на бойното поле. Днес трябва да преоткриваме всекидневната храброст на достойния човек, храбростта да изричаме истината, да браним демокрацията, да въставаме срещу несправедливостта, храбростта на достойния гражданин, който се бори с беззаконието и произвола. Затова - благодарност към храбрите! Свободата на всяко общество, нашата обща свобода, се крепи на върха на тяхното копие. Честит празник на хората с пагони! Да живее България\", заяви президентът Румен Радев в речта си пред участниците на военния парад.", "date": "2018.05.06", "title": "Румен Радев: Силата на духа е възкресявала българина и след векове робство"}
{"url": "https://news.bg/politics/bezhanskata-kriza-shte-prodalzhi-dalgo-prognozira-nachalnikat-na-otbranata.html", "text": "Бежанската криза ще продължи дълго, обстановката в региона не е добра, обясни пред БНР началникът на отбраната ген. Андрей Боцев.\"Нееднократно сме анализирали и алармирали ръководните институции за геостратегическата среда за сигурност. Не е добра обстановката и продължава да се влошава в нашите съседи. Като пример мога да посоча на Република Сръбска, Босна и Херцеговина, проблемите между Сърбия и Косово - по-точно Косовска Митровица. Напрежението между Турция и Гърция расте. Отделно и бежанската криза. Според анализите, тя няма да е за година - две - три, а ще продължи доста по-дълъг период и ние, а ние сме граница на Европейския съюз. Опасностите при нас са повече косвени, а не преки\".Армията ни продължава да участва в охраната на българо-турската граница. Има и още една операция - по логистична подкрепа на органите на \"Гранична полиция\" от 2015-а, допълни той.\"Няма наплив от бежанци. Спокойна е границата, така че сме намалили хората до минимум\", коментира началникът на отбраната.По повод констатацията по време на заседанието на Консултативния съвет за национална сигурност (КСНС), че за последната година армията е намаляла с 1000 души, ген. Боцев коментира, че подобен проблем имат всички страни-членки на НАТО. В централна България за работа във войската кандидатства по един човек за едно място, а в периферията има по трима-четирима кандидати, допълни той.Отливът и на офицери от армията към по-добре платени и по-престижни професии в цивилния живот обаче е тревожна тенденция. Некомплектът от офицери е около 1400 души или около 20%. Подготовката на един офицер е дълъг период, припомни военен №1. Променихме наредба 15, където командирите получават допълнително заплащане за командване и управление на хора, изтъкна той социалната страна на въпроса.В момента проектите на сухопътни войски и за бойната машина и на военновъздушните сили са на съгласуване между ведомствата и ще бъдат приети в Министерски съвет. Имаме уверение в най-кратки срокове да се приемат и от депутатите в Народното събрание.Ген. Боцев припомни катастрофалния резултат, по думите му, с проекта на Военноморските сили. Тогава се яви само един кандидат, спечели и в последния момент си оттегли участието.Той не подмина и проблема с въвеждането на 20% ДДС върху сумата, която бе гласувана за модернизация на проектите ни от Народното събрание. Това е причината да се преработят проектите. В момента се преработва, за да можем да се включи в тази финансова рамка и да имаме способности - това, което действително ще ни е най-необходимо. Имаме уверение, че до юни месец този проект и бъде приет от Министерския съвет и Народно събрание.Премиерът Борисов има основание да критикува последните реализирани модернизационни проекти на армията, заяви ген. Боцев по повод \"закупувани ненужно скъпи летателни апарати без въоръжение и договори за тяхната поддръжка\".\"Не е вярно обаче, че от два самолета \"Спартан\" се прави един, за да има какво да лети на парада. Сключен е договор за поддръжка с италианската компания \"Аления аеронавтика\" до 2021 г., при това на значително занижени цени\", обясни ген. Боцев.\"Моето мнение, като началник на отбраната, е че и трите вида въоръжени сили имат нужда от модернизация и превъоръжаване, защото в една операция може водещи да са Сухопътни войски, но имат нужда от съдействие, осигуряване и поддръжка и от Военновъздушните, от Военноморските. Няма ли едната поддръжка, операцията е обречена на неуспех. Трябва и трите проекта да вървят заедно, каза ген. Боцев.През 2017 година в световен мащаб са направени най-големите военни разходи от времето на Студената война. Причината е постоянното влошаване в последните години на стратегическата среда за сигурност, коментира началникът на отбраната.По повод ангажимента от срещата в Уелс разходите за отбрана да достигнат 2 % от БВП в близките години, той уточни, че брутният вътрешен продукт на Германия и на България е \"светлинни години разлика. Принципът в НАТО е, това че разходите в НАТО трябва да се разпределят пропорционално между страните-участнички. НАТО не е спонсор. Безплатен обяд няма. Всеки дава своя принос\".Мястото на България обаче е в пакта, категоричен е началникът на отбраната.Припомняме, ден преди в страната ни да пристигне заместник генералният секретар на Алианса зам.-председателят на 44-то народно събрание и лидер на партия \"Воля\" Веселин Марешки се обяви за референдум дали да оставаме в НАТО.В отговор на неговото изявление представители на изпълнителната и законодателната власт обявиха подкрепата си за членството ни в НАТО. Президентът Румен Радев, който беше командир на ВВС преди да бъде избран заяви, че приел думите на Марешки като шега.По време на срещата на външния ни министър Екатерина Захариева и заместник-генералния секретар на НАТО Роуз Готемюлер първият ни дипломат увери, че твърдо сме в НАТО. Готемюлер, която бе на работно посещение в София, увери, че за по-малко от 24 часа се е убедила в това уверение.", "date": "2018.05.06", "title": "Бежанската криза ще продължи дълго, прогнозира началникът на отбраната"}
{"url": "https://news.bg/int-politics/turtsiya-se-zakani-na-sasht-ako-ne-y-dostavi-iztrebiteli-f-35.html", "text": "Турция би предприела ответни мерки срещу САЩ, ако Вашингтон блокира доставката за Анкара на изтребители F-35, заяви външният министър на страната Мевлют Чавушоглу в интервю за телевизия CNN Turk, цитиран от РИА Новости.Министърът съобщи, че следващата седмица ще отиде на визита в САЩ, където ще обсъдят този въпрос. По думите му, отмяната на продажбата на Ф-35 е неприемлива.В средата на април помощник секретаря на САЩ Уес Мичъл заяви, че покупката от Анкара на руски зенитни системи С-400 може да повлияят негативно на доставката за Турция на изтребители F-35. В отговор Турция подчерта, че не приема езика на санкциите по тези въпроси.Освен това, в края на миналия месец се появи информация, че група американски сенатори иска да блокира доставката за Анкара на американски изтребители заради заключения в Турция американски пастор Ендрю Брансон.Турция и Русия подписаха кредитно споразумение за доставка на С-400 в края на м.г. От Вашингтон заявиха, че Анкара трябва да придобие зенитни ракетни комплекси, \"съвместими със стандартите на НАТО\". В отговор Реджеп Тайип Еродоган заяви, че Турция взима самостоятелно решенията си по тези въпроси.Междувременно външният министър Чавушоглу обяви, че се очаква до края на годината да отпадне визовия режим с Русия.", "date": "2018.05.06", "title": "Турция се закани на САЩ, ако не й достави изтребители Ф-35"}
{"url": "https://news.bg/world/vaorazheni-otvlyakoha-shestima-indiytsi-v-afganistan.html", "text": "Въоръжени похитиха шестима граждани на Индия и един местен жител в провинция Баглан в Североизточен Афганистан, съобщи телевизия Tolo News, позовавайки се на местен чиновник, цитиран от РИА Новости.Всички похитени са сътрудници на индийската компания KEC. Отвличането е станало, когато те са били в район, където тяхната фирма има трансформаторни подстанции.Местните власти подозират в похищението на бунтовниците от радикалната групировка \"Талибан\". Нито една от действащите в страната терористични групировки още не е поела отговорност за инцидента.Припомняме, компанията КЕС е втората по големина в Индия по производство на електрически стълбове. Тя е най-голямата компания в областта на електропроизводството, доставките и строителството (EPC) в света. Седалището й е в Мумбай, Индия и е част от групата RPG.", "date": "2018.05.06", "title": "Въоръжени отвлякоха шестима индийци в Афганистан"}
{"url": "https://news.bg/politics/armiyata-e-na-kolene-no-taka-sa-i-ostanalite-sferi-obobshti-deputat-ot-bsp.html", "text": "На последното заседание на Консултативния съвет по национална сигурност (КСНС) ръководството на БСП заяви, че не одобрява разходите за отбрана да достигнат 2% от БВП. Не бих казал, че това е лошо отношение или послание към армията. А че БСП иска всички отрасли - социалната сфера, здравната сфера, отбраната да вървят паралелно и да се развиват при еднакви условия. Това заяви пред БНР депутатът от левицата Георги Гьоков.Партията стои зад ангажиментите на страната към НАТО и ЕС, декларира Гьоков и повтори, че иска \"всичко да върви заедно и паралелно, а не - едни за сметка на други\".По думите му правителството води странна политика и не си изпълнява предизборните обещания. Наистина, Българската армия е в недокомплект, поставена е в общи линии \"на колене\", но в същото положение са българските пенсионери, хората с увреждания, българските деца, семейства, всеки един българин. Трябва, когато тръгваме да оправяме държавата си, всеки да прави някакви компромиси\", заяви опозиционният депутат.Според него повишаването на минималната работна заплата и намаляването на безработицата са резултат от \"късмет и на икономическата конюнктура в Европа и света\".\"Аз се срещам всеки ден с хора, които не споделят такова ентусиазирано усещане от действията на правителство за увеличаване на доходите, а напротив твърдят обратното - че в България да работиш не е гаранция, че ще се оправяш в живота, както е във всички страни. В България, дори и да работиш, ти си оставаш беден\", каза Гьоков.Социалистът се позова на статистически данни, според които 91 души на ден изпадат в категорията \"работещи бедни\". Дори и в края на мандата минималната заплата да достигне 650 лв., пак ще сме на опашката на Европа, коментира той.Относно неприетата от мнозинството депутати идеята на социалистите за намаляване на депутатските заплати с близо 600 лева, народният представител каза, че идеята им не е от сега.\"Далеч съм от мисълта да се обвиняваме и да се оправдаваме за заплатата, която получаваме. Може би е дошло на дневен ред в българското общество да се направи един дебат за оценка на труда. Когато хората оценят справедливо и кажат: \"Да, народните представители трябва да получават толкова или дори повече от сегашните пари\", хората ще го приемат нормално и справедливо. Но сега, когато хората остават с чувство за несправедливо разпределение на благата, няма да имаме такава признателност. Неслучайно рейтингът на парламента е 7-8%\", допълни депутатът.Българите не искат партиите да вземат субсидии, коментира Гьоков решението от референдума, но уточни, че \"и там, като че ли е в пълна степен не се е състоял дебатът за това дали трябва и в какъв размер да са тези субсидии\".\"Засега е застъпена едната страна, която казва: \"Тези лоши партии, които не вършат нищо в Народното събрание, вземат едни големи субсидии\". Другата страна не се оказа - зависимостта, ако не се получават субсидии от държавата, на тези партии от олигархията, от групировките и така нататък\", каза Гьоков.\"Малко лицемерно звучат препоръките от Европа за оправяне на доходите (на хората) като постоянно се налагат финансови рестрикции\", коментира депутатът от левицата. Според него страната има сили да преодолее сегашното си изоставане.", "date": "2018.05.06", "title": "Армията е \"на колене\", но така са и останалите сфери, обобщи депутат от БСП"}
{"url": "https://news.bg/society/5-grada-v-balgariya-se-vklyuchiha-v-wings-for-life-world-run.html", "text": "Около 150 души се включиха в маратона \"Wings for Life World Run\", който се проведе в Борисовата градина в София в подкрепа на медицинските изследвания и клинични проучвания срещу гръбначните травми.Маратонът се провежда за втори път в България. Тази година в кампанията се включиха  - София, Бургас, Велико Търново, Варна и Пловдив.Петте организирани бягания в различните градове започнаха по едно и също време - 14:00 ч. Те имат само една цел - да окажат подкрепа на хората с гръбначни травми.В столицата маратонът започна от езерото \"Ариана\" в Борисовата градина. На участниците се раздаваха тениски с надпис \"Wings for Life World Run\".Пред news.bg Екатерина, която участва за втори път в инициативата, заяви: \"Първо, ме кефи самата инициатива, честно казано. Аз участвам за втори път. Всъщност една от целите е да помогнем да се наберат средства за намиране на лекове за гръбначните проблеми.\"Важно е да участваме в такива инициативи, защото по този начин помагаме на хора. В този случай - на хората с гръбначни проблеми. Това заяви Полина, която също подкрепя събитието за втора година. По думите ѝ се очаква все повече хора да започнат да проявяват интерес и да се включват в инициативи като \"Wings for Life\".В световен мащаб събитието се провежда за пети път. В инициативата се включиха стотици градове по света.Предварително стана ясно и че в тазгодишната инициатива се очаква да се включи и . Името на 500-хилядния участник ще бъде обявено в деня на събитието и има всички шансове той да бъде от България.Освен това след обработване на резултатите на всички бягали по целия свят, ще бъдат обявени двама глобални победители - един мъж и една жена.Наградата за победителите е специално пътуване до Австрия, в което те ще срещнат инициаторите на Wings for Life World Run и ще се насладят на цял уикенд, изпълнен с вълнуващи активности.Още интересни факти:През първите четири издания на глобалното събитие общо са изминати 4 276 640 км - еквивалентни на повече от пет пътувания до Луната и обратно.Повече хора, отколкото населенията на Исландия, Гренландия и Лихтенщайн взети заедно, са били регистрирани за бягането през четирите издания. 441 021 са бягали за тези, които не могат между 2014 и 2017 г.Най-възрастният участник, записал се за Wings for Life World Run 2018 е 87-годишната Джозефин Бергер, която ще бяга във Виена, Австрия.В България каузата подкрепят актьорите Деян Донков, Владимир Карамазов, Юлиян Вергов, Антоний Аргиров, Невена Бозукова, Снежана Макавеева, , Стефан А. Щерев; певицата Белослава, спортистите Весо Овчаров, Краси Георгиев, Шабан Мустафа, Илиян Лазаров, Йордан Анчев, Павел Лефтеров, параолимпиецът Георги Киряков, Владимир Гюров и Евгения Кусева.", "date": "2018.05.06", "title": "5 града в България се включиха в Wings for Life World Run "}
{"url": "https://news.bg/world/hamas-izraeltsite-izvarshiha-otvratitelno-prestaplenie-sreshtu-nashite-boytsi.html", "text": "Шестима души от палестинското движение \"Хамас\" са били убити при експлозия в ивицата Газа. Военната групировка обвинява за ударите Израел.Според доклади взривът е възникнал вследствие на опит да бъде обезвредена ракетна бойна глава.От \"Хамас\" определят случилото се като \"отвратително престъпление срещу нашите бойци\".Военното крило на \"Хaмас\" обвинява Израел за убийството на шест от хората си в централната част на ивицата Газа, съобщиха от \"Аарец\". Израелските военни обаче отричат каквото и да е участие във взрива.Освен шестимата убити, има и други ранени според здравното министерство на \"Хамас\". Взривът е станал в град Дир ал-Балах, разположен в централната част на ивицата Газа.Ранените и телата на мъртвите са били отведени в болница.Палестински източник разкрил пред \"Аарец\", че всичко сочи, че експлозията е възникнала при обработката на взривни вещества. Според доклад взривът е възникнал по време на опит за обезвреждане на ракета или друг неизбухнал снаряд от операция от 2014 година.\"ИСО (Израелските сили за отбрана) не участват по никакъв начин в този инцидент\", каза израелски военен говорител, цитиран от \"Ройтерс\".Припомняме, при поредния петъчен , 4 май, бяха ранени най-малко 1 100 души.Това беше първият протестен петък, в който не бяха регистрирани смъртни случаи или фатални наранявания, откакто протестите започнаха преди шест седмици.Израел обвини \"Хамас\", че е използвал масовите протести, които привличаха хиляди в петък, като покритие за опит за атаки.", "date": "2018.05.06", "title": "\"Хамас\": Израелците извършиха отвратително престъпление срещу нашите бойци"}
{"url": "https://news.bg/politics/radev-v-makedoniya-samo-ot-nas-zavisi-kakva-shte-e-badeshtata-ni-istoriya.html", "text": "Президентът Румен Радев проведе неформална среща с президента на Република Македония Георге Иванов в Дойран. Държавният глава е на , където той отдаде почит на военния мемориал в Ново село на героите от 11-а Македонска дивизия и загиналите български войници в Балканската, Междусъюзническата и Първата световна война.В хода на срещата двамата президенти обсъдиха редица теми от дневния ред на двустранните отношения, както и възможностите за насърчаване на икономическия обмен, туризма, образованието и контактите между България и Македония.Българският държавен глава потвърди подкрепата на страната ни за , съобщиха от пресслужбата на президентството.Преди да замине за Македония президентът заяви, че  е отворил нова страница в история между двете страни. По думите му \"само от нас зависи какво ще запишем в нея\".\"Пожелавам храброст на политиците и от двете страни на границата, да се борят за духа, а не за буквата на този договор\", отсече Радев.Радев беше категоричен, че  по случай Деня на храбростта и празника на Българската армия днес свидетелства за новия дух в отношенията между двете ни държави.\"Аз съм убеден, че общата ни хилядолетна история ще надделее над идеологическото противопоставяне, което беше злонамерено програмирано в нашите отношения през последните десетилетия. Дължим тези усилия на нашите предци\", посочи още президентът, попитан дали празничния ден ще помогне да бъде намерена точката за съгласие по историческите въпроси между двете държави.По време на тържествената възпоменателна церемония на Българското военно гробище \"Ново село\" в Република Македония Радев заяви: \"Наш синовен дълг е да пазим паметта на всички, които не се завърнаха от бойното поле. На тях дължим признание и преклонение.\"\"На това място са събрани костите на 71 български войници. Не само тук, но и още на стотици подобни места лежат синовете на България, които загинаха във войните за освобождение и национално обединение\", заяви държавният глава.По думите му добрите традиции на съвременна Европа повеляват държавите, дори тези, които са воювали една срещу друга, да почитат заедно своите мъртви, изпращайки послания за помирение и единство.\"В продължение на десетилетия бяхме свидетели как паметници и гробове на български офицери и войници извън пределите на днешна България ставаха жертва на политически домогвания и бяха разрушавани, взривявани, изравнявани със земята, поругавани\", отбеляза президентът.Според държавния глава днес времената са други, благодарение на активните действия за сближаване и засилване на взаимодействието между България и Македония.\"Високо ценим заявената готовност от страна на Република Македония за възстановяване и опазване на българските войнишки и офицерски паметници и гробове\", заяви Румен Радев и потвърди отново готовността на българската страна да оказва всестранна материална и експертна подкрепа в този процес, в духа на споделяните от двете страни европейски ценности.", "date": "2018.05.06", "title": "Радев в Македония: Само от нас зависи каква ще е бъдещата ни история"}
{"url": "https://news.bg/regions/patnicheski-avtobus-se-zapali-na-am-hemus.html", "text": "Пътнически автобус се запали на АМ \"Хемус\".От МВР съобщиха, че сигналът за инцидента е получен около 15 часа. Според сигнала при 14-и километър на АМ \"Хемус\" е аварирал пътнически автобус, по маршрут София - Варна.Автобусът е туристически, с регистрация от Украйна.В автобуса са се придвижвали 24 пътници и двама водачи.Никой от пътниците и шофьорите не е пострадал при инцидента, допълват от вътрешното министерство.По първоначални данни единият от шофьорите е забелязал повредата, след което веднага е отбил превозното средство, а пътниците и багажът им били свалени.Мястото е обозначено от екипи на \"Пътна полиция\". Предприети са мерки за прехвърляне на пътниците в друг автобус .На този етап е установено, че причината за инцидента е техническа неизправност.\"Инцидентът стана в 14:30 ч. на първата бензиностанция след изхода на София. Около автобуса имаше около 20 души. Чу се лека експлозия и хората се разбягаха. Имаше паника в един момент\", разказа очевидец пред БГНЕС.По думите на свидетеля на инцидента служител на бензиностанцията се е притекъл на помощ на туристите. Малко по-късно на мястото пристигнали и екипи на пожарната и полицията.", "date": "2018.05.06", "title": "Пътнически автобус се запали на АМ \"Хемус\""}
{"url": "https://news.bg/politics/sreshtata-v-sofiya-shte-dade-nova-energiya-na-balkanite-spored-tsipras.html", "text": "Министър-председателят Бойко Борисов проведе телефонен разговор с гръцкия премиер Алексис Ципрас. Премиерът поздрави Ципрас за големия християнски празник Гергьовден, който се отбелязва с особена почит и в двете страни.В хора на разговора Ципрас е заявил пред премиера, че високо цени личния му ангажимент за . По думите на Ципрас това е жест, получил признанието на хилядите поклонници, посещаващи свещеното място.Двамата премиери са обсъдили и предстоящата среща на върха в София във формат ЕС - Западните Балкани. От своя страна Ципрас е заявил, че както за българското, така и за гръцкото правителство стабилността, мирът и развитието на Балканите са основен приоритет. Той също така приветствал поставянето на темата за бъдещето на страните от Западните Балкани и стабилността на континента от България в дневния ред на Европейския съюз.По време на разговора Ципрас е потвърдил участието си в срещата на върха на 17 май. Очакванията на двамата премиери са, че срещата ще даде нова енергия за развитие на региона.По време на разговора Борисов благодари на премиера на Гърция за гостоприемството и вниманието, с което беше посрещнат при посещението си в Света гора.", "date": "2018.05.06", "title": "Срещата в София ще даде нова енергия на Балканите според Ципрас"}
{"url": "https://news.bg/world/eksploziya-v-dzhamiya-v-afganistan.html", "text": "Най-малко 30 души са убити и ранени при самоубийствен бомбен атентат в джамия в източната афганистанска провинция Хост, Афганистан, съобщиха международните агенции.Говорителят на областния управител на Хост Талиб Мангал е потвърдил нападението, съобщи АП.По данни на Ройтерс убитите са най-малко 10 души, а ранените - над 30.Говорителят на ръководителя на местната полиция Басир Бина заяви, че хората са се събрали след следобедните молитви в джамията, която е използвана като център за регистриране на гласоподаватели за парламентарните избори през октомври. По думите на Бина няма точен брой за жертвите.Все още никой не е поел отговорност за нападението. Въпреки това е ясно, че както талибаните, така и местното подразделение на \"Ислямска държава\" отхвърлят демократичните избори. Не е известно \"Ислямска държава\" да присъства в Хост, но през последните години разширява дейността си, допълват от \"Ройтерс\".През миналия месец атентатор самоубиец от \"Ислямска държава\" (ДАЕШ) атакува регистрационен център в Кабул. При атаката загинала 60 души, а най-малко 130 бяха ранени. При друг инцидент автомобил с търговци, тръгнали на пазар, попадна на крайпътна бомба в северната афганистанска провинция Фаряб. Тогава загинаха седем души.", "date": "2018.05.06", "title": "Експлозия в джамия в Афганистан"}
{"url": "https://news.bg/world/zatvorite-na-sauditska-arabiya-sa-palni-s-nepravomerno-zadarzhani.html", "text": "Саудитска Арабия държи хиляди хора в арести. Някои от тях са заключени в продължение на години, без съдебен процес, съобщиха от \"Хюман Райтс Уоч\", цитирано от АФП.Официални данни на министерството на вътрешните работи, анализирани от \"Хюман Райтс Уоч\", сочат, че властите в арабската страна са задържали 2 305 души, които седят в арестите над шест месеца. За арестите няма образувани досъдебни производства, допълват от организацията.Според официалните данни властите в Саудитска арабия държат без съдебен процес още 1 875 души, които са в арестите над година.Други 251 души са зад решетките от над три години.Имало случай и за човек, държан в затвора за над 10 години. Делата на тези хора все още са \"подложени на разследване\", обясняват от \"Хюман Райтс Уоч\".Абсолютната монархия през последните месеци въведе редица реформи, оглавявани от принц Мохамед бин Салман, посочен като наследник на трона през юни 2017 г., обясняват от изданието.Принцът е архитект на плана на страната си \"Визия 2030\" - мащабен проект за реформа, насочен към отдалечаване на Саудитска Арабия от петролната си зависимост.Проектът включва планове за приватизация на част от петролния гигант \"Арамо\" и увеличаване на ролята на жените в работната сила.Въпреки това произволното задържане на граждани изглежда \"е нараснало драматично през последните години\", констатират от \"Хюман Райтс Уоч\". Групата призова властите да преустановят с произволните арести.", "date": "2018.05.06", "title": "Затворите на Саудитска арабия са пълни с неправомерно задържани"}
{"url": "https://news.bg/sport/zlato-za-ansambala-v-ispaniya-otborna-pobeda-i-16-medala-za-balgarkite-vav-frantsiya.html", "text": "Излизат кралиците! Така испанската коментаторка Алмудена Сид обяви българския ансамбъл на силния международен турнир от веригата Challenge в Гуадалахара.От своя страна и местната публика ги посрещна с български знамена и надпис \"Кралици\".След като вчера спечелиха безапелационно титлата в многобоя, днес момичетата ни заслужиха златото в съчетанието с три топки и две въжета. В съчетанието с пет обръча допуснаха малки грешки и станаха втори след италианките - през тази година композицията им с този уред е сочена като шедьовър наред с българската.В състезанието участваше и смятаният доскоро за абсолютен фаворит отбор на Русия, както и силните ансамбли на Беларус, Украйна, Азербайджан. Смяната на лидерството е факт. През този сезон се очертават два топ отбора - България и Италия. Дали в битката за върха ще се намесят и други предстои да разберем през оставащите месеци до световното първенство в София.Испанците, които след месец ще бъдат домакини на европейското първенство, посрещнаха нашите момичета като фаворитки.\"Да! Те са кралиците! Големи! Какъв спектакъл! Голямо удоволствие е да се гледа такава гимнастика на живо, залата е на крака!\" - това са само част от суперлативите на Алмудена Сид, която е бивша гимнастичка и по-добре от всеки друг в залата знае стойността на гимнастиката, показвана от българките.Нашите момичета спечелиха многобоя със сбор от 43.800 точки пред с 39.750 и Русия с 38.150.Във финала с обръчи победиха италианките с 21.500 пред България с 20.350 и Беларус със 17.800. В съчетанието с топки и въжета първи са нашите момичета с 21.700, следвани от Италия с 19.800 и Азербайджан със 17.350.Отборът ни беше в състав Симона Дянкова, Елена Бинева, Мадлен Радуканова, Лаура Траатс и Стефани Кирякова. На мястото на Теодора Александрова, която лекува контузия влезе Стефани Кирякова, която се справи блестящо със сложните композиции.В Гуадалахара България беше представена само с ансамбъла, без участнички в индивидуалните състезания.Междувременно на международния турнир \"Корбей Есон\" във Франция нашите момичета спечелиха шест шампионски титли, общо 16 медала и станаха шампионки в отборното състезание.При жените Ерика Зафирова заслужи злато на топка, сребро на бухалки и спечели вицешампионската титла в многобоя. Първа стана рускинята Екатерина Веденеева. Петя Борисова е шампионка на лента, трета в многобоя и трета на обръч.В турнира при девойките двете първи места в многобоя са за България - шампионка стана Анна Келман, втора е Татяна Воложанина.Анна спечели и златен медал на лента, сребърен на обръч, бронзов на бухалки. Таня донесе на отбора ни злато на обръч и бухалки, сребро на лента и бронз на топка.Сребърен медал на топка спечели третата ни представителка Елизабет Йовчева.", "date": "2018.05.06", "title": "Злато за ансамбъла в Испания, отборна победа и 16 медала за българките във Франция"}
{"url": "https://news.bg/world/nasa-prati-sonda-na-mars.html", "text": "НАСА изпрати нова сонда на Марс, предаде АП. Това стана с ракета \"Атлас 5\" от базата \"Ванденбърг\".Сондата \"ИнСайт\" ще изследва загадъчната вътрешност на Марс.Космическият апарат ще пътува до целта си повече от шест месеца. Кацането му е насрочено за 26 ноември, след като измине 484 милиона километра. За място на кацане на Марс е избрана равнината Елизиум планум - плосък екваториален район, но с няколко големи скали, които биха могли да създадат проблеми.Мисията е с бюджет 1 милиард долара. В нея участват също учени от Франция, Германия и други европейски държави.НАСА изстреля за първи път космически апарат към друга планета от базата \"Ванденбърг\". Досега използваше за тази цел само Кейп Канаверал.Сондата \"ИнСайт\"(InSight - Interior Exploration using Seismic Investigations, Geodesy and heat Transport) ще проведе безпрецедентни геоложки изследвания. Апаратът трябва да даде яснота на учените каква геоложка структура има Червената планета.Космическият апарат \"ИнСАйт\" тежи 694 кг. Той прилича на предшествениците си \"Феникс\" и \"Викинг\". Всички те са стационарни спускаеми апарати с три крака.Изследванията на Червената планета трябва да подготвят мисията за стъпване на човек на нейната повърхност.", "date": "2018.05.06", "title": "НАСА прати сонда на Марс"}
{"url": "https://news.bg/press/tokat-poskapva-do-2-8-ot-yuli-pet-balgarski-hrama-pazyat-moshti-na-sveti-georgi.html", "text": "Токът поскъпва до 2,8% от юлиТокът ще поскъпне от юли с по-малко от натрупаната инфлация за годината, която е 2,8%. Това обяви шефът на КЕВР Иван Иванов.Според експерти увеличението дори ще е под 2%. Енергийните дружества поискаха скок между 5 и 16 на сто.Като кажа, че увеличението ще бъде под инфлацията, това означава, че комисията изпълнява важната функция да не позволи произволното ѝ нарастване, каза Иванов.Бойко Борисов в Света гора за Гергьовден Министър-председателят Бойко Борисов пристигна в Света гора, където ще участва в традиционното честване на празника на манастир \"Св. вмч. Георги Зограф\", съобщиха от правителствената информационна служба.В рамките на посещението си той ще се срещне с духовното ръководство на Света гора и ще присъства на литургията и литийното шествие за 6 май - Гергьовден. На празника ще бъде открито и Южното манастирско крило, за чието възстановяване българското правителство отпусна 940 000 лева през миналата година.Предвидена е и среща между българския министър-председател и духовното ръководство на Света гора. В делегацията, ръководена от премиера Борисов, са включени министрите Владислав Горанов, Николай Нанков, Кирил Ананиев, Ивайло Московски и Боил Банов.Пет български храма пазят мощи на свети ГеоргиПет български храма пазят частици от мощите на свети великомъченик Георги. Това съобщи за \"Монитор\" духовният надзорник на Софийската епархия отец Ангел Ангелов.Трябва да се прави разлика между светеца, когото честваме на 6 май и още неколцина други със същото име, които също са канонизирани, но са от по-късно време. Те са свети Георги Софийски и свети Георги Нови Софийски, уточни свещеникът.Най-голямото парче от мощите на свети великомъченик Георги се пази в катедралния храм в Русе. То е подарено от католическата църква през 2003 година.Частица от негова кост е вградена в светия престол в олтара на Ротондата в София, която също носи неговото име \"Свети Георги\". Престолът представлява своеобразна маса, върху която се отслужва светата литургия.Арестът на Иванчева - без пропуски, замесването на Фандъкова - неуместноАнтикорупционният орган вече започна работа, като първата му показна акция бе ареста на кмета на столичния район \"Младост\". Действията на комисията засега предизвикват и противоречиви реакции. \"Законът работи от скоро. Съответно и звеното, което се бори с корупцията работи от скоро. Не бих казал, че има негативтни реакции срещу него. По-скоро има нюанс около тази акция, която бе съвместно с прокуратурата. Тя обаче се явява трета. Първите две не показаха негативен ефект за Комисията. По-скоро това, че за първи път в България се задържа лице с такава сума и на такава висока длъжност предизвика коментари в две посоки. Постави се под съмнение самата операция и може би това предизвика такова усещане. Но това може би бе наложено от някои медии. По-скоро съм мнение, че няма негативни реакции в обществото към нас\", коментира Славчев.", "date": "2018.05.06", "title": "Токът поскъпва до 2,8% от юли, Пет български храма пазят мощи на свети Георги"}
{"url": "https://news.bg/world/hilyadi-poiskaha-legalizatsiya-na-marihuanata-v-chili.html", "text": "Най - малко 800 000 поискаха легализирането на марихуаната в Чили, съобщава АП.Те преминаха през основния булевард на столицата Сантяго. Издигнаха лозунги за разрешаването на канабиса, ако той се отглежда за лични цели или се използва за развлечение. Протести се проведоха и в бразилския град Рио де Жанейро.В края на 2015 г. камарата на депутатите на чилийския парламент одобри легализирането на марихуаната за лична употреба от жителите на страната. Според законопроекта, чилийците имат право да отглеждат до шест стръка канабис за лична употреба. Предстои законопроектът да мине през комисия в здравното министерство и окончателно да бъде одобрен от Сената.Сега отглеждането и продажбата на марихуана са незаконни в Чили, наказанието за тези престъпления е до 15 години затвор. Дори след окончателното приемане на промените в законодателството, онези чилийци, които желаят да отглеждат марихуана, ще трябва да получат разрешение за това от властите.В края на 2013 г., Уругвай прие закон, според който жителите могат сами да отглеждат марихуана в ограничени количества, както и да го купуват в аптеките при представяне на специална карта до 40 грама на месец.", "date": "2018.05.06", "title": "Хиляди поискаха легализация на марихуаната в Чили"}
{"url": "https://news.bg/world/novi-pregovori-za-mir-v-kolumbiya.html", "text": "Колумбия и Армията за национално освобождение ще подновят мирните преговори в Куба следващата седмица, предаде АП.Новият кръг на преговорите в Хавана. Той ще има за основна цел подготовката на ново прекратяване на огъня.Преговорите в Кито бяха спрени през януари.През ноември 2016 г. колумбийското правителство подписа в Хавана мирно споразумение с далеч по-голямата организация Колумбийски революционни въоръжени сили (ФАРК).", "date": "2018.05.06", "title": "Нови преговори за мир в Колумбия"}
{"url": "https://news.bg/int-politics/frantsiya-s-ostra-reaktsiya-kam-tramp.html", "text": "Френското външно министерство порица намека на президента на САЩ Доналд Тръмп, че по-меки закони за притежанието на огнестрелно оръжие са можели да доведат до различен резултат при атентатите, извършени през 2015 г. в Париж, предаде Ройтерс.\"Всяка страна е свободна да решава какви са собствените й закони за носене на огнестрелно оръжие. Франция е горда да бъде страна, където придобиването и носенето на огнестрелни оръжия се регулира стриктно\", се добавя в изявлението.Вчера Доналд Тръмп заяви пред членове на Националната асоциация на притежателите на огнестрелни оръжия, че атентатите в Париж през 2015 г., при които бяха убити 130 души, са можели да бъдат осуетени ако служители или клиенти на атакуваните ресторанти или театъра са имали оръжие.", "date": "2018.05.06", "title": "Франция с остра реакция към Тръмп"}
{"url": "https://news.bg/world/prodalzhava-spasitelnata-operatsiya-v-polsha.html", "text": "Продължава спасителната операция след земетресение в мина в Полша. Трима миньори са открити, а четирима все още са изчезнали, съобщават местни медии.Двама бяха спасени вчера с леки наранявания. По-късно компанията за въгледобив \"Ястребие\" съобщи, че спасителите виждат трети миньор и са осъществили контакт с него, но все още не са го достигнали. Четирима миньори не са открити.Над 200 спасители работят в мината.", "date": "2018.05.06", "title": "Продължава спасителната операция в Полша"}
{"url": "https://news.bg/world/vlastite-osvobodiha-navalni.html", "text": "Руският опозиционен лидер Алексей Навални беше освободен от полицейския арест, предаде ТАСС.Агенцията припомня, че той бил задържан при опит да се присъедини към организиран от него протест в Москва срещу президента Владимир Путин.Алексей Навални съобщи в Туитър, че полицията го е освободила, след като е съставила протоколи за организация на протест без съгласуване с властите и за съпротива при арест.В почти всички големи градове на Русия се организираха протести срещу новия мандат на Владимир Путин.Той трябва да положи клетва на 7 май.", "date": "2018.05.06", "title": "Властите освободиха Навални"}
{"url": "https://news.bg/world/v-sasht-vazstanovyavat-vtori-amerikanski-flot.html", "text": "Пентагонът засилва отбраната на границите на САЩ, съобщи Би Би Си.За целта ще се възстанови Втори американски флот. Той беше разпуснат през 2011 година. По това време той се състоеше от 126 кораба, 4 500 самолета и хеликоптера и 90 хиляди души персонал.Втори американски флот ще бъде натоварен за охрана и отбрана на Източното крайбрежие и северната част на Атлантическия океан. Решението на Пентагона е ясен отговор на ролята на Русия в региона.Ерата на противопоставяне на великите сили се завръща четвърт век след края на Студената война.", "date": "2018.05.06", "title": "В САЩ възстановяват Втори американски флот"}
{"url": "https://news.bg/world/eksploziya-ubi-shestima-v-gaza.html", "text": "Най-малко шестима палестинци са били убити при експлозия в Газа, съобщава Би Би Си.Властите съобщават и за ранени.Инцидентът е станал в Деир ал Бала. Израелският вестник \"Аарец\" пише, че загиналите са били членове на палестинското движение \"Хамас\". Свързаните с организацията \"Бригадите на Изедин ал Касам\" обвиниха Израел за убийството на цивилни.Според източници експлозията е причинена от ръчна граната, която се е взривила в таен склад за изготвяне на експлозиви на Хамас.", "date": "2018.05.06", "title": "Експлозия уби шестима в Газа"}
{"url": "https://news.bg/world/klyuchova-vizita-na-boris-dzhonsan-v-sasht.html", "text": "Външният министър на Великобритания Борис Джонсън е на двудневно посещение в САЩ, съобщава Ройтерс.Агенцията отбелязва, че визитата на Джонсън Посещението ще се състои само няколко дни преди 12 май, когато САЩ трябва да решат дали да подновят сключеното през 2015 г. споразумение за иранската ядрена програма.Документът чертае постепенна отмяна на наложените на Техеран международни санкции в замяна на гаранции, че режимът на аятоласите се откаже от амбицията да има атомна бомба.В момента е известно, че Борис Джонсън ще разговаря със съветника на президента Доналд Тръмп по национална сигурност Джон Болтън, така и с вицепрезидента Майк Пенс.Посещението ще се състои само няколко дни преди 12 май, когато САЩ трябва да решат дали да подновят сключеното през 2015 г. споразумение за иранската ядрена програма. То предвижда постепенна отмяна на наложените на Техеран международни санкции в замяна на гаранции, че Иран няма да придобие атомни оръжия.", "date": "2018.05.06", "title": "Ключова визита на Борис Джонсън в САЩ"}
{"url": "https://news.bg/world/bezhantsi-blokiraha-magistrala-kray-solun.html", "text": "Над 200 бежанци блокираха вчера магистралата близо до град Солун, съобщава телевизия \"Скай\".Причината за протеста беше наводнение в палатките, които са настанени. Бежанците обитават бивша казарма, но властите не бързат да уреждат статута им.Бежанците заедно с децата си блокираха движението близо за два часа. Появата на специалните части на гръцката полиция сложи край на блокадата на магистралата.Гърция страда от наплив на бежанци от Сирия.", "date": "2018.05.06", "title": "Бежанци блокираха магистрала край Солун"}
{"url": "https://news.bg/regions/rumen-radev-e-v-makedoniya-za-6-may.html", "text": "На военния мемориал в Ново село президентите на България Румен Радев и на Македония Георге Иванов ще отдадат почит на героите от 11 Македонска дивизия и загиналите български войници в Балканската , Междусъюзническата и Първата световна война, съобщава БНР.Церемонията на военното гробище, възстановено по инициатива и със средства на фондация \" Българска памет\" ще събере на едно място представители на държавната власт, общественици и граждани от двете съседни страни. В деня на храбростта и празник на българската армия, ще бъде отслужена заупокойна молитва в памет на загиналите воини от 11 Македонска дивизия, като в ритуала ще се включат свещеници от двете държави.Военният мемориал в Ново село, където са погребани 71 български войници, е възстановен през 2006 година, на мястото на изоставено военно гробище, като в центъра е изграден общ паметник от камък с изсечен кръст за храброст и надпис \" Българио, за тебе те умряха\".Съвместното честване на 6 май е неоспорим пример за стремежа към добросъседски отношения между двата народа с обща история и европейска перспектива.", "date": "2018.05.06", "title": "Румен Радев е в Македония за 6 май"}
{"url": "https://news.bg/regions/gergyovden-e-4.html", "text": "Днес се чества паметта на Св. Великомъченик Георги Победоносец, който е сред най-почитаните у нас светци още от покръстването на българите преди 11 века. Св. Георги е от малкото светци, почитан и славен както от християни, така и от мюсюлмани. Празникът се чества като Ден на храбростта и като празник на Българската армия.Християнският великомъченик Св. Георги Победоносец е живял в малоазийската провинция Кападокия по времето на римския император Диоклетиан (284-305 г.).Бъдещият светец постъпва съвсем млад във войската и проявява завидни военни способности. На 20-годишна възраст получава чин на военен трибун. Страстен привърженик и защитник на Христовата вяра, Георги е хвърлен в тъмница, подложен е на жестоки изтезания и е обезглавен през 288 г.Според житието недалеч от гроба му се появявал змей, който опустошавал околността. Светецът успял да порази с копието си чудовището.От тогава се ползва със славата на един от най-изявените змееборци (драконоборци) и конници в християнството, поради което е избран за светец покровител на войната и войската. В християнската иконография Св. Великомъченик Георги се изобразява възседнал бял кон, а дългото му копие е забито в устата на страшен змей.В памет на Св. Георги (от гръцки \"земеделец\") Гергьовден се почита от народа и като празник на земята, на земеделието и животновъдството. Светията е покровител на овчарите и стадата. В народните песни и легенди той е надарен с мощ и юначество, представен е като пръв змееборец, побеждаващ ламята.Народът почита паметта на Св. Георги с различни ритуали, сред които най-известни са освещаването на гергьовското агне и на обредните хлябове. За българите Гергьовден е един от най-големите и тържествени народни празници, който поставя началото на лятото и на новата стопанска година. На този ден се прави курбан в чест на Св. Георги, пече се агне и цялото семейство се събира на празничната трапеза.Имен ден празнуват Георги, Гергана, Гинка, Галя, Ганка, Ганчо.6 май е и Денят на храбростта и празника на Българската армия. Днес ще се проведе и традиционният военен парад в столицата.", "date": "2018.05.06", "title": "Гергьовден е"}
{"url": "https://news.bg/politics/s-okolo-10-sa-uvelicheni-zaplatite-na-voennite-otchete-karakachanov.html", "text": "Години наред армията беше неглежирана, заяви пред Нова телевизия министърът на отбраната Красимир Каракачанов в Деня на храбростта и празника на Българската армия.\"Всички смятаха, че армията е само за паради. Искаме с този парад да покажем на българското общество, че въпреки недоимъка на финансови средства през последните 25-28 години българската армия си изпълнява задълженията\", каза Каракачанов.Той припомни, че тази година заплатите на военните са били вдигнати с 10%-11%, а през 2019-а се очаква ново увеличение.На 4 май в министерството на отбраната бе подписан анекс към Рамковото споразумение, сключено между Министерството на отбраната и италианската компания, за интегрирана логистична поддръжка на самолети \"Спартан\" и втори конкретен договор към рамковото споразумение.Според Каракачанов е постигната приблизително 22% по-ниска цена от поисканата. \"Благодарение на този договор \"Спартан\"-ите ще летят, и то повече от един\".В коментар за това, че за първи път македонска част ще се включи в българския парад за 6 май министър Каракачанов заяви, че това е знак за приятелство и добросъседство.", "date": "2018.05.06", "title": "С около 10% са увеличени заплатите на военните, отчете Каракачанов"}
{"url": "https://news.bg/int-politics/italiya-tants-varhu-politicheski-vulkan.html", "text": "И два месеца  нищо не се случва: двете популистки групи - движението \"Пет звезди\" и десните консерватори се блокират взаимно. Управлявалите досега социалдемократи, които бяха тежко наказани на изборите, са застинали в опозиционна гримаса. Всички опити да бъде създадена някаква форма на коалиция между протестното движение, десните радикали и по-умерените политици се провалиха. Президентът Серджо Матарела констатира тъжно, че и неговите усилия са били напразни, тъй като партиите продължават да упорстват.Движението \"Пет звезди\" настоява за нови избори през юни, докато десните радикали предпочитат новите избори да се проведат в края на годината. Всяка партия търси най-удачния момент за провеждане на следващите избори така, че тя да има максимално добри шансове за постигане на добър изборен резултат.Изборите не са изход?Президентът Матарела не е привърженик на идеята за насрочване на нови избори. Изглежда той споделя опасенията на много италианци, че и на едни нови избори вероятно ще бъде постигнат идентичен резултат, т.е. това няма да прекрати . Други пък отбелязват, че едни нови избори ще бъде излишно прахосване на пари, каквито силно задлъжнялата Италия просто няма излишни.В понеделник президентът Матарела ще направи един последен опит за намиране на изход - поканил е на разговори лидерите на левите и десните популисти, както и ръководството на социалдемократите.Все още е възможна коалиция между движението \"Пет звезди\" и социалдемократите или части от тази залязваща партия. Възможен е и съюз между \"Пет звезди\" и дяснонационалистическата \"Лига\". В такъв случай, обаче, ще трябва , който продължава да дърпа конците в консервативния лагер. Но 81-годишният политически ветеран не е готов да слезе от сцената.Ако и този последен опит се провали, президентът може да назначи служебно правителство от \"технократи\", което да гласува бюджета за 2019 година и да подготви новите избори. Този служебен кабинет обаче също трябва да получи одобрението на парламента. Възможно е и досегашният премиер Джентилони да продължи да управлява служебно. Без парламентарно мнозинство обаче ще бъде много трудно да бъде приет бюджетът.Всеки момент може да избухне Италия може да си позволи този политически цирк, само защото италианската икономика е във фаза на лек подем. Финансовите пазари не се впечатляват особено от коалиционния покер в Рим. Лихвите за рефинансиране на големите държавни дългове са поносимо ниски. Най-добрият вариант за пазарите и стабилността на еврозоната, в която Италия е един от ключовите участници, би било едно временно правителство. То би било по-стабилно и по-надеждно от каквато и да било коалиция между леви и десни популисти. Италия обаче бързо може да се сбогува с относителното спокойствие, .Ако пазарите решат, че Луиджи ди Майо от \"Пет звезди\" или Матео Салвини от дясната \"Лига\" представляват риск, Италия бързо може да изпадне в критична финансова ситуация.Тогава дълговете няма да могат да бъдат рефинансирани и ще се наложи намесата на европейския \"Спасителен чадър\". Несигурността ще се засили и от вероятността ЕЦБ някога да повиши лихвите. А такава стъпка ще доведе до увеличаване на разходите за италианските държавни облигации. Последиците биха били ужасяващи: ЕС ще трябва подпомага Италия със стотици милиарди евро.Прилича на танц върху вулкан: засега край Везувий всичко е спокойно. Но всеки момент той може да изригне.", "date": "2018.05.06", "title": "Италия: танц върху политически вулкан"}
{"url": "https://news.bg/world/v-london-trima-dushi-sa-napadnati-s-toksichno-veshtestvo.html", "text": "Трима души са хоспитализирани в Лондон, след като върху тях е плиснато неизвестно токсично вещество, предадоха информационните агенции.По данни на местната полиция, пострадалите са на възраст 17, 22 и 27 години. Те са били открити на улица \"Кингсленд\" в североизточната част на британската столица.Засега не се съобщава каква е субстанцията, с която е извършено нападението, но се уточнява, че става дума не за киселина, а за \"токсично вещество\".", "date": "2018.05.06", "title": "В Лондон трима души са нападнати с токсично вещество"}
{"url": "https://news.bg/int-politics/prostrelyan-e-vatreshniyat-ministar-na-pakistan.html", "text": "Въоръжен мъж е прострелял вътрешния министър на Пакистан - Ахсан Икбал, докато той е бил на посещение в избирателния си район в североизточния град Нароуал, предаде Би Би Си.Не е известно какъв е мотивът за стрелбата.Съобщава, че Икбал е приет в болница с най-малко една огнестрелна рана на ръката. Животът му не е в опасност.Нападателят е арестуван и отведен за разпит.В Пакистан предстоят парламентарни избори на 15 юли.", "date": "2018.05.06", "title": "Прострелян е вътрешният министър на Пакистан"}
{"url": "https://news.bg/int-politics/v-nasilieto-sreshtu-protestirashtite-v-moskva-sa-uchastvali-kazashki-chasti-naeti-ot-vlastite.html", "text": "В насилието срещу протестиращите в Москва са участвали казашки части, финансирани от властите в руската столица, съобщи руската редакция на Дойче веле.По данни на изданието The Bell, с частите са сключени договори на стойност 15.9 милиона рубли.Припомняме, на 5 май по време на протестната акция срещу режима на Владимир Путин под мотото \"Той не ни е цар\", в руската столица бяха задържани около 700 души, а в Санкт Петербург около 220 души. Демонстрациите бяха съпроводени от полицейско насилие, сред жертвите имаше и малолетни.Според последната актуализация на световния  (за 2017 г.), Русия е в групата държави с авторитарни режими.Някои от демонстрантите на Пушкинския площад бяха бити с камшици от мъже в казашки униформи. Впоследствие бяха показани снимки, на които се виждат нашивки на военното формирование \"Централна казашка войска\".Със силовите части са сключени договори за \"охрана на обществения ред\" и \"обезпечаване на сигурността при провеждане на публични и масови събития\" в Москва.Тренировките и обучението на участниците в казашките части се провеждат в център, намиращ се в Подмосковието, в село Кузенево.", "date": "2018.05.06", "title": "В насилието срещу протестиращите в Москва са участвали казашки части, наети от властите"}
