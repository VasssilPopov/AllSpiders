{"url": "https://news.bg/world/arestuvan-e-zapodozryan-za-katastrofata-na-hokey-tima-v-kanada-prez-april.html", "text": "Арестуван е заподозрян, свързан с катастрофа от април в Канада. За момента неговото име, самоличност и мотиви не се разкриват, предаде \"Гардиън\". Припомняме, че автобус се блъсна в камион в провинция Саскачеван. Загинаха 16 души, а други 13 бяха ранени. Трагедията се разигра на 6 април. По първоначална информация Той също бе задържан от полицията, но впоследствиеВ автобуса пътуваха и", "date": "2018.07.06", "title": "Арестуван е заподозрян за катастрофата на хокей тима в Канада през април "}
{"url": "https://news.bg/politics/ninova-privika-goran-bregovich-i-zoran-zaev-na-buzludzha.html", "text": "БСП надъхва социалистите за годишния събор на Бузлуджа с оркестъра за сватби и погребения на Горан Брегович. Това научи News.bg от свои източници в партийната централа.Царят на балканската музика \"ще кацне\" на връх Бузлуджа със самолет от Лондон. В партийната централа вече се шегуват дали на летния червен събор столетницата ще се жени или ще бъде погребана. Участието на Брегович трябвало да събере максимално много социалисти, за да покаже левицата колко е единна, обединена и солидна.Лидерът на БСП Корнелия Нинова готвела и височайша политическа визита за червения актив. Тя е поканила на Бъзлуджа премиера на Македония Зоран Заев. Все още обаче не е ясно дали той ще присъства на празника на българските социалисти.С ВИП гостите соцлидерката смятала да затвърди позициите си и да \"удари в земята\" вътрешната опозиция, давайки на социалистите невиждано досега хляб и зрелище. Присъствието на Зоран Заев трябвало да покаже на опозиционери международните позиции на столетницата и височайшата подкрепа, дадена за ръководството на партията.Традиционният събор на БСП на Бузлуджа се провежда в събота и неделя, като социалистите се събрат в местността \"Историческа поляна\".Миналата година точно преди събора се разрази поредния скандал за собствеността и отговорността за стопанисването на паметника.От  и поддържането му, което и до този момент не е станало обаче. Още през 2011 г. първото правителство на  безвъзмездно паметника на Бузлуджа на БСП. Години по-късно от Левицата не бяха поели отговорност за монумента.Преди два месеца стана ясно, че паметникът вече е .Да се разгледа паметника отвътре, например, е забранено, тъй като . Вратата е заварена в опит да се възпрат любители на екстремните преживявания.", "date": "2018.07.06", "title": "Нинова привика Горан Брегович и Зоран Заев на Бузлуджа"}
{"url": "https://news.bg/world/es-e-gotov-na-kompromis-ako-velikobritaniya-smekchi-pozitsiyata-si.html", "text": "Европейският съюз е готов да промени позицията си за Брекзит, ако британският премиер Тереза Мей смекчи наложените от нея \"червени линии\".Това заяви главният преговарящ на ЕС за Брекзит Мишел Барние, цитиран от \"Гардиън\".Предложението на Барние може да се възприеме като стратегическо размахване на маслинова клонка.\"\", обеща Барние в реч пред Института за международни и европейски изследвания в Брюксел.\"Нашата задача винаги е била да постигнем споразумение с Великобритания\", добави той.Барние призова всички страни да спрат да спорят по въпроса за ирландската граница, като ги умолява да \" не драматизират\" казуса.Но той предупреди, че няма отстъпи по въпроса за единния пазар. Според него \"никога не трябва да се разглежда като голям супермаркет, това е икономически, културен и социален живот, трябва да бъде развиван във всичките си измерения\".Единният пазар е нашето основно икономическо обществено благо. Ние няма да нанесем вреда. Трябва да намерим решения, които ще зачитат целостта на единния пазар, изтъкна дипломатът.Той за първи път призна, че все още има работа по въпроса да се защитят правата на британските граждани в ЕС и европейските граждани на Острова.Днес премиерът на Обединеното кралство председателства среща на кабинета в опит да се постигне споразумение между \"враждуващите\" страни за Брекзит.Поддръжниците на Брекзит се ужасени, след като са научили, че Мей се подготвя да смекчи позицията, която включва да поиска от Брюксел достъп до стоки на единния пазар, но не и до услуги.", "date": "2018.07.06", "title": "ЕС е готов на компромис, ако Великобритания смекчи позицията си"}
{"url": "https://news.bg/health/v-tsyala-evropa-blokiraha-62-lekarstva-za-sardechni-bolesti.html", "text": "Блокираха 62 лекарства, използвани за лечение на артериална хипертония, скорошен миокарден инфаркт и сърдечна недостатъчност. Продажбата им е спряна в цяла Европа, става ясно от Изпълнителната агенция по лекарствата.Причината е, че  в активното вещество валсартан. Той се класифицира като вероятен канцероген.Активното вещество е доставено в ЕС от Zhejiang Huahai Pharmaceuticals и е произведено в Китай.От съобщението става ясно, че в момента Европейската агенция по лекарствата и националните агенции проучват степента на замърсяване с примеса NDMA при лекарствените продукти, съдържащи валсартан, и възможното им въздействие върху пациентите, които ги приемат.Валсартанът се предлага на фармацевтичния пазар самостоятелно или в комбинация с други активни вещества.На страницата на агенцията може да бъде открит пълен списък на блокираните лекарства http://www.bda.bg/images/stories/documents/blokirane/valsartan/block-Valsartan_list.pdf.От Агенцията по лекарствата предоставят и списък с аналогични медикаменти.", "date": "2018.07.06", "title": "В цяла Европа блокираха 62 лекарства за сърдечни болести"}
{"url": "https://news.bg/world/makedoniya-na-praga-na-konstitutsionna-kriza.html", "text": "Президентът на Македония Георге Иванов е категоричен, че няма да се подпише под приетия от парламента законопроект за ратифициране на споразумението с Гърция за името, информира АП.Вчера законодателният орган на балканската държава за втори път ратифицира сделката с Атина, след като Иванов отказа да се подпише. Георге Иванов отказа да се подпише под законопроекта за ратифициране на споразумението и го върна в парламента. Съгласно конституцията сега държавният глава е принуден да одобри проектозакона.Държавният глава повтори, че споразумението за преименуването на страната на Северна Македония е противоконституционно.В прессъобщение се казва, че позицията на Иванов \"няма да бъде променена под натиск, изнудване или заплахи\".Той може безсрочно да забави подписването, което ще предизвика конституционна криза.Позицията на държавния глава е в отговор на интервю на македонския премиер Зоран Заев за гръцката държавна медия ERT. Заев изрази увереност, че президентът ще подкрепи споразумението, ако бъде одобрено на референдума през есента.\"\", се казва още в съобщението на Иванов, цитирано от \"Катимерини\".Вчера основната опозиционна партия ВМРО-ДПМНЕ, която подкрепя Георге Иванов, внесе съдебен иск срещу Заев, външния министър Никола Димитров и председателя на парламента Талат Джафери заради споразумението. Те са обвинявани в държавна измяна.В интервюто за гръцката медия Зоран Заев съобщи, че ратифицирането на резултата от референдума ще се осъществи през януари 2019 г.По думите му националното допитване ще бъде проведено през септември или октомври тази година. ", "date": "2018.07.06", "title": "Македония на прага на конституционна криза"}
{"url": "https://news.bg/crime/pravoto-da-badesh-zabraven-po-gdpr-ne-znachi-zalichavane-na-obshtestvena-pamet.html", "text": "Веднага след влизането на Общия регламент за защита на личните данни (Регламент (EC) 2016/679) - GDPR, към медии, включително и към News.bg, се отправиха искания от частни лица за премахване на статии, в които те са споменати, т.е. присъстват с имената си. Исканията се позовават на гарантираното с регламента \"право да бъдеш забравен\". Действително, повечето случаите, за които е искането, касаят или криминални случаи, някакъв етап на наказателно преследване или са текстове за конкурси по красота с различна степен на голота.Преди няколко дни ЕСПЧ излиза с решение по конкретен казус, което обаче чертае границата между конкуриращите се права на свобода на словото, от една страна, и на защитата на личните данни, от друга.Решението е, че защитата на личните данни и правото на това не може да бъде използвана, за да се цензурира обществено значима информация и да се забранява свободният достъп до нея с цел гражданите да си съставят картина и образ на случващото се и неговите исторически корени.Правото да бъдеш забравен, гарантирано с GDPR, не е равнозначно на заличаване на историческата памет за значими събития.:На 28 юни 2018 Европейският съд по правата на човека (ЕСПЧ) отхвърли жалбата на двама полубратя срещу Германия за нарушаване на правото на защита на личните им данни (жалби № 60798/10 и 65599/10). Жалбоподателите са се оплакали от това, че няколко германски медии са публикували информация относно тяхното осъждане за убийство, като информацията е достъпна години след съдебния процес, включително към момента преди да излязат на свобода предсрочно условно. Според тях отказът на германските съдилища, към които са се обърнали на основание защита на личните им данни, да забранят тези публикации, е в нарушение на чл.8 от Европейската конвенция за правата на човека (Конвенцията).Фактологията по случая е следната: през май 1993 жалбоподателите са били осъдени на затвор за убийството на известен актьор. През 2007 и съответно 2008 е следвало да бъдат освободени предсрочно условно. През 2007 те са завели дело срещу Радио \"Германия\" (Deutcshlandradio), а впоследствие и срещу сп.\"Шпигел\" и всекидневник, като са поискали съдът да задължи медиите да анонимизират документите относно тях, публикувани в сайтовете им. Последните съдебни инстанции в Германия са отхвърлили тези искания на жалбоподателите и те са се обърнали към ЕСПЧ.В решението си Страсбургският съд подчертава широкия обхват на понятието \"личен живот\" (private life) и обстоятелството, че трудно могат да се изчерпят неговите аспекти като например идентифициращи белези, име, сексуална ориентация, право на собствен образ и др. Според по-новата практиката на ЕСПЧ, в чл.8 от Конвенцията се включва и право на информационно самоопределение. Следователно информацията за осъдителни присъди несъмнено попада в обхвата на правото, защитено с тази норма.Съдът приема, че в случай като този е от важно значение поставянето на точния баланс между конкуриращите се права, а именно - правото на свободно изразяване на медиите и правото на защита на личния живот и личните данни. В това отношение той припомня изведената в практиката му съществена роля, която медиите изпълняват в демократичното общество, включваща и отразяване, и коментар на съдебни процеси. В допълнение към тази роля на медиите е правото на обществото да получи разпространяваната от тях информация.ЕСПЧ отбелязва още, че в допълнение към тази важна роля на пресата е и нейната функция да събира и пази архив на информацията, която вече е била публична, и да я предоставя на аудиторията. В това отношение дигиталните архиви са ценен източник за информиране, образование и исторически изследвания. Съдът отбелязва още, че онлайн форматите съдържат по-голяма възможност да засегнат основни права по Конвенцията.В решението на ЕСПЧ е изразено съгласие с Германския федерален съд, отказал да издаде забрана за медиите да поддържат достъпни за интернет потребителите документи относно осъждането на жалбоподателите, в тълкуването му, според което медиите имат задачата да участват в създаването на демократично мнение чрез осигуряване на достъп на обществото до стари новини, съхранени в архивите им. Разпоредбата на чл.10 от Конвенцията, според Съда в Страсбург, оставя на журналистите да направят преценката в съответствие с журналистическите етични стандарти коя и каква информация да публикуват. Още повече, че информацията за наказателни дела фокусира значителен обществен интерес, който въпреки изминалото време е останал непроменен.Допълнителен детайл в случая е, че жалбоподателите в предходни моменти сами са се били обърнали към пресата във връзка с опитите им да бъде възобновен процесът. Осъдителната присъда обаче е останала непроменена. При тези обстоятелства тяхното разумно очакване да бъдат забравени онлайн може да бъде прието като крайно ограничено.С това решение на ЕСПЧ се поставя ясна граница между конкуриращите се права на свобода на словото, от една страна, и на защитата на личните данни, от друга - последната не може да бъде използвана, за да се цензурира обществено значима информация и да се забранява свободният достъп до нея с цел гражданите да си съставят картина и образ на случващото се и неговите исторически корени.Правото да бъдеш забравен, гарантирано с GDPR, не е равнозначно на заличаване на историческата памет за значими събития.", "date": "2018.07.06", "title": "Правото да бъдеш забравен по GDPR не значи заличаване на обществена памет"}
{"url": "https://news.bg/regions/v-etropole-oshte-postapvat-signali-za-porazheniyata-ot-poroya.html", "text": "Продължават да постъпват сигнали за разрушена инфраструктура в Етрополе седмица след пороя, довел бедствено положение в общината и близките села. Все още не са изчислени щетите от бедствието, съобщи БНР.Необходими са месеци, за да се нормализира ситуацията. Общината не може да се справи без подкрепата на държавата, заяви зам.-кметът Стефан Борисов.Хората разчистват най-пострадалите участъци. Сигналите за поражения в общината не спират, заяви зам.-кметът Стефан Борисов.Етрополе посреща със затлачен мост още на входа на града и купчини кал и тиня по улиците. След бедствието в района вали почти всеки ден. Река Малък Искър продължава да тече пълноводна и да влачи камъни, дървета и всякакви боклуци.Възстановяват отнесен от пороя път в село Рибарица. В Етрополе багер прокопава дъното на реката, за да се върне водата в старото си корито и да се избегнат нови наводнения на околните къщи.Пречиствателната станция в Етрополе не работи, защото е наводнена. Каналите се изливат в реката. В най-пострадалото от бедствието село Лъга водата е отнесла 300 метра водопровод. От пороя се е активирало свлачище в планината. Тонове пръст и дървета са се срутили в близките ниви. Цяла седмица селото е без вода и хората не могат да изчистят калта от домовете си.", "date": "2018.07.06", "title": "В Етрополе още постъпват сигнали за пораженията от пороя"}
{"url": "https://news.bg/world/v-turtsiya-osadiha-zhurnalisti-na-10-g-zatvor.html", "text": "Турски съд осъди няколко журналисти на 10 г. затвор във връзка с неуспешния опит за преврат през юли 2016 г., алармира \"Амнести интернешънъл\", цитирана от \"Ройтерс\".Процесът срещу 30 журналисти и служители от закрития от правителството вестник \"Заман\" продължи два месеца.Вестникът е разглеждан като \"флагман\" на мрежата на Фетхуллах Гюлен, който живее в изгнание в САЩ от 1999 г. Анкара обвинява Гюлен за неуспешния опит за преврат преди две години.Днес съдът осъди известните журналисти Шахин Алпай и Али Булач на 8 г. и девет месеца затвор за \"членуване в терористична организация\", докато Мумтазер Тюркон и Мустафа Юнал получиха 10 г. и шест месеца затвор. Журналистите отхвърлят обвиненията.След като лежа в ареста в продължение на 20 месеца, Алпай беше освободен през март и беше оставен под домашен арест. Конституционният съд на Турция два пъти отсъди, че правата са му били нарушавани при ареста.Турските власти задържаха и официално обвиниха 77 000 души за преврата. Те също затвориха около 130 медии.", "date": "2018.07.06", "title": "В Турция осъдиха журналисти на 10 г. затвор"}
{"url": "https://news.bg/crime/po-trakiya-remontite-spirat-za-lyatoto-remontirat-tunelite-na-hemus.html", "text": "Най-опасните пътни участъци в страната, по които ще се извършват ремонтни дейности, са София-Ябланица, Шумен-Варна, Чирпан-Симеоновград, Крумовград-Ивайловград, Ловеч-Плевен, Лесидрен - Дълбок дол и първокласните, второкласните и третокласните пътища.Това каза регионалният министър Николай Нанков на брифинг в МВР, посветен на трафика през летните месеци и пътно-транспортната обстановка в страната.Регионалният министър обясни, че през лятото ще се преустанови работата по АМ \"Тракия\", докато по АМ \"Хемус\" ремонтните дейности ще продължат основно по тунелите. Трафикът по АМ \"Тракия\" се очаква да бъде интензивен около 30% не само през почивните дни, но и през делничните, поради навлизането на гастербайтери от Западна Европа.През съботно-неделните почивни дни ще бъде ограничено и движението на тежкотоварни автомобили в пиковите часове. Нанков подчерта, че не трябва да се свързват ремонтните дейности с опасните участъци.Той отчете, че ако преди 7-8 години се е отделяло при инвестициите 3-4% за подобряване условията на пътната безопасност, то по настоящем този дял е 9-10%.Всеки ремонт на магистралата или всяка една нова магистрала, която се изгражда, задължително ще минава през проектна част пътна безопасност, която се оценява от сертифицирани одитори по пътна безопасност.Нанков увери, че ще има ресурси и през следващия програмен период за пътища и пътна безопасност.Отделно ще се отпуснат 3 млн. лева за подобряване на видимостта и достъпността на пешеходните пътеки.Вътрешният министър Валентин Радев се закани, че полицейското присъствие по автомагистралите ще бъде увеличено. Той призова шофьорите да бъдат много внимателни, да знаят къде са опасностите и да посъветват своите близки, ако им се наложи да пътуват.Заместник-вътрешният министър Красимир Ципов допълни, че вече са приключили обществените обсъждания за трите законопроекта за Закон за движение по пътищата. Получени са над 350 страници становища, бележки и предложения и в близките 2-3 седмици те ще бъдат предоставени за обществено обсъждане.На свой ред Димитър Мичев, от отдел Пътна полиция на ГД \"Национална полиция\" посочи, че всички патрули са на терен, прецизирани са план възстановките на всички служители на реда и всички камери за контролиране скоростта по пътищата работят. Той изрази съжаление, че за първите шест месеца от настоящата година броят на загиналите е повече спрямо предходната 2017 година.Най-много хора са загубили живота си по пътищата на територията на Пловдив, София, Бургас, Варна, Хасково, Враца, Видин, Добрич и Перник.Полицията предупреди, че от 1 юли до 15 септември се провежда и специализираната полицейска акция \"Безопасно лято\", \"Ваканция деца\" и \"Полицейско лято\", които имат за цел да се облекчи движението около детските градини и училищата, тъй като по думите на полицията децата играят там.Ципов също призова водачите да бъдат внимателни и да правят краткотрайни почивки, ако шофират, тъй като времето е горещо и предразполага за катастрофи.Новият председател на Агенция \"Пътна инфраструктура\" Светослав Глосов посочи, в момента се ремонтират над 500 км второкласни пътища по ОП \"Региони в растеж\", а отделно по ОП \"Транспорт\" се изгражда АМ \"Струма\". АМ \"Тракия\" вече е отворена за движение и не се извършват ремонтни дейности. По АМ \"Хемус\" се ремонтират главно виадуктите и се очаква пътниците да имат известни затруднения на пътя.Ремонтни дейности се извършват и по тунелите Ечемишка и Витиня.От 2015 до 2017 г. само в мероприятия по пътна безопасност са вложени 46 323 000 лв., 18 300 000 за пътна маркировка, 22 милиона за монтаж ограничителни системи и 6 милиона за пътни знаци.Глосов също апелира шофьорите да бъдат много внимателни и да спазват пътните знаци.", "date": "2018.07.06", "title": "По \"Тракия\" ремонтите спират за лятото, ремонтират тунелите на \"Хемус\""}
{"url": "https://news.bg/world/ilan-mask-prashta-ekip-inzheneri-na-pomosht-v-tayland.html", "text": "Илън Мъск праща екип инженери на помощ в Тайланд. Специалистите са от компаниите SpaceX (and) Boring Co. Те трябва да вземат участие в операцията на 12-те момчета и техния треньор по футбол в пещера. Това съобщи самият Мъск в профила си в \"Туитър\".Той е пестелив в коментара и пише само, че \"Мъск изрази надежда подготовката на екипа и техниката, която компаниите могат да предоставят, да помогне за спасяването на блокираните. Припомняме, че около 1000 души участват до момента в спасителната операция. Тя вече взе жертви - тайландски водолаз. Властите се опасяват, че има опасност доста да спадната нивата на кислорода в камерата, където момчетата и техният треньор са хванати в капан. Нивата на кислород са изчерпват и от големия брой хора участващи в спасителната операция в пещерната мрежа.Затворената група е в добро здравословно състояние и редовно са снабдявани с храна и медицински грижи. Властите все още се опитват да измислят как най-безопасно да ги изведат, като служителите подчертават, че няма да поемат рискове с безопасността на момчетата.Спасителни в продължение на дни изпомпват вода от пещерата, но тъй като водата в пещерата се захранва от дупки и потоци в хълмовете горе, има вероятност пещерната камера, в която се намират да се наводни.", "date": "2018.07.06", "title": "Илън Мъск праща екип инженери на помощ в Тайланд "}
{"url": "https://news.bg/regions/v-kardzhali-polovinata-uskoriteli-na-prechistvatelnata-stantsiya-ne-rabotyat.html", "text": "Аварийна е ситуацията на пречиствателната станция за отпадни води в рамките на , съобщи БНР.Това е причината областният управител Никола Чанев да организира работна среща.. Повече от две години за експлоатацията му отговаря операторът \"ВиК\". Заради техническа повреда, три от шестте ускорителя на станцията не работят.При обилните валежи в станцията работи само с един биобасейн и всеки момент , предупреди директорът на дружеството инж. Славчо Славков.От \"ВиК\" нееднократно са питали местната власт и българската фирма-доставчик \"Биогест интернешънъл\" ЕООД, но до момента решение на проблема няма. Оборудването е произведено от немската фирма \"Инвент АГ\", която твърди, че гаранционният срок на машините е изтекъл и ускорителите могат да бъдат подменени срещу заплащане.Операторът на \"Водния цикъл\" на Кърджали не разполага с толкова пари. Цената на един ускорител е 60 000 лева. Надявам се да намерим бързо решение, което да предотврати спиране на пречиствателната станция и сериозни екологични последици.Всяка от страните по договора следва да спази поетите ангажименти, съгласно българското законодателство, настоява областният управител. В противен случай спорът може да бъде стигне до съда.", "date": "2018.07.06", "title": "В Кърджали половината ускорители на пречиствателната станция не работят"}
{"url": "https://news.bg/world/na-stranata-na-damask-voyuvat-teroristi-glasi-rezolyutsiya-na-organ-na-oon.html", "text": "На страната на Дамаск воюват терористи. Това се казва в приета от Съвета на ООН по правата на човека резолюция, информира ТАСС.Инициираната от ЕС резолюция за Сирия беше разкритикувана от представителите на арабската държава, Китай, Ирак и няколко други държави.Предложената от Русия поправка в документа не беше подкрепена от мнозинството гласове.Конкретно в резолюцията се подчертава, че на страната на сирийското правителство воюват терористи. Осъждат се всички нарушения на правата на човека, извършени от всички страни. Особено се акцентира на \"систематичното, повсеместно и грубо нарушаване\" на правата на човека от страна на \"сирийската власт и свързаните с нея опълченски формирования, включително чуждестранни терористи и организации, воюващи на страната на сирийската власт\".Осъжда се продължаващото използване на химически оръжия от сирийските власти, както и използването на \"глада и обсадата\" като оръжие срещу цивилното население.", "date": "2018.07.06", "title": "На страната на Дамаск воюват терористи, гласи резолюция на орган на ООН"}
{"url": "https://news.bg/finance/nsi-bezrabotitsata-namalyava-s-1-2-v-sravnenie-s-2017-godina.html", "text": "С 1,8 % нараства общият показател на доверие на потребителите. Данните са за април тази година в сравнение с януари 2018 година. Повишението се отчита сред населението както в градовете, така и в селата - с 1,0 и 4,1 пункта.Общата оценка на потребителите за развитието на икономическата ситуация в страната през последните дванадесет месеца е леко влошена. Очакванията им за следващите дванадесет месеца се подобряват.Това показват данни на Националния статистически институт. Показателят на доверие в промишлеността също се повишава. се повишава с 1,3 пункта в сравнение с май 2018 година.На годишна база спад на промишленото производство, изчислен от календарно изгладените данни, е отчетен в производството и разпределението на електрическа и топлоенергия и газ - с 3,6%, в добивната промишленост - с 2,4%, и в преработващата промишленост - с 1,1 процента. Безработицата през тази година намалява в сравнение с миналата година. През първото тримесечие на 2018 г. общият брой на заетите лица на възраст 15 и повече навършени години е 3 099 300 души, от които 1 655 800 са мъже и 1 443 600 - жени. Относителният дял на заетите лица от населението на възраст 15 и повече навършени години е 51,5%, като в сравнение със същото тримесечие на 2017 г. се увеличава с 1.5 процентни пункта. При мъжете този дял е 57,3%, а при жените - 46,1 процента.През първото тримесечие на 2018 г. броят на  е 188 700 души, от които 111 700 (59,2%) са мъже и 77 000 (40,8%) - жени. Коефициентът на безработица е 5,7% и в сравнение с първото тримесечие на 2017 г. намалява с 1,2 процентни пункта.Намалението на коефициента е по-голямо при жените (с 1,8 процентни пункта) в сравнение с това при мъжете (с 0,5 процентни пункта). През първото тримесечие на 2018 г. коефициентът на безработица на жените е по-нисък от този на мъжете - съответно 5.1 и 6.3 процентни пункта", "date": "2018.07.06", "title": "НСИ: Безработицата намалява с 1,2% в сравнение с 2017 година "}
{"url": "https://news.bg/health/bolnitsata-v-cherven-bryag-vazstanovi-deynostta-si.html", "text": "Болницата в Червен бряг възстанови дейността си, след като възстановиха подаването на питейна вода в града, съобщи БНР.На 5 юли болницата бе временно затворена заради мътната вода. Замърсената вода бе причина за обявеното частично бедствено положение в града.Два екипа на Регионалната здравна инспекция от Плевен са на място в Червен бряг. По-рано съобщихме, че предстои вземане на проби за чистотата на водата в града. Според администрацията на общината ситуацията е под контрол.", "date": "2018.07.06", "title": "Болницата в Червен бряг възстанови дейността си"}
{"url": "https://news.bg/economics/stolichni-kvartali-bez-topla-voda-ot-19-do-30-yuli.html", "text": "Ремонти предстоят в редица столични квартали. Това ще наложи спирането на топлата вода за повече от седмица. За времето на ремонтите на клиентите няма да бъдат начислявани сметки за топла вода и това ще бъде отразено на отделен ред в месечните съобщения.Това съобщиха от \"Топлофикация София\" ЕАД. В периода от 19 юли до 30 юли 2018г. (включително) ще бъде спряна топлата вода в кварталите:Компанията ще извърши обследване и належащи ремонти по топлопреносната мрежа в посочените квартали. Целта ни е да се избегнат аварийни ситуации през зимата.Информацията за сроковете на спиране на топлата вода и засегнатите квартали са публикувани в сайта на дружеството -  и във Фейсбук - . Повече подробности клиентите могат да получат и на информационния телефон в Кол центъра на компанията - 0 700 11 111.", "date": "2018.07.06", "title": "Столични квартали без топла вода от 19 до 30 юли"}
{"url": "https://news.bg/weather/polovinata-strana-v-zhalto-v-sabota-zaradi-valezhi-v-sabota.html", "text": "Жълт код е обявен за интензивни валежи в половината области на страната за събота. Това съобщиха от НИМХ на БАН.Кодът е в сила за областите Благоевград, Видин, Враца, Ловеч, Монтана, Пазарджик, Пловдив, Смолян, София и София Област. Ще има краткотрайни, временно интензивни валежи и гръмотевични бури, възможни са и градушки. Очакваните сумарни количества за денонощието ще са между 15 и 35 л/кв.м, на отделни места в планинската част на областта и повече.Очаква се усилване на вятъра.  Максималните температури ще са между 27 и 32 градуса. ", "date": "2018.07.06", "title": "Половината страна в жълто в събота заради валежи в събота "}
{"url": "https://news.bg/politics/aikb-ne-podkrepyat-zakonoproekta-na-manolova-za-lichnata-pomosht.html", "text": "От Асоциацията на индустриалния капитал в България (АИКБ) обявиха, че не подкрепят Законопроекта за личната помощ за хората с увреждания. Според организацията той не съответства на принципите, ценностите и разпоредбите на Конвенцията на ООН за правата на хората с увреждания, нито с възможностите на българската държава.Мотивите на АИКБ са, че в Законопроекта личната помощ е определена като \"инструмент, който дава възможност на човека с увреждане да води независим живот (НЖ). Личната помощ (ЛП) представлява директно и целево финансиране на хора с увреждания. С нея се заплаща и на асистенти, от каквито се нуждае човекът с увреждане.Личната помощ следва да се предоставя въз основа на индивидуална оценка на потребностите в зависимост от житейската ситуация на всеки човек и по цени, които съответстват на цената на труда на вътрешния пазар.Хората с увреждания трябва да имат право да наемат и управляват своите асистенти и да избират модела на заетост, който е най-подходящ за нуждите им.Парите,  на личните асистенти, други техни разходи, произтичащи от трудовоправните им отношения - например осигурителни вноски за сметка на работодателя, както и разходи, свързани с предоставянето на самата услуга, като административни разходи и колегиална подкрепа за ползвателя на лична помощ\", пишат от АИКБ и прилагат следния линк http://www.enil.eu/wp-content/uploads/2012/05/Definitions-Bulgarian-1.docx.Според работодателите този законопроект не съдържа нормативно решение и не откроява същностното различие между асистентска услуга и лична помощ. Личната помощ е различен политически инструмент от социалното подпомагане или социалните услуги, такива, каквито познаваме достатъчно добре в практически план, пишат от АИКБ.Личната помощ трябва да гарантира на човека с увреждане независимост, да сближи качествено възможностите на хората за независим живот на битово, гражданско и лично равнище, в това число и близките, които полагат грижи за човек с увреждания. Твърде често близките държат те лично да са асистенти на своите родственици, най-вече при отношения родители-деца, пишат работодателите. Със съжаление констатираме, че в посочените случаи не се осигурява независимост на човека с увреждане, резултатът е зависимост от близките, мотивират се те.От АИКБ отказват да подкрепят предложения законопроект, разработен от Омбудсмана и внесен от Пламен Христов и група народни представители на 02 юли 2018 г. Според работодателската организация законопроектът има архаичен подход към социалните функции и възможности на държавата и съдържа разпоредби, отклоняващи се от горепосочените принципи и изисквания на Конвенцията на ООН за правата на хората с увреждания.В няколко точки те изброяват разликите:В отделни моменти от историческото си развитие държавата може да приоритизира развитието на една или друга обществена сфера, но не и да абдикира от някоя от функциите си.Обществените ресурси са ограничени, затова особено важно е държавните разходи да бъдат извършвани ефективно и да са справедливо разпределени между отделните държавни политики, пишат от АИКБ.Припомняме във връзка с протеста на майките на деца с увреждания социалният министър , но ден по-късно беше .След него оставка подаде и зам. социалният министър Росица Димитрова. .Тя подаде оставка заради общественото недоволство по повод участието й в , която се проведе в Ню Йорк.Въпреки рокадите  на протестиращите майки остана.Омбудсманът Мая Манолова заяви, че е много важно , който, по думите й, е изработен заедно с майките на деца с увреждания, да влезе в парламента.", "date": "2018.07.06", "title": "АИКБ не подкрепят законопроекта на Манолова за личната помощ"}
{"url": "https://news.bg/politics/borisov-chul-angazhiment-ot-kitay-za-uspeshen-kray-na-belene.html", "text": "Премиерът на Китай лично се ангажира, че ще ни помогне да изведем проекта \"Белене\" до успешен край. Това каза министър-председателят Бойко Борисов след срещата си с председателя на Държавния съвет на Китай Ли Къцян.Борисов обясни, че Китай вече има контакти в сферата на енергетиката с държави членки на ЕС.Проектът за АЕЦ \"Белене\" трябва да се изгради по европейските правила и закони и да бъде прозрачен, призова Бойко Борисов.Министър-председателят допълни и че и по отношение на инфраструктурните проекти има напредък. Борисов изказа увереност, че проектите ще се случат на пазарен принцип, на конкурсно начало и при спазването на всички правила.Форматът 16+1 не разделя Европа, а има за цел да се подпомогнат инвестициите в областите на промишления, търговския и културния обмен и взаимния интерес между държавите. Там, където кохезионните политики не могат да се справят, бихме могли да направим двустранни, тристранни или четиристранни сътрудничества, за да се работи по важните за нас теми, обясни Борисов, подчертавайки че проектите, които предлага България, са в интерес на целите Балкани.Борисов изтъкна и символиката на това, че Ли Къцян отива от София в Германия при канцлера Ангела Меркел.По думите на премиера инициативата 16+1 не е геополитически съюз, а са важни срещи, които единствено целят да вдигнат Брутния вътрешен продукт (БВП) и доходите на хората.\"Искам много ясно да звучи посланието от София към всички мой колеги от Европа, които да разберат, че ние не искаме разделяне на Европейския съюз, а колкото се може повече да наваксаме изоставеното и доходите, които всички ние желаем да имаме\", подчерта Бойко Борисов.Борисов отчете, че съвременното китайско строителство работи с един доста по-дълъг от България период напред. Борисов е останал изненадан и озадачен, че стратегиите им са за след 50 години, а първата им изградена магистрала е платена. \"Китай нямат безплатна магистрала. Казвам го за тия, които обичат да говорят много по тази тема\", обясни той.Преди изявленията на двамата премиери в Министерския съвет бяха подписани девет двустранни документа за насърчаване на икономическо-търговското сътрудничество на България и Китай. Сред тях са финансово споразумение на Българската банка за развитие (ББР) и на Китайската банка за развитие за 1,5 млрд. евро.На официалната церемония присъстваха вицепремиерите Екатерина Захариева и Томислав Дончев, транспортният министър Ивайло Московски, земеделският министър Румен Порожанов, енергийният министър Теменужка Петкова, финансовият министър Владислав Горанов и други.Китайският премиер Ли Къцян е на четиридневно посещение в София за участие в седмата Среща на държавните и правителствени ръководители на страните от Централна и Източна Европа и Китай, чийто домакин през тази година е България. Основната цел на форума \"16+1\" е да задълбочи търговските връзки и икономическото сътрудничество между страните-участнички, както и да насърчи развитието на двустранни и многостранни партньорства.Сутринта с тържествена церемония премиерът Бойко Борисов посрещна председателя на Държавния съвет на Китай Ли Къцян пред Паметника на незнайния войн.След това премиерите посетиха църквата \"Света София\".", "date": "2018.07.06", "title": "Борисов чул ангажимент от Китай за успешен край на \"Белене\""}
{"url": "https://news.bg/society/maykite-na-detsa-s-uvrezhdaniya-ostavat-na-palatki-do-1-oktomvri.html", "text": "Майките на деца с увреждания - заедно сме от една страна и даваме срок до 1-ви октомври за приемането на трите закона. Това заяви Вера Иванова , представител на майките на деца с увреждания.Палатковият лагер до Народното събрание остава до 1-ви октомври. До тогава и трите закона трябва да влязат в парламента - амблок, защото един без друг не действат.Стана ясно, че ако не бъдат приети трите закона, ще бъде организиран и национален протест, с който отново ще бъде показано, че хората с увреждания имат право.\"Не можем да чакаме повече. Тази реформа трябва да се случи сега\", заяви Иванова. Майките поканиха национално представителните организации в палатковия лагер пред парламента, за да заработят заедно и по трите законопроекта.\"Ние сме заедно на улицата вече седем национални протеста\", заяви Иванова.", "date": "2018.07.06", "title": "Майките на деца с увреждания остават на палатки до 1 октомври"}
{"url": "https://news.bg/world/kanadskite-aviatsionni-vlasti-otrichat-za-padashti-ot-nebeto-izprazhneniya.html", "text": "Авиационните власти в Канада категорично отричат, че са отговорни за падащи от небето изпражнения, пише \"Гардиън\".След близо 20 инцидента с падащи от небето човешки екскременти в Западна Канада, авиационните власти обявиха, че нямат нищо общо с това и че случаят е приключен.За феномена първи алармира през май Съюзан Алън от град Келоуна, която разказа, че изпражнения са паднали върху нея и сина й в кабриолета й, докато е чакала на светофар.Оттогава местни вестници в Британска Колумбия и Северозападните територии са получили информация за най-малко 10 инцидента. Жертвите се оплакват за падащо от небето миризливо вещество.Авиационните власти в Канада са получили оплаквания от 18 души, но те подчертаха, че самолетите нямат вина за чудатата ситуация.Алън обясни, че властите са й съобщили, че няма неизправност в системите за отпадни води в нито един от самолетите.Учени предполагат, че \"бомбардировката\" с изпражнения е в резултат на \"замразени изпражнения\" - явлението се случва, когато има изтичане на замразени фекалии от тоалетната в самолета, които започват бавно да се топят при снишаване на самолета.Но от транспортните власти съобщиха в писмо до \"Гардиън\", че в изпражненията няма синьо оцветяване, което е ключов показател, че са от самолет.Въпреки това Алън е убедена, че самолетът е източникът.Според експерти прост ДНК анализ ще даде ясен отговор на загадката.", "date": "2018.07.06", "title": "Канадските авиационни власти отричат за падащи от небето изпражнения"}
{"url": "https://news.bg/regions/samolet-padna-v-orizishte-kray-pazardzhik.html", "text": "Селскостопански самолет падна между Пазарджик и Пловдив, съобщи Нова телевизия, позовавайки се на транспортното министерство. Инцидентът е станал в оризище.Според говорителя на пазарджишката полиция Мирослав Стоянов пилотът е в добро общо състояние.По информация на БНР самолетът се е разбил в района на 105-ти километър на автомагистрала \"Тракия\". Инцидентът е станал в ранния следобед в оризище между Пищигово и Съединение на територията на Пазарджишка област.На място са изпратени екипи на пожарната от Пловдив и от Пазарджик, полицията и спешна помощ.Самолетът е паднал далеч от лентите за движение на магистралата. Той не задръства движението.Припомняме, това не е първата авиокатастрофа в селскостопанската ни авиация.През лятото на 2001-ва самолет Ан-2 се разби близо до русенското село Брестница, без да има загинали. Двамата пилоти усетили навреме, че двигателят на машината отказва и предприели приземяване над близката гориста местност.На  се разби край Свищов. В машината е имало трима души - пилотът Евгени Панайотов на 42 години, Атанас Ганев на 23 години и 11-годишният Георги Данчев. Двамата мъже са загинали. Момчето бе в кома в болницата в Свищов с множество фрактури, черепно-мозъчна травма и леки изгаряния.Същият ден -  паднал около 18.10 часа край старозагорското село Пет могили. 49-годишният пилот е починал на път за болницата.На  на десетина метра от крайните къщи на варненското село Тополи. Пилотът е загинал.На  е паднал край русенското село Пиргово. Пилотът е здрав и без наранявания. Няма пострадали хора.В селскостопанската авиация има и инциденти с вертолети.На  падна край село Крайници. 65-годишният пилот е жив и е откаран в болница в Дупница с наранявания.На ертолет пада в района на кърджалийското село Черна скала. Пострадалият пилот е транспортиран в болница. С вертолета са пръскали срещу горска процесионка.", "date": "2018.07.06", "title": "Самолет падна в оризище край Пазарджик"}
{"url": "https://news.bg/world/bryuksel-izliza-s-predlozhenie-prez-septemvri-kak-da-se-ohranyavat-granitsite-na-es.html", "text": "През септември Европейската комисия ще отправи ново предложение как да се охраняват външните граници на ЕС. Това съобщи председателят на Комисията Жан-Клод Юнкер, цитиран от \"Ройтерс\".\"Днес постигнахме съгласие, че през септември Комисията ще отправи предложение за защитата на външните граници\", каза Юнкер по време на посещение във Виена във връзка с началото на австрийското ротационно председателство на съюза.По-рано канцлерът на Австрия Себастиан Курц заяви, че се надява евролидерите да постигнат споразумение за подсилване на граничната агенция Фронтекс на неофициална среща в Залцбург.", "date": "2018.07.06", "title": "Брюксел излиза с предложение през септември как да се охраняват границите на ЕС"}
{"url": "https://news.bg/int-politics/iznosat-na-orazhie-ot-zapadnite-balkani-nadhvarlya-500-mln-evro-prez-2016-a.html", "text": "Страните от Западните Балкани, начело със Сърбия, са изнесли оръжия, боеприпаси и оборудване на стойност над 500 млн. евро през 2016 г., като Саудитска Арабия е най-големият купувач, се посочва в доклад, цитиран от \"Ройтерс\".Оръжейните производители и правителствата в региона, който включва Сърбия, Босна и Херцеговина, Македония, Черна гора, Косово и Албания, увеличават производството на оръжие и износа на излишни запаси, за да подобрят икономиките си, които не са в цветущо здраве.Всички освен Албания са бивши части от старата федерална Югославия, която беше голям износител на оръжие в световен мащаб, особено за развиващите се страни.Докладът на Клирингова къща за контрол на леко стрелково и малокалибрено оръжие в Югоизточна и Източна Европа (SEESAC) посочва, че годишните приходи на региона от продажбите на оръжие са се увеличили с 12 процента до 514,6 млн. евро през 2016 г. Това е последната година, за която има данни.Сърбия е на първо място сред страните от региона с продадени оръжия в чужбина на стойност 406,6 млн. евро, следвана от Босна със 104,3 млн. евро. През 2016 г. Албания е продала оръжие за 1,28 млн. евро.Черна гора и Македония са продали оръжие съответно на стойност 1,13 и 1,21 млн. евро.По-рано тази година сръбският министър на отбраната Александър Вулин заяви, че Белград има за цел да изнесе оръжия и военно оборудване на стойност около 600 млн. евро тази година, което е увеличение от 570 млн. евро през 2017 г.Продажбите на оръжие от Западните Балкани за Саудитска Арабия през 2016 г. възлизат на 118 млн. евро, което я прави най-големият единичен купувач на оръжие от региона. Останалата част от продукцията е била закупена от страни, вариращи от Афганистан, Алжир, Ирак до Турция и САЩ.", "date": "2018.07.06", "title": "Износът на оръжие от Западните Балкани надхвърля 500 млн. евро през 2016-а"}
{"url": "https://news.bg/world/rusiya-ochakva-posleditsi-ot-targovskata-voyna-mezhdu-sasht-i-kitay.html", "text": "Кремъл предупреди, че търговската война между САЩ и Китай ще има последици за световната икономика, подчертавайки, че Русия е готова да защити интересите си на фона на икономическата несигурност, информира АФП.\"\", обяви говорителят на Кремъл Дмитрий Песков.Той поясни, че Москва с \"голямо внимание\" следи търговския диспут между Вашингтон и Пекин.Песков предупреди, че спорът ще има \"последици за конкретни сектори от световната икономика\".През миналия месец Москва обвини Вашингтон в СТО, че многократно е нарушил международни търговски правила. Официално поиска от САЩ \"консултации\" заради наложените от Вашингтон мита върху стомана (25%) и алуминий (10%).Русия се присъедини към ЕС, Китай, Индия, Мексико и Канада, които отвърнаха на спорните търговски политики на президента на САЩ Доналд Тръмп.Днес САЩ наложиха наказателни налози върху китайски стоки. Според Китай това са първите \"изстрели\" в \"най-голямата търговска война в икономическата история\" на двете най-големи икономики.Китай реципрочно наложи 25% върху американски стоки.Икономисти алармират, че една ескалация може да забави световния икономически ръст и да порази световната търговска система.", "date": "2018.07.06", "title": "Русия очаква последици от търговската война между САЩ и Китай "}
{"url": "https://news.bg/crime/sadyat-v-sofiya-politseyski-shef-ot-kyustendil-za-katastrofa-sas-zaginal.html", "text": "Съдят в София полицейски шеф за катастрофа със загинал в Невестино.За да се избегнат всякакви съмнения в обективността на разследването, наблюдавано от Окръжна прокуратура Кюстендил и за да се осигури бързина, обективност всестранност на разследването, на 13 април на основание чл.195 ал.5 от НПК главният прокурор разпорежда досъдебното производство да се ръководи от Окръжна прокуратура София.На 13 март около 6 часа в село Невестино, област Кюстендил е настъпило пътно транспортно произшествие, при което загива млад мъж, за което се провежда досъдебно производство.Днес 6 юли, Софийска окръжна прокуратура привлече в качеството на обвиняем Захари З. от Кюстендил, като му е взета мярка за неотклонение \"Подписка\". Разследването продължава.Припомняме, шефът на криминална полиция в Кюстендил Захари Захариев се удря челно с несъобразена скорост в друга кола, от което шофьорът загива.", "date": "2018.07.06", "title": "Съдят в София полицейски шеф от Кюстендил за катастрофа със загинал "}
{"url": "https://news.bg/world/ekspremierat-na-pakistan-sharif-osaden-na-10-g-zatvor-za-koruptsiya.html", "text": "Бившият премиер на Пакистан Наваз Шариф е осъден задочно на 10 г. затвор от антикорупционен съд в Исламабад, съобщиха адвокати, цитирани от АФП.Агенцията отбелязва, че това е сериозен удар върху партията му Пакистанската мюсюлманска лига преди изборите на 25 юли.\"Шариф е осъден на 10 г. затвор и 8 милиона паунда глоба\" за закупуването на имоти в Лондон, каза адвокатът на защитата Мохамад Арангзеб.Съдът е наредил да се конфискува имуществото.Шариф, който е в Лондон, където се грижи за тежко болната си съпруга, се очаква да обжалва.Местни медии съобщават, че дъщерята на Шариф, Марям, е осъдена на 7 г. затвор.", "date": "2018.07.06", "title": "Експремиерът на Пакистан Шариф осъден на 10 г. затвор за корупция"}
{"url": "https://news.bg/crime/zadarzhaha-12-butilki-opasen-freon-na-dunav-most-1.html", "text": "Инспектори от отдел \"Борба с наркотрафика\" на Митница Русе задържаха 12 бутилки с газ фреон, пренасян нелегално към страна от ЕС.Опасният товар е открит на 3-и срещу 4-и през нощта, при проверка на излизащ от страната микробус-платформа, който е натоварен с друг празен пътнически микробус, качен на платформата.Шофьорът заявил, че пътува празен, за да закара микробуса към страна от Западна Европа. Митнически инспектор преценил риска и насочил превозното средство към рентген за сканиране и проверка.Намерени са 7 бутилки скрити зад шофьорската седалка в буса-платформа и други 5, наредени в легнало положение пред седалките на тегления върху платформата микробус. Тези, зад шофьорската седалка са покрити с одеало, за да не се забелязват.6 от бутилките са с газ фреон \"R404а\" и съдържат по 10,900 кг всяка. Другите 6 бутилки са с обозначение за фреон, тип \"134а\", като всяка от тях е със съдържание от по 13,600 кг. Този тип бутилки с фреон са забранени за пускане на пазара в ЕС от 4 юли 2007 година, съгласно Регламен 517 на Европейския парламент и Съвета.Опасният товар е задържан. Предстоят действия по изясняване на случая.", "date": "2018.07.06", "title": "Задържаха 12 бутилки опасен фреон на Дунав мост 1"}
{"url": "https://news.bg/int-politics/papata-zakleymi-sterilnoto-litsemerie-na-othvarlyashtite-migrantite.html", "text": "Папа Франциск благодари на хуманитарните организации, които спасяват и се грижат за мигранти и осъди \"стерилното лицемерие\" на онези, които си затварят очите за бедните в света, търсещи сигурност и достоен живот, съобщава \"Асошиейтед прес\".Франциск отслужи меса за мигрантите и за онези, които се грижат за тях, в базиликата \"Св. Петър\", апелирайки за внимание към тяхното тежко положение, докато Европа, САЩ и други страни все по-често затварят вратите, пристанищата и границите си за тях.Месата отбеляза петата годишнина от историческото посещение на Франциск на остров Лампедуза, сицилиански остров, който в продължение на години беше основна дестинация за мигрантите, които трафиканти прекарват от Либия към Европа. По време на това посещение, първото излизане на Франциск извън Рим след избора му през 2013 г., новият папа осъди \"глобализацията на безразличието\", което светът е показал към мигрантите, бягащи от война, бедност и предизвикани от климатичните промени природни бедствия.В годините след това, и особено през последните месеци, правителствата на Италия, САЩ, Унгария и др. приеха твърди политики срещу мигрантите, които са точно противоположните на често повтаряните призиви на папа Франциск към правителствата да отворят сърцата и вратите си за онези, които са изпаднали в беда.По-конкретно Италия и Малта затвориха пристанищата си за хуманитарни организации, които спасяват мигранти в Средиземно море, докато администрацията на Тръмп наложи политика, която към момента е отменена, за разделяне на деца от техните родители нелегални имигранти на границата между САЩ и Мексико.Франциск не е споменал нито една страна по име в проповедта си, но е заявил, че единственият \"разумен отговор\" днес на феномена на глобалната миграция е да се покаже солидарност и милост. Отговорът, посочва той, трябва да вземе предвид справедливото разпределение на отговорностите, като същевременно се гарантират правата и достойнството на всички.Препращайки към библейската история за добрия самарянин, Франциск осъдил \"стерилното лицемерие на онези, които не искат да изцапат ръцете си\", грижейки се за най-слабите и най-маргиналните в обществото.Такова изкушение, предупреди папата, е \"силно представено\" днес, докато светът се бори с миграционните потоци.\"Това приема формата на затваряне на сърцата ни към онези, които имат право, точно както ние имаме, на сигурност и достойни условия на живот. Това изгражда стени, истински или виртуални, вместо мостове\", изтъква още Франциск.", "date": "2018.07.06", "title": "Папата заклейми \"стерилното лицемерие\" на отхвърлящите мигрантите"}
{"url": "https://news.bg/world/v-yugoiztochna-turtsiya-termometarat-zakova-na-62-gradusa-po-tselziy.html", "text": "В Югоизточна Турция температурата достигна 62 градуса по Целзий, информират турски медии.Горещата юлска вълна закова термометрите на 61-62 градуса по Целзий в град Сиверек във вилаета Шанлъурфа.Млади хора чакат на дълги опашки, за да бъдат допуснати в басейни в града. Властите решиха да пускат безплатно в олимпийския басейн заради неистовите жеги през последните дни, които принудиха хората да не излизат навън в следобедните часове.Властите предупреждават хората да не излизат навън между 12,00 и 17,00 часа, а също така да консумират големи количества течности.На сянка температурата е 55 градуса по Целзий.", "date": "2018.07.06", "title": "В Югоизточна Турция термометърът закова на 62 градуса по Целзий"}
{"url": "https://news.bg/crime/zadarzhaha-telefonni-izmamnitsi-v-samokov-i-targovishte.html", "text": "Задържаха телефонни измамници в Самоков и Търговище. С полицейска операция, на 4 юли ОДМВР - София и РУ - Самоков, задържат участник в телефонна измама спрямо възрастна жена от Самоков.Криминално проявени 24-годишен софиянец е арестуван при незабавни заградителни действия, непосредствено след потеглянето му от адреса на потърпевшата. В управлявания от него автомобил са открити и иззети 9500 лева. 71-годишната жена е измамена по телефона, че давайки спестяванията си, оказва съдействие на полицията.По случая в РУ - Самоков е образувано досъдебно производство. 24-годишният е привлечен в качеството на обвиняем, наложена му е мярка за неотклонение \"парична гаранция\". Продължава работата по установяване съпричастността на мъжа и към други идентични измами.На 4 юли, служители на РУ - Търговище задържат 64-годишна варненка. В хода на разследването е установено, че е участвала в четири телефонни измами, извършени на 2 и 3 юли в областния град по схемата \"оказване на съдействие за задържане на извършители на телефонни измами\".По този начин за два дни местни жители - три жени на 31, 49 и 69 години и 85-годишен мъж са измамени с около 9250 лева, 1510 турски лири и 60 грама златни накити. По случаите са образувани досъдебни производства.Пред разследващите варненката признала участието си в измамната схема, тя е задържана с полицейска мярка за срок до 24 часа, привлечена е в качеството на обвиняем.Отнетите пари и ценности ще бъдат върнати на собствениците им. В момента се работи по доказване на евентуално нейно учстие в няколко телефонни измами, осъществени под същия претекст през юни на територията на Попово. Действията по разследването се извършват под ръководството на прокурор от Районна прокуратура - Попово.От полицията отново напомнят на хората под никакъв предлог да не представят пари или ценности на непознати, обадили им се по телефона.Полицията никога не търси по подобен начин съдействие от граждани при осъществяване на дейността си. При получаване на подобни обаждания е важно разговорът да бъде прекъснат и своевременно подаден сигнал на тел. 112.", "date": "2018.07.06", "title": "Задържаха телефонни измамници в Самоков и Търговище"}
{"url": "https://news.bg/world/targovskite-voyni-ne-se-pechelyat-lesno-predupredi-es.html", "text": "Еврокомисарят по търговията Сесилия Малмстрьом заяви, че е обезпокоена от търговския конфликт между САЩ и Китай, предупреждавайки, че търговските войни не се печелят лесно, информира \"Ройтерс\".\"Притеснително развитие с ескалиране на митата между САЩ и Китай. Вреди на световната икономика. Търговските войни са вредни и не се печелят лесно\", написа тя в \"Туитър\".Митата на САЩ в размер на 34 млрд. долара върху китайски стоки влязоха в сила, което е началото на търговска война между двете най-големи икономики в света.Митата в размер на 25 процента влязоха в сила в полунощ източно американско време.Китай отвърна с налагането на подобно мито в размер на 25 процента върху 545 американски продукта, също на стойност 34 млрд. долара.", "date": "2018.07.06", "title": "Търговските войни не се печелят лесно, предупреди ЕС"}
{"url": "https://news.bg/world/i-rusiya-vleze-v-targovskata-voyna-sreshtu-sasht.html", "text": "Русия въвежда допълнителни мита в размер на 25-40% върху американски стоки в отговор на наложените от САЩ налози върху внос на стомана и алуминий, съобщават ТАСС и други руски медии.Москва налага мита върху американска техника за пътно строителство, нефтово и газово оборудване, оптични влакна, инструменти за обработка на метали и други. Съответното постановление е подписано от премиера на Русия Дмитрий Медведев, се казва в съобщение на икономическото ведомство.В съобщението се подчертава, че компенсаторните мерки са наложени върху товари от САЩ, които имат аналог в Русия.Също така в рамките на три години Москва може да въведе допълнителни мита върху американски стоки в качеството на ответни мерки, тъй като текущите контрамерки не покриват нанесените върху руския износ щети от действията на САЩ.Министерството пояснява, че руският износ е ощетен от търговските ограничения на САЩ в размер на 537 милиона долара. С мерките Русия ще компенсира 87,6 милиона долара на година, което е в съответствие с правилата на Световната търговска организация (СТО).Русия също така е внесла оплакване в СТО заради митата на САЩ върху стомана и алуминий. Москва настоява за консултации с Вашингтон в рамките на организацията.Русия се присъедини към ЕС, Китай, Индия, Мексико и Канада, които отвърнаха на спорните търговски политики на президента на САЩ Доналд Тръмп.", "date": "2018.07.06", "title": "И Русия влезе в търговската война срещу САЩ"}
{"url": "https://news.bg/regions/50-pati-nad-normata-radiatsiya-v-zaliva-vromos.html", "text": "Здравни инспектори установиха завишени нива на радиация в залива Вромос край Черноморец до Бургас, съобщи БНР.В отделни участъци радиацията е до 50 пъти над нормата. Достъпът до плажа не е забранен, рискът за ползването му е отговорност на плажуващите. Въпреки здравния риск и това лято туристи са разпънали палатки на плажната ивица.Ефектът след продължително лежане на пясъка не е непосредствен, но може да се прояви след години, предупреждават здравните власти. При малките деца има опасност и от поглъщане на пясък.Поставена е табела с информация на български и на английски, че ползването на плажната ивица крие риск за здравето. Очаква се от община Созопол да поставят и табела, че плажът е неохраняем.Проблемът с повишената радиация на залива Вромос е от 80-те години на ХХ-ти век, когато заливът е използван за хранилище на отпадъци от медните мини. Там са съхранявани включително и радиоактивни отпадъци. Сега всяка година радиоактивният фон се следи от Регионалната здравна инспекция.Завишаване на радиационния фон е установено през последните 2 години, заяви директорът на РЗИ Бургас Георги Паздеров.От Регионалната здравна инспекция са уведомили за завишените нива на радиация на залива Вромос областния управител Вълчо Чолаков и кмета на Созопол Панайот Рейзи.Причина за повишената радиация на плажа е от рудодобивната дейност. Рудата, добивана преди десетилетия от близката мина \"Росен\", е била с високо съдържание на уран. Част от отпадните води са зауствани в залива.\"Разликата в съдържанието на радионуклеиди в пясъка и в почвата край пясъчната ивица по отношение на този терен спрямо останалите терени, които изследваме по цялото Черноморие тук е между 5 и 50 пъти повече. Времето за полуразпад на тези радиоизотопни елементи е значително дълго, то надхвърля 90-100 години\", обясни Вергиния Цанова - зам.-директор, РЗИ-Бургас.", "date": "2018.07.06", "title": "50 пъти над нормата радиация в залива Вромос"}
{"url": "https://news.bg/world/mayk-pompeo-pristigna-v-phenyan.html", "text": "Държавният секретар на САЩ Майк Помпео пристигна в Пхенян за разговори с правителството на КНДР за ядрено разоръжаване на Корейския полуостров, информира \"Ройтерс\".Помпео кацна в столицата на КНДР след кратък стоп в Япония. Помпео бе посрещнат от севернокорейския си колега И Йон-хо и от дясната ръка на Ким Чен-ун - Ким Йон-чхол.Американски представители съобщиха пред осведомителната агенция, че целта на визитата на държавния секретар е да осигури останките на 200 изчезнали американски войници по време на Корейската война и постигане на предварително споразумение по ядрения въпрос. По време на разговорите се очаква също Ким и Помпео да обсъдят въпроса за възстановяването на дипломатическите отношения.\"Гардиън\" пише, че Помпео ще подари на Ким Чен-ун диск с песента на Елтън Джон \"Rocket Man\". Парчето е от албума Honky Château от 1972 г. Държавният секретар също ще предаде писмо от Тръмп.През 2017 г. Тръмп атакува Ким в ООН заради ракетните изпитания на КНДР, наричайки го \"малък ракетен човек\".АП припомня, че това е третата визита на Помпео в Пхенян и първата от историческата среща между президента на САЩ Доналд Тръмп и лидера на КНДР Ким Чен-ун в Сингапур на 12 юни.Помпео разговаря с Ким в началото на април, докато беше директор на ЦРУ, и през май като държавен секретар.", "date": "2018.07.06", "title": "Майк Помпео пристигна в Пхенян"}
{"url": "https://news.bg/crime/zadarzhaha-trima-narkoproizvoditeli-v-slivensko.html", "text": "Задържаха двама наркопроизводители в сливенско, иззети са метамфетамин, прекурсори и други материали и приспособления за производство на синтетични наркотици.При съвместна операция на сектор \"Противодействие на криминалната престъпност\", Специализираното тактическо звено за бързи действия към ОДМВР - Сливен и ТСБОП Сливен-Ямбол в сливенското село Камен, в момента на производство на синтетични наркотици, са задържани 33-годишен от Сливен и 24-годишен местен жител, и двамата криминално проявени.Намерени и иззети са около 25 грама бяло кристалообразно вещество, реагиращо на метамфетамин при полеви наркотест, прекурсори, вещества и предмети, необходими за производството на наркотик.Претърсено е и на жилище в квартал \"Даме Груев\" в Сливен. На място е задържан 29-годишен криминално проявен жител на областния град. От апартамента полицаи взимат пликче с около 2 грама метамфетамин, прекурсори, материали и приспособления за производство на синтетична дрога, както и мобилни телефони.За случая е уведомена Окръжна прокуратура - Сливен, работата продължава в рамките на образуваното досъдебно производство. След изтичане на 24-часовата полицейска мярка за задържане, с прокурорско постановление на арестуваните в село Камен двама мъже са наложени мерки за неотклонение до 72 часа. Предстои да бъде внесено искане за постоянното им задържане.", "date": "2018.07.06", "title": "Задържаха трима наркопроизводители в сливенско"}
{"url": "https://news.bg/regions/avariya-na-gazoprovod-zatvori-ulitsa-v-plovdiv.html", "text": "Отцепиха улица \"Царевец\" в Пловдив заради изтичане на газ метан. Причината е авария, предизвикана от изкопни дейности с багер, съобщи БНР.Екипи на фирмата собственик на газопровода и пожарникари са спрели по най-бързия начин подаването на газ. Аварията вече е отстранена.", "date": "2018.07.06", "title": "Авария на газопровод затвори улица в Пловдив"}
{"url": "https://news.bg/world/diplomaticheska-voyna-mezhdu-kosovo-i-sarbiya.html", "text": "Белград и Прищина влязоха в дипломатическа \"война\" относно признаването на независимостта на Косово, съобщава IBNA.Министърът на външните работи на Сърбия Ивица Дачич заяви, че шест държави са оттеглили решението си да признаят Косово. Той добави, че подобно решение може скоро да бъде взето от няколко карибски държави и Папуа Нова Гвинея.Няколко пъти правителството на Сърбия е приело делегации от тези държави.Но Косово отхвърли твърденията на сръбския министър.\"Дачич още веднъж реши да продължи с лъжите за Косово. След предишните лъжи, които се върнаха като бумеранг, той сега реши да покаже друг документ, който според него показва, че няколко държави са решили да отменят признаването на Косово за независима държава\", отвърна външният министър на Косово Бехджет Паколи.Паколи добави, че Косово постоянно е в контакт с всички държави по света и че \"Косово има отлични отношения с Папуа Нова Гвинея\".", "date": "2018.07.06", "title": "Дипломатическа „война” между Косово и Сърбия"}
{"url": "https://news.bg/bulgaria/iskaniyata-na-bosiya-sa-napalno-osnovatelni-nastoyavat-priyatelite-mu.html", "text": "Вече четвърта седмица Николай Колев-Босия е в гладна стачка срещу покупко-продажбата на шофьорски книжки по схема на Изпълнителна агенция \"Автомобилна администрация\" към Министерството на транспорта.Днес председателят на Народното събрание Цвета Караянчева извика спешен екип от правителствена болница да наблюдава състоянието му. Вчера няколко десетки граждани подкрепиха Босия пред парламента, като се стигна дори и до напрежение с полицията.Подкрепете Босия в битката му с напълно справедливи искания. За това призоваха на пресконференция в БТА неговите приятели и поддръжници - Вихрен Михайлов, адвокат Диньо Бозаджиев, Кирил Чуканов, Манол Глишев, Захаринка Истаткова.\"Бачо Кольо има нужда не от лайкове, а от човешки тела\", призоваха те, за да може да се окаже гражданския натиск, така че исканията на Николай Колев да бъдат изпълнени.Протестът на Николай Колев - Босия е насочен от вече три години срещу корупцията в агенция \"Автомобилна администрация\", която позволява неграмотни и  и да станат убийци на пътя. Протестът на Босия е срещу цялата корупционна схема в Автомобилна администрация, която също така позволява на да се връщат на работа безнаказано, изтъкнаха поддръжниците му.Именно това нагло възстановяване и безнаказаността доведоха Николай Колев-Босия до настоящата му гладна стачка. Става въпрос за човек, провел с успех гладна стачка още против комунистическите власти в края на техния режим през 1988-89 г.Днес той не е нито на същата възраст, нито в същото физическо състояние, макар че волята му е все така силна. Животът на Николай Колев-Босия е пряко заплашен - и то не по негова вина, а от престъпното бездействие на отговорните лица в Министерството и Агенцията, заяви Вихрен Михайлов, който иронично се представи като един от лумпенизираните, баща на три деца, глава на семейство, който и работи. Михайлов припомни, че битката си Николай Колев - Босия води вече три години и след като е изчерпал всичките си възможни средства е предприел гладната стачка. Хвърлянето на домати по сградата на Народното събрание е еманация на безсилието срещу , според Вихрен Михайлов, както сега това е и гладната стачка.Бачо Кольо иска отговорност, той не иска нито привилегии, нито пенсии, нито известност.  за хилядите избити по пътищата на България, обясни Михайлов.Захаринка Истаткова от БОЕЦ също подкрепи протеста на Босия и заяви, че организацията застава зад основателните му искания.Манол Глишев подчерта, че Николай Колев е един обикновен 67-годишен човек, който вече 24 дни гладува, за да привлече вниманието върху един напълно реален проблем.Това не трябва да остане безнаказано и незабелязано. Той си е избрал една конкретна схема, срещу която протестира.Но съществуват още десетки и стотици други корупционни схеми, каза Глишев.Българската държава в лицето на висшите служители, министри, чиновници - непрекъснато убива български граждани и никой не говори за това. Един обикновен човек протестира, щото няма други средства, протестира срещу мълчанието и бездушието, обясни Глишев и изрази възмущението си, че до този момент нито един от депутатите не се е спрял до Николай Колев, за да го попита дори за какво е неговият протест.Манол Глишев напомни и че едно от исканията на Босия е оставката на министър Ивайло Московски.Според Глишев има проблем с личността на министър Московски - не би трябвало да е министър и по една дълбоко лична причина - загубата на сина му, за която и лично министърът има вина.\"Смятаме че трябва да го подкрепи цялата българска нация\", заяви Манол Глишев.Кирил Чуканов напомни, че Николай Колев иска да разкъса завесата на българското обществено бездушие.\"Начинът, по който се управлява държавата, е престъпен, тя се управлява от престъпници, а истината ще ви направи свободни\", заяви Чуканов.", "date": "2018.07.06", "title": "Исканията на Босия са напълно основателни, настояват приятелите му"}
{"url": "https://news.bg/crime/arestuvaha-42-godishen-pri-operatsiya-sreshtu-nasilie-nad-detsa-v-internet.html", "text": "Арестуваха 42-годишен при операция за противодействие на онлайн сексуална експлоатация на деца, съобщиха от МВР.Операцията е била под наблюдението на Софийската районна прокуратура. Тя е проведена от служители от отдел \"Киберсигурност\" в ГДБОП.При проверка на лаптопа на 42-годишен мъж са открити над 1600 видеофайла, съдържащи брутални сцени на насилие на деца от 0 до 12 години. Установено е, че клиповете са обменяни с други потребители от цял свят, споделящи интересите на мъжа, както и че в дните преди ареста му, е бил изключително активен в изтеглянето на видеомателиалите.Според ГДБОП по време на летния сезон се увеличават подобни престъпления. Хората, извършващи подобен вид престъпления, увеличават опитите си да контактуват с деца с цел блудствени действия. Основният способ, използван от тях за осъществяване на контакт с жертвите, е чрез създаване на фалшиви профили в социалните мрежи, които визуално изглеждат като тези на връстниците им.", "date": "2018.07.06", "title": "Арестуваха 42-годишен при операция срещу насилие над деца в интернет"}
{"url": "https://news.bg/crime/13-tona-alkohol-bez-aktsiz-otkriha-v-starozagorsko.html", "text": "Голямо количество нелегални акцизни стоки е открито при спецоперация на територията на Старозагорска област. Притежателят им е задържан и е образувано е бързо производство.Иззети са общо 4 000 кутии цигари без акцизен бандерол; 6 чувала с около 120 кг нарязан тютюн и около 13 360 литра алкохол, съхраняван в бидони, туби и други съдове, отново без бандерол, какъвто се изисква по закон.В резултат на планирана акция, в село Ракитница е спрян за проверка лек автомобил \"Фолксваген\", собственост и управляван от старозагорец. При инспекция в колата е открито голямо количество цигари без акцизен бандерол. Нелегалните стоки са открити и в помещения, обитавани и стопанисвани от мъжа на територията на Стара Загора.Операцията е реализирана вчера, след проведено разследване на информация, получена в териториалния сектор на ГДБОП- Стара Загора. В действията са участвали и служители на Сектор \"Противодействие на икономическата престъпност\" в ОДМВР - Стара Загора, както и колегите им от Второ РУ.Притежателят на контрабандната стока е задържан за срок от 24 часа. Работата по случая продължава по ръководството на Районна прокуратура - Стара Загора.", "date": "2018.07.06", "title": "13 тона алкохол без акциз откриха в старозагорско"}
{"url": "https://news.bg/int-politics/sasht-i-kitay-s-parvi-izstreli-v-targovskata-voyna.html", "text": "Митата на САЩ в размер на 34 млрд. долара върху китайски стоки влязоха в сила, което е началото на търговска война между двете най-големи икономики в света, отбелязва БиБиСи.Митата в размер на 25 процента влязоха в сила в полунощ източно американско време.Китай отвърна с налагането на подобно мито в размер на 25 процента върху 545 американски продукта, също на стойност 34 млрд. долара.Пекин обвини САЩ в започването на \"най-голямата търговска война в икономическата история\".\"След като САЩ задействаха своите митнически мерки срещу Китай, мерките на Китай срещу САЩ влязоха в сила незабавно\", изтъкнаха от китайското външно министерство.Гостуващият в момента в България китайски премиер Ли Къцян заяви, че търговска война няма да е от полза за никого. Той обеща, че Китай никога няма да започне търговска война и се ангажира да отвори пазара си за чужди страни. Той обаче подчерта, че Пекин винаги ще отговори, ако бъде ударен от по-високи мита. Две компании в китайския град Шанхай са заявили пред БиБиСи, че митническите власти са забавили процесите по освобождаване на американски вносни стоки.Митата на САЩ са резултат от опита на американския президент Доналд Тръмп да защити американските работни места и да спре \"несправедливото прехвърляне на американски технологии и интелектуална собственост към Китай\".От Белия дом заявиха, че ще се консултират за налагането на мита върху китайски продукти за още 16 млрд. долара, които Тръмп е предложил да влязат в сила по-късно този месец.Налагането на митата оказа слабо влияние върху азиатските фондови пазари.Тръмп вече наложи мита върху вносни перални машини и соларни панели и започна да налага мита върху вноса на стомана и алуминий от Европейския съюз, Мексико и Канада.Той също така заплаши да наложи 10% мито върху още китайски стоки на стойност 200 млрд. долара, ако Пекин \"откаже да промени практиките си\".Тръмп вдигна залозите вчера, изтъквайки, че количеството стоки от Китай, подлежащи на мита, може да нарасне до над 500 млрд. долара.Американските мита, наложени досега, ще засегнат еквивалента на 0,6 процента от световната търговия и ще съставляват 0,1 процента от световния БВП.Анализатори също така се опасяват за въздействието върху останалите страни във веригата на доставките и за ескалация на напрежението между САЩ и Китай като цяло.", "date": "2018.07.06", "title": "САЩ и Китай с първи \"изстрели\" в търговската война"}
{"url": "https://news.bg/politics/vigenin-iska-gerb-da-utochnyat-otnoshenieto-si-kam-kitay.html", "text": "Депутатите на ГЕРБ и на БСП пак се скараха. Повод е китайската делегация, която е на визита у нас.Тон даде червеният Кристиан Вигенин. ГЕРБ ясно да дефинира отношението си към Китай и да се разграничи от изявленията на Цветан Цветанов, че Русия и Китай са едни от основните заплахи за мира и сигурността, призова социалистът.\"Проявяваме разбиране, че в една партия може да има различия по определени въпроси. Разбираме, когато председателят на партията и премиер спира законодателство пред медиите и когато заместник-председателят и председателят на ПГ на ГЕРБ го пуска отново пак през медиите\", заяде се Вигенин.Разбираме също, че между старшия и младшия партньор има непреодолими различия, включително по външната политика и по въпросите на сигурността и че единственото, което следва тази лицемерна коалиция са облагите на властта, допълни той.Каква е логиката правителството да кани Китай да финансира инфраструктурни обекти, като в същото време парламентарната група чрез своя председател само дни преди визитата на китайския премиер обявява Китай за основна заплаха, недоумява социалистът.ГЕРБ да не пропускат възможностите за страната заради партиен егоизъм, поискаха червените.Това очаквано предизвика бурна реакция на Цветан Цветанов. По думите му няма противоречие между него и премиера. Винаги имам диалог с председателя на ГЕРБ Бойко Борисов, подобни внушения за противоречия са несъстоятелни, обясни той. Недейте да се грижите за микроклимата в ГЕРБ, той е на изключително добро ниво и висота, похвали се Цветанов.Г-жо Нинова, желая ви успех за тази битка, която водите във вашата политическа партия, захапа той червения лидер. Разбирам кризисната ви ситуация за вътрешните ви противоречия за това, че народни представители решават да правят бизнес, а вие не можете да обясните защо критикувате правителството, че средата за бизнес в България е замърсена, продължи Цветанов. Искам да чуя позицията ви за анексирането на Крим, за икономическите санкции срещу Русия, за позицията на президента Радев на Варшавската конференция, обяви той.Нека да ви е честит господин Спас Панчев, обърна се Нинова. Пред червените напусналият ПГ на левицата Панчев казал, че партията не води правилната позиция спрямо ГЕРБ. Соцлидерът каза, че БСП няма да се коалира с партията на Бойко Борисов. Цветан Цветанов обвини соцлидерът в лъжа.И . Според него лидерът на БСП е нарушила правата му. Бях засегнат, защото ми бяха приписани думи, които не съм казал, обясни той. Аз съм против лъжи, които се изказват в тази зала, сподели Панчев.Нито сме на конгрес на БСП, нито сме на Бузлуджа, намеси се и Тома Биков от ГЕРБ. Червените да си решавали проблемите на друго място не в парламента. По думите му, китайски премиер идва в България, когато управлява десницата, а не левицата.Елена Йончева се заяде със Спас Панчев. Той казал, че червените са прекалено критични към ГЕРБ.От страна на ГЕРБ Данаил Кирилов посочи, че било спешно да се вземе решение кога се дава дума за лично обяснение и за процедура по начина на водене. Така щели да се избегнат процедурни хватки. Не можем да си нищим партийните проблеми от трибуната, заяви той и настоя за ред и дисциплина в парламента. При всяка злоупотреба - наказание, поиска Кирилов.Нещата излизат от контрол, включи се и председателят на парламента Цвета Караянчева. Това, което се случва в пленарна зала е смешно, ядоса се тя. Червените пък се почувстваха цензурирани от Кирилов", "date": "2018.07.06", "title": "Вигенин иска ГЕРБ да уточнят отношението си към Китай"}
{"url": "https://news.bg/world/prodalzhavat-bezreditsite-v-nant.html", "text": "Десетки автомобили и няколко сгради са подпалени в петък през нощта във френския град Нант. Трета поредна нощ са регистрирани безредици в града след убийството на 22-годишен мъж, информира АФП.Протестите възникнаха след убийството на 22-годишния Абубакар Ф., който беше застрелян от полицията при проверка. Мъжът е бил издирван за грабеж и други престъпления. Вчера беше съобщено, че 12 души са задържани.Също така е задържан служител на полицията, който е разпитван за случая.52 автомобила са подпалени в Нант, включително и колата на кмета на града. Също така недоволните граждани са запалили осем сгради, включително бар в търговски център, който е изпепелен. Вандалите са се опитали да запалят училище и бензиностанция.Няма пострадали при безредиците, които са утихна ли към 06,00 часа тази сутрин.Полицията е задържала още четирима души, включително и 14-годишно момче. В четвъртък вечерта около 1000 души участваха в марш с призив за \"справедливост за Абу\". Те поискаха властите да разкрият обстоятелствата около убийството.", "date": "2018.07.06", "title": "Продължават безредиците в Нант"}
{"url": "https://news.bg/int-politics/papata-bie-kambanata-klimatichnite-promeni-prevrashtat-zemyata-v-pustinya-i-razvalini.html", "text": "Папа Франциск призова правителствата да изпълнят ангажиментите си за ограничаване на климатичните промени, предупреждавайки, че продължителното неустойчиво развитие и необузданото потребление заплашват да превърнат Земята в огромна купчина \"развалини, пустини и отпадъци\", съобщава \"Асошиейтед прес\".Франциск отправи апела си по време на конференция във Ватикана, отбелязваща третата годишнина от неговата енциклика за околната среда под наслов \"Хвала Тебе\". Документът, предназначен да стимулира действията на конференцията за климата в Париж през 2015 г., призова за промяна на парадигмата в отношенията на човечеството с Майката природа.В коментарите си Франциск призова правителствата да спазват ангажиментите, поети с Парижкото споразумение за климата и настоя, че институции като Международния валутен фонд и Световната банка имат важна роля за подкрепа на реформите, насърчаващи устойчивото развитие.Той предупреди: \"Налице е реална опасност да оставим на бъдещите поколения само развилини, пустини и отпадъци.\"", "date": "2018.07.06", "title": "Папата бие камбаната: Климатичните промени превръщат Земята в пустиня и развалини"}
{"url": "https://news.bg/world/kitay-se-opital-da-verbuva-germanski-deputat.html", "text": "Китайски лица са се свързали с консервативен германски депутат няколко пъти през лятото на 2016 г., предлагайки му пари в замяна на експертизата му и вътрешна информация.Това пише германският вестник \"Зюддойче цайтунг\", цитиран от \"Ройтерс\".Вестникът пояснява, че германската разузнавателна служба Bfv е предупредила депутата малко преди да пътува до Китай, тъй като агенцията вярва, че китайски разузнавачи стоят зад контактите.Не се разкрива името на депутата.При друг случай на помощник на депутат е платено 10 000 евро за информация. Той също е пътувал до Китай, където му е оказан натиск, допълва изданието.През април директорът на Bfv Ханс-Георг Масен призова внимателно да се следят инвестиционните сделки на китайски компании или при закупуването на високотехнологични германски фирми, предупреждавайки, че загубата на ключови технологии може да навреди на икономиката на Германия.Агенцията разкри през миналата година, че китайски служби са използвали фалшиви профили в социални мрежи като LinkedIn за събиране на лична информация за германски представители и политици.", "date": "2018.07.06", "title": "Китай се опитал да вербува германски депутат"}
{"url": "https://news.bg/crime/hvanaha-turchin-s-trima-nelegalni-marokantsi-na-gkpp-kapitan-andreevo.html", "text": "Гранични полицаи задържаха на ГКПП Капитан Андреево мароканци с фалшиви документи. Те представят за проверка италиански лични карти за чужденци и италиански разрешителни за пребиваване.Вчера на пункта пристигна в страната лек автомобил, управляван от турски гражданин. С него пътуват и трима мъже от Мароко. Граничните полицаи установяват, че документите на мароканците са фалшиви и подправените лични карти са обявени за издирване в Шенгенската информационна система.Тримата са задържани в ГПУ-Свиленград. По случая са образувани бързи производства. В хода на разследването става ясно, че мароканците са платили по 450 евро за фалшивите документи в Истанбул. Работата по случая продължава.", "date": "2018.07.06", "title": "Хванаха турчин с трима нелегални мароканци на ГКПП Капитан Андреево"}
{"url": "https://news.bg/regions/v-cherven-bryag-prodalzhava-chastichnoto-bedstveno-polozhenie.html", "text": "Водата в Червен бряг все още не става за пиене. В града продължава частичното бедствено положение заради повишената мътност на водата, съобщи БНР.Обяснението е, че дъждовете са предизвикали замърсяването на водата, която идва от извора на Златна Панега. Вчера болницата в града бе временно затворена заради липсата на вода.Два екипа на Регионалната здравна инспекция от Плевен са на място в Червен бряг. Зам.-директорът на РЗИ-Плевен д-р Илиян Минчев обясни, че при напълно възстановено водоподаване в Червен бряг ще вземат проби от четирите пункта, които са установени за пробовземане.\"Единият е болницата. Очакваме да се възстанови нормалният ритъм на болницата. Нощните смени вече ще работят в нормален режим. В хемодиализата са обслужени вчера и нощес хората, които подлежат на тези процедури и днес са на обслужване на диализа в Плевен\", обясни д-р Минчев.За детските заведения има осигурена вода за детските заведения. Илиян Банчев - директор на дирекция в Община Черен бряг твърди, че нещата са овладени.\"Ситуацията е под контрол. Доставя се вода в необходими количества за детските заведения. Очакваме да се избистри водата така, че да става за пиене\", допълни Илиян Банчев.", "date": "2018.07.06", "title": "В Червен бряг продължава частичното бедствено положение"}
{"url": "https://news.bg/world/iran-iska-spasyavane-na-yadrenata-sdelka-no-e-podgotven-i-pri-proval.html", "text": "Иран иска ядреното споразумение да бъде спасено, но Техеран е подготвен в случай на провал.Това заяви външният министър на Ислямската република Мохамед Джавад Зариф след разговори с върховния представител на ЕС за външната политика Федерика Могерини, информират агенции.По-късно днес Зариф ще проведе среща с външните министри на Германия, Франция, Русия, Китай и Великобритания. Те ще обсъдят иранската ядрена сделка. САЩ няма да участват на разговорите.Иран поиска от ЕС да подкрепи ядреното споразумение. Зариф е поискал политически и икономически гаранции, че споразумението ще бъде спазвано. Ислямската република настоява групата да увери, че европейските компании няма да напуснат държавата в резултат на санкциите на САЩ. Техеран подчерта, че е \"подготвен при провал на споразумението\" в резултат на изтеглянето на САЩ.Германският външен министър Хайко Маас заяви, цитиран от \"Ройтерс\", че световните сили няма да могат напълно да компенсират компаниите, напускащи Иран, заради санкциите, но предупреди, че ако ядрената сделка се провали, това повече ще навреди на икономиката.Той не смята, че този кръг преговори ще завърши негативно, но вероятно ще са необходими допълнителни разговори по казуса.Министърът на външните работи на Русия Сергей Лавров сподели, че Китай и Русия са заинтересовани да се запази споразумението с Иран.", "date": "2018.07.06", "title": "Иран иска спасяване на ядрената сделка, но е подготвен и при провал"}
{"url": "https://news.bg/crime/otkriha-blizo-ton-i-polovina-nelegalen-alkohol-v-aksokovo.html", "text": "Митничари откриха 1467 литра нелегален етилов алкохол в гараж в Аксаково, област Варна. Проверката е в рамките на засиления контрол на Агенция \"Митници\" срещу нерегламентираното производство и търговия с акцизни стоки в района на Черноморието.Засилените проверки, които започнаха в началото на юли, ще продължат през целия туристически сезон.Митническата проверка в частния имот в града е извършена на 4 юли. В гараж на територията на имота са открити ПВЦ съдове с различни вместимости - от 10 до 55 литра, съдържащи прозрачна и жълта на цвят течност, с мирис на етилов алкохол.Установено е чрез измерване със сертифициран денситометър, че пластмасовите съдове са пълни с общо 1467 литра етилов алкохол, от които 1125 литра прозрачна течност с алкохолно съдържание 32% vol. 287 литра жълта течност - 48,5% vol., както и 55 литра спирт с алкохолно съдържание 97% vol. За алкохола не са представени документи за произход, обезпечен или платен акциз по Закона за акцизите и данъчните складове /ЗАДС/.Нелегалният алкохол е иззет. Взети са проби за лабораторен анализ. След излизане на резултатите от лабораторните експертизи по случая ще бъде образувано административнонаказателно производство.", "date": "2018.07.06", "title": "Откриха близо тон и половина нелегален алкохол в Аксоково"}
{"url": "https://news.bg/world/ekzekutiraha-lidera-na-sektata-aum-shinrikyo.html", "text": "Шоко Асахара, лидерът на сектата \"Аум Шинрикьо\", която пое отговорност за атаката с отровен газ в метрото на Токио през 1995 г., е бил екзекутиран, съобщи Би Би Си с позоваване на японски медии.Атаката със зарин, която е най-мащабният терористичен акт в Япония, причини смъртта на 13 души, а хиляди други пострадаха.Още 12 членове на \"Аум\" очакват да бъдат екзекутирани.Изпълнението на смъртните присъди беше отложено, докато приключат последните обжалвания на всички осъдени.Това стана през януари.", "date": "2018.07.06", "title": "Екзекутираха лидера на сектата „Аум Шинрикьо“"}
{"url": "https://news.bg/disasters/evakuiraha-stotitsi-hora-zaradi-tech-na-gaz-v-tsentara-na-praga-ima-obgazeni.html", "text": "Около 500 души бяха евакуирани от центъра на Прага заради голямо изтичане на газ, съобщи изданието cznews.info.В района на площада в Старе место, където е регистрирано изтичането, бяха затворени няколко улици и временно беше спряно движението на градския транспорт, съобщи представителят на управата на градската пожарна служба Мартин Кавка.Аварията е установена около 20:00 ч. местно време.Местната полиция съобщи в Туитър, че двама цивилни и трима полицаи са хоспитализирани със симптоми на обгазяване. Състоянието им се подобрява.", "date": "2018.07.06", "title": " Евакуираха стотици хора заради теч на газ в центъра на Прага, има обгазени"}
{"url": "https://news.bg/bulgaria/parkiraneto-v-tsentara-na-sofiya-e-ogranicheno-zaradi-sreshtata-na-grupata-16-1.html", "text": "Заради започващата утре в София седма лидерска среща на върха на групата 16+1, включваща Китай и страните от Централна и Източна Европа, се забранява престоят и паркирането на автомобили в част от столичния център. Изключение се прави за автомобилите на делегациите.От 07:00 часа днес до приключване на форума на 06.07 забраната важи за:- на северозападната дъга на пл. \"Св. Александър Невски\" между ул. \"Дунав\" и ул. \"Оборище\";- на ул. \"Оборище\" между пл. \"Св. Александър Невски\" и ул. \"Г. С. Раковски\".От 20:00 часа на 06.07. до приключване на срещата на 07.07 се забранява престоят и паркирането на превозни средства, с изключение на автомобилите превозващи участниците в мероприятието, както следва:- на ул. \"Доспат\" между бул. \"Витоша\" и ул. \"Баба Неделя\";- на ул. \"Баба Неделя\";- на ул. \"Д-р Христо Стамболски\".От 08:00 часа на 06.07 до приключване на събитието на 07.07:- на паркинга пред хотел \"Хилтън\";- по ул. \"Астана\" между бул. \"България\" и Национален музей \"Земята и хората\".От 08:00 часа на 06.07 до приключване на срещата на 07.07:- бул. \"Джеймс Баучер\" между ул. \"Петър Станчев\" и ул. \"Златен рог\".От 08:00 часа на 06.07. до приключване на форума на 07.07 се забранява влизането на пътни превозни средства по ул. \"Астана\" между бул. \"България\" и Националния музей \"Земята и хората\".От 09:00 часа до приключване на събитието на 06.07 по ул. \"Оборище\" между ул. \"Г. С. Раковски\" и бул. \"Васил Левски\".От 17:00 до 23:00 часа на 06.07 се забранява влизането на пътни превозни средства по ул. \"Врабча\" между ул. \"Г. С. Раковски\" и ул. \"Париж\".", "date": "2018.07.06", "title": "Паркирането в центъра на София е ограничено заради срещата на групата 16+1"}
{"url": "https://news.bg/world/rusnatsite-sa-nay-nartsistichni-balgarite-sa-sled-tyah-no-predi-amerikantsite.html", "text": "Руснаците са нацията с най-силно изразен колективен нарцисизъм в света, американците са в средата на таблицата, българите - малко преди американците. Това показва изследване на екип от психолози, публикувано в сп. \"Psychological Science\".Авторите са анкетирали жители на 35 държави за това как оценяват мястото на тяхната страна в световната история. Те са отговорили на стандартизирани въпроси, в които са засегнати исторически събития и личности, отношението на респондентите към религията, вземането на политически решения, гордостта от собствената им страна, владеенето на чужди езици, познаването на други държави и др. Изследването е проведено между 2007 г. и 2013 г.Како цяло хората имат високи очаквания за значимостта на страната си. Отбелязва се, че те не са пропорционални на мащабите на страната или броя на населението - някои малки нации демонстрират много голямо самочувствие.Проучването показва, че най-ниско в класацията на нарцисизма е известната с неутралитета си Швейцария. Нейните граждани смятат, че държавата им има принос за 11.3% от световните събития.Абсолютен шампион по нарцисизъм е Русия, чиито граждани смятат, че страната им е \"автор\" на 60.8% от световната история.Следват Великобритания с 54.6%, Индия с 53.9%, Хонг Конг с 51%, на пето място е Малайзия с 48.7%.САЩ са в средата на рейтинга след Перу, България и Сингапур. Според американците ролята на нацията им е определяща за 29.6 от събитията в световната история.Петте страни с най-ниско ниво на колективен нарцисизъм са Холандия, Унгария, Нова Зеландия, Норвегия и Швейцария.", "date": "2018.07.06", "title": "Руснаците са най-нарцистични, българите са след тях, но преди американците"}
{"url": "https://news.bg/society/karayancheva-otseche-bosiya-ne-tryabva-da-umre.html", "text": "Парламентарният шеф Цвета Караянчева излезе с емоционален пост в социалната мрежа за протеста на Босия и неговите противници. \"Убийци!\" \"Хлебарки!\" \"Долна паплач!\" \"Гниди!\" Това са някои от епитетите, с които тези дни шепа хора наричат полицаите пред Народното събрание, заради опитите им да опазят реда около Николай Колев - Босия, който продължава самоубийствената си гладна стачка и отказва всеки опит за диалог.На думи тези гневни /но не гладни/ хора се опитват да го разубедят и да спасят живота му\", пише Караянчева. \"На практика, те го тласкат към нови крайности и аплодират пътя му към смъртта. Пожелават също смърт на полицаите, пожелават смърт на семействата им, на децата им. Кълнат, както нормален човек не би се обърнал дори към най-големия си враг, камо ли към непознати момчета и момичета, които просто си гледат работата\", обяснява още председателят на парламента.Припомняме, , ден след като в президентската администрация е получено писмото му.\"Анархията е майка на реда\" е прочут лозунг. Ето ви няколко реда от биография на Махно, за който този лозунг е бил знаме: \"Есенният рейд на Махно през Украйна е най-голямата вълна класов терор от страна на махновци. \"Помешчици, кулаци, бирници, полицаи, попове, кметове, укрили се офицери - всички гинат по пътя на махновци\" - не без гордост пише Аршинов. Мотив за наказателните си действия махновци черпят от настроенията на местните - когото те обвиняват в потисничество и други деяния, махновци разстрелват.\", пише Цвета Караянчева.\"Анархия - мать порядка\" по някакъв извратен начин може да се вписва в идеята за гражданска война в Русия в началото на 20 век. Не и в свободна, развита страна от началото на 21 век\", пише още тя.\" Можем да сложим проверяващи на всеки, който има лиценз да издава шофьорски книжки. Можем да сложим проверяващ на проверяващите. Кой ще проверява проверяващите проверяващи? Това е въпрос на манталитет и промяна на манталитета. Не на оставки - защото засега се искат оставките не просто на един министър, а на цялото Народно събрание, на Президента, на всеки, когото днешните махновци са нарочили за кулак\", недоволна е Цвета Караянчева.\"А ако утре някой започне гладна стачка срещу исканията на Босия? И да - Босия не трябва да умре\", завършва тя.", "date": "2018.07.06", "title": "Караянчева отсече: Босия не трябва да умре"}
{"url": "https://news.bg/int-politics/tramp-ubeden-shte-spechelim-targovskata-voyna-darzhim-vsichki-kozove.html", "text": "Президентът на САЩ Доналд Тръмп обяви пред митинг в щата Монтана, че САЩ ще \"спечелят търговската война, защото ние държим всички козове\".Той повтори, че уважава китайския президент Си Цзинпин, но администрацията му се стремяла към честни и реципрочни търговски споразумения.Той също така повтори, че ще бъдат наложени нови мита върху китайски стоки, макар че не е дал повече подробности.От своя страна китайското министерство на търговията заяви, че е \"принудено да предприеме необходима контраатака\", след като наложените от САЩ мита върху китайски стоки на стойност 34 млрд. долара влязоха в сила в полунощ.От китайското ведомство обвиниха САЩ за започването на \"най-голямата търговска война в икономическата история\".\"Този тип на облагане с мита е типично търговско малтретиране и сериозно застрашава сигурността на глобалната индустриална верига, както и ценовата верига\", се казва в изявлението на Министерството на търговията в Пекин.Митата засягат 818 продукта, сред които коли, самолетни части, харддискове.Тръмп също така се обяви в защита на американската агенция, отговаряща за имиграцията и митниците, като посочи, че \"те ни защитават и ние ги защитаваме\". Агенцията беше разкритикувана за ролята си в прилагането на политиката на \"нулева толерантност\" на границата с Мексико и разделянето на деца на нелегални имигранти от техните семейства. Някои конгресмени от Демократическата партия призоваха за отмяната на политиката, което предизвика остър ответ от страна на Тръмп.", "date": "2018.07.06", "title": "Тръмп убеден: Ще спечелим търговската война, държим всички козове"}
{"url": "https://news.bg/world/vodolaz-zagina-v-spasitelnata-operatsiya-v-taylandskata-peshtera.html", "text": "Тайландски водолаз загина в спасителната операция на 12-те момчета и техния треньор по футбол в пещера в Тайланд, съобщава БиБиСи.Офицер Саман Гунан е изгубил съзнание на излизане от пещерния комплекс Там Луанг. \"Неговата задача бе да доставя кислород, но нямаше достатъчно, за да се върне\", обясняват властите. Изваден е от свой колега водолаз, но не успяват да го спасят.Офицерът към момента не работи за тайалнадския флот, но се връща, за да помогне в спасителната операция, бил е запален велосипедист и бегач.\"Вътре в пещерата е трудно. Неговият колега се опита да му окаже първа помощ, но той остана в безсъзнание, затова го отведохме в болницата\", коментира командващият тайландските морски тюлени.\"Мога да гарантирам, че няма да се паникьосаме, няма да спрем нашата мисия, няма да оставим напразна жертвата на нашият приятел\", допълва той. Около 1 000 души участват в спасителните операции, включително водолази, военни и цивилни доброволци.Смъртта на офицерът за пореден път показва опасностите, пред които е изправена спасителната операция. Командващият тюлените коментира, че екипът все още има \"вяра\", че ще завърши успешно спасителната мисия.На въпроса как групата може да се справи безопасно, ако опитен водолаз не успява, той допълва, че ще се вземат повече предпазни мерки.Властите се опасяват, че има опасност доста да спадната нивата на кислорода в камерата, където момчетата и техният треньор са хванати в капан. Нивата на кислород са изчерпват и от големия брой хора участващи в спасителната операция в пещерната мрежа.Затворената група е в добро здравословно състояние и редовно са снабдявани с храна и медицински грижи. Властите все още се опитват да измислят как най-безопасно да ги изведат, като служителите подчертават, че няма да поемат рискове с безопасността на момчетата.Спасителни в продължение на дни изпомпват вода от пещерата, но тъй като водата в пещерата се захранва от дупки и потоци в хълмовете горе, има вероятност пещерната камера, в която се намират да се наводни.\"Отначало мислехме, че децата могат да останат дълго време ... но сега нещата се промениха, имаме ограничен период от време\", коментира командващият тюлените от спасителната операция.", "date": "2018.07.06", "title": "Водолаз загина в спасителната операция в тайландската пещера"}
{"url": "https://news.bg/crime/magistrali-za-miliardi-u-nas-seyat-smart-a-vlastta-ne-znae-zashto.html", "text": "Магистралите в България са пътища на смъртта въпреки милиардите, които инвестираме в тях. Това обяви Богдан Милчев от Института за пътна безопасност и бивш шеф на КАТ в сутрешния блок на Нова телевизия. \"Причините за това са няколко. От една страна е необходимо някой да анализира тези произшествия. България е единствената страна в ЕС, в която се слагат знаци за концентрация на пътнотранспортни произшествия или за опасност\", коментира още Милчев.Според него анализирането на тежките катастрофи е ключът, който ще покаже какъв е проблемът. Повече от 10 години обаче не били издадени наредбите, по които да се анализират тежките катастрофи.\"Информирали сме премиера, че тези две наредби, които още от 2007 г. министърът на вътрешните работи и министърът на транспорта трябваше да са издали, за да могат да се правят тези анализи, все още не са издадени. Отговорът им е, че си обменяли информация и анализирали\", заяви Милчев.Според него важно е също така да се промени методът на контрол.\"Страните, които имат успехи в тази посока, са приели философията, че човек се ражда грешен, той допуска грешки волно или неволно. Когато допуска умишлени грешки, държавата трябва така да въздейства, че той да прави все по-малко умишлени грешки\", настоя Милчев.По думите му, в момента контролът по пътищата е статичен, а трябва да стане динамичен, което означава полицейските автомобили да се движат в самото движение. ", "date": "2018.07.06", "title": "Магистрали за милиарди у нас сеят смърт, а властта не знае защо"}
{"url": "https://news.bg/politics/ako-turski-kontsesioner-vzeme-letishte-sofiya-shte-go-sasipe-kato-konkurent.html", "text": "Елена Йончева е притеснена, че не се дава информация за концесията на летище София, смята че нещо се крие със закрито заседание на МС и липсата на информация към депутати. Пред БТВ тя обясни, че турската фирмата, заявила желание за концесия, строи най-голямото летище в света и се знае, че съсипва конкурентите си.\"Ние не казваме, че е лошо турска фирма или която и да е да вземе летището на концесия, но когато едно летище бъде взето на концесия, нормално е, когато това летище има интереси да унищожи своята конкуренция, да намали приходите на своята конкуренция, да бъдем загрижени\", коментира Йончева.Та допълни, че през март миналата година е спряна концесията, като аргументите на президента Румен Радев и министър на транспорта са, че концесията представлява заплаха за националната сигурност. Според нея е световната практика е да се подчиняват конкуренти и да се унищожават конкуренти в региона.Йончева не разбира, защо да се дава летището на концесия, след като е печелившо, а миналата година има печалба над 11,5 млн. лв. и приходи над 148 млн. лв. Летище София има изградена инфраструктура и всяка година потокът на пътници и печалбата се увеличават.Йончева счита, че България става зависима от Турция, първо енергийно зависими, защото може да се наложи да купуваме газ и второ, целият ресурс на летището ще се ползва от фирмата концесионер.Турция е добър съсед, но ни прави зависими енергийно и икономически, а сега ставаме зависими и в сигурността, всяка държава трябва да пази своя национален интерес, смята тя.\", като този за бездимните цигари\", коментира още Йончева. Тя добави, че . \"Дава се много лош знак на чуждестранните инвеститори. Чуждестранните инвестиции по време на управлението на Борисов са намалели с 1000%. Последният доклад на Светованата банка също казва, че бизнес средата се влошава\", обясни тя.Според нея, по време на европредседателството не са поставени теми, които засягат националния ни интерес. \"Виждахме , а на практика това, което беше в интерес на България, го нямаше\", коментира тя.Йончева добави, че сме се справили се с логистиката на европредседателството. \", сложихме нови плочки пред НДК и го ремонтирахме- няма държава, която не се е справила с това. Но какво ни донесе това, имаме ли по-голям шанс за Шенген и Еврозоната\", коментира тя.Припомняме, от  (ВАС) отказа на Министерство на транспорта да предостави информация на парламента за концесията на летище София.Червените ще искат законови изменения, с които да се забрани отдаване на концесия на стратегическите обекти за националната сигурност.Припомняме, идеята за  бе възобновена веднага след формиране на третия кабинет \"Борисов\" и в началото на  обяви намеренията на правителството да възобнови процедурата, спряна от служебния кабинет.Месец по-късно Московски посочи септември 2017 г. като срок за , с международен консултант. Летище София е един от един от най-големите държавни активи, с изключение на енергийните.Това е втори опит летище \"София\" да се даде на концесия, след като о на Румен Радев, като преди това имаше и . отдаването на концесия с аргумент, че държавата ще е само на загуба. Според плановете с приходите от концесия трябва да се оздравят Българските държавни железници.", "date": "2018.07.06", "title": "Ако турски концесионер вземе летище София, ще го съсипе като конкурент"}
{"url": "https://news.bg/disasters/zhega-ubi-33-ma-v-kanadskata-provintsiya-kvebek.html", "text": "Тридесет и трима души са загинали заради горещата вълна, ударила южната част на канадската провинция Квебек, съобщават местните власти, цитирани от световните осведомителни агенции.Тежката жега продължава от миналия петък, като температурите достигат 35 градуса по Целзий, съчетани с висока влажност.Броят на загиналите се е увеличавал ежедневно през тази седмица, като повечето от жертвите са на възраст между 50 и 80 години.Горещата вълна е най-тежката в Квебек от десетилетия.Властите приканват хората да пият много вода и да стоят на сянка.\"Правим всичко, което можем\", изтъкна кметът на Монреал Валери Плант. Градът е отворил басейни и климатизирани помещения за обществеността.Кметът Плант отбеляза, че спасителни екипи ходят от врата на врата, проверявайки около 15 хил. уязвими жители.Досега 18 от 33-те жертви са били в Монреал, най-многолюдния град в провинцията, като другите жертви са в околните райони.Горещите вълни могат да бъдат особено смъртоносни за много младите, много възрастните и немощните хора, предупреждават местните здравни власти.Повечето от загиналите жители на Монреал са били над 65-годишна възраст, като не са имали климатици и са имали здравословни проблеми.Средните температури в Монреал са много над обичайните 25 градуса по това време на годината.", "date": "2018.07.06", "title": "Жега уби 33-ма в канадската провинция Квебек "}
{"url": "https://news.bg/politics/simeonov-pogna-shuma-i-v-stolitsata-obyavi-chestito-i-na-sofiya.html", "text": "\"Честито и на София. Снощи заедно с РЗИ, зам-министъра на здравеопазването г-жа Светлана Йорданова и членове на политическия ми кабинет започнахме проверки по Закона за шума и в София. Градът, в който законите отстъпват на познанствата, шуробаджанащината и политическите чадъри\", написа в своя Фейсбук провил вицепремиерът Валери Симеонов.\"Оказа се, че въвеждането на ред по Закона за шума в столицата е детска игра спрямо войната с мутрите в Слънчев бряг. Никакви проблеми - никъде. Откъдето минахме, след нас се възцаряваше мир, спокойствие и тишина. Оказа се, че собствениците и управителите много добре осъзнават нарушенията и още с първото разпореждане спираха озвучаването\", обяснява Симеонов.Припомняме, от миналата година  за спазване на и, а министърът на туризма Николина Ангелкова не беше съгласна с начина, който той действа.За снощната си акция в столицата, Симеонов коментира, че са започнали с кастата на \"недосегаемите\" по бул. Витоша. \"Raffy Bar & Gelato го отнесоха първи - след констативния протокол и незабавното спиране на озвучаването при следващо нарушение ги очаква ЗАПЕЧАТВАНЕ! С първо предупреждение и спиране на музиката бяха номинирани Vitosha street Bar&Dinner, \"БЕКГРАУНД\" и Social Cafe Bar & Kitchen.\"\"От снощи еротичен клуб \"ФЕТИШ\" ще пуска еротична музика само вътре, а не на улицата. Констативни протоколи и разпореждане за спиране на озвучаването отнесоха кафе клуб Memento и Beach Bar на ул. Раковски. Не мога да отрека пълното съдействие на персонала и управителите\". добавя вицепремиерът.Валери Симеонов уточвнява, че за разлика от Черноморието, много от посетителите идват да го поздравят и дори си правят снимки заедно.\"За десерт си оставихме Студентски град. Както се очакваше, там нарушенията бяха най-драстични, което наложи съставянето на констативни протоколи с незабавно прекратяване на озвучаването в бар-ресторант \"МЕЙСЪНС\" и дискотека Jim Beam Club, където гърмеше живо изпълнение на чалга дивата KALI. Милата, обеща да мине на акапелно изпълнение тип пиано бар, но това не спести протокола и административната санкция спрямо заведението\", пише в социалният си профил вицепремиерът.Според написаното в социалната мрежа, най-арогантно нарушава нощната тишина Механа \"Роден край\", \"раздрусана от мощни чалга ритми\". С влизането си, вицепремиер и проверяващи спират музиката и силно възпаляват мъжката аудитория на претъпканото заведение. При съставянето на констативния протокол, страстите се разгорещяват, разказва Сименов, \"но, слава Богу, всичко мина без физически посегателства\", оказва се, че голяма група полицаи празнуват професионалния си празник. \"Съжалявам, няма как - законът е за всички\", допълва той.", "date": "2018.07.06", "title": "Симеонов погна шума и в столицата, обяви: Честито и на София "}
{"url": "https://news.bg/disasters/mig-29-se-razbi-v-polsha-pilotat-zagina.html", "text": "Изтребител МиГ-29 на полските въоръжени сили се е разбил в северната част на Полша, а пилотът е загинал, съобщиха от полското военно министерство.Уточнява се, че обстоятелствата около инцидента се разследват от разследващата комисия за авиационни инциденти.\"По време на нощен полет, самолет МиГ-29 от 22-ра тактическа авиационна база се разби. Пилотът катапултира в района на град Сакувко, на 18 км от Малборк. Отломките на самолета бяха открити на около 1,5 км от града. Лекар от спешна помощ констатира смъртта на пилота\", се посочва в изявлението на военното министерство на Полша.Покойният пилот е имал повече от 850 летателни часа, включително повече от 600 часа с МиГ-29, с който е изпълнявал бойни задачи, също така многократно е участвал в национални и международни учения, уточниха от ведомството.В края на 2017 г. друг МиГ-29 на полските военновъздушни сили се разби в района на Минск-Мазовецки край Варшава. Пилотът оцеля, въпреки че не катапултира от самолета във въздуха.Полската армия разполага с флотилия от 48 американски изтребителя F-16, както и 32 броя МиГ-29, няколко от които бяха приземени заради липсата на резервни части.", "date": "2018.07.06", "title": "МиГ-29 се разби в Полша, пилотът загина"}
{"url": "https://news.bg/politics/deputatite-promeniha-zakona-za-integratsiya-na-horata-s-uvrezhdane.html", "text": "Депутатите промениха Закона за интеграция на хората с увреждане. Според мотивите на законопроекта, изготвянето му се е наложило във връзка с окончателни решения на Върховен административен съд, с които се отменят разпоредбите на чл. 24, ал,2, чл. 25, чл. 26 и чл. 27, ал. 3 от Правилника за прилагане на Закона за интеграция на хората с увреждания.След влизането в сила на двете решенията е необходимо да се извърши синхронизиране на нормативната уредба в областта на политиката за интеграция на хората с увреждания. Законопроекта предвижда отменените разпоредби на Правилника за прилагане на Закона за интеграция на хората с увреждания да се уредят на законово ниво, като се измени и допълни Закона за интеграция на хората с увреждания.Освен противоречията, възникнали от двете решения на Върховния административен съд в нормативната уредба, е необходимо да се синхронизират разпоредбите на Закона за интеграция на хората с увреждания с Правилника за неговото прилагане, които се отнасят до процедурата по издаване на заповедта, с която се определят пределните размери (лимити) на целевите помощи за изработване, покупка или ремонт на помощни средства, приспособления, съоръжения и медицински изделия, като се регламентира, че пределните размери (лимити) на целевите помощи се определят и актуализират със заповед на министъра на труда и социалната политика, съгласувано с министъра на финансите, министъра на икономиката и министъра на здравеопазването.С внесения проектозакон вносителите предвиждат да се регламентира процедурата по представянето на документ, удостоверяващ продължителността на обучението, като основание за изплащане на добавката по чл. 27, ал.1 от Правилника за прилагане на Закона за интеграция на хората с увреждания. Ще се въведе и определянето на базата за изчисляване на месечната добавка за социална интеграция според гарантирания минимален доход.Месечната добавка за социална интеграция за транспортни услуги в размер 15% от гарантирания минимален доход се запазва. Месечната добавка за ползване на информационни и телекомуникационни услуги в размер 20% от гарантирания минимален доход също се запазва.С оглед отмяната на общата разпоредба на чл. 24, ал. 2 от Правилника, според която, базата за определяне на месечната добавка за социална интеграция е гарантирания минимален доход, определян от Министерски съвет на основание чл. 12, ал. 3 от Закона за социалното подпомагане, вносителите предлагат в проектозакона да се уредят и другите видове добавки за социална интеграция, а именно добавки за балнеолечение и/или рехабилитационни услуги, диетично хранене и лекарствени продукти и достъпна информация. Техните размери също ще бъдат запазени.Към законопроекта вносителите са приложили Формуляр за частична предварителна оценка на въздействието. От нея е видно, че към 31.12.2017 г. са предоставени месечни добавки за социална интеграция средномесечно на 500 016 лица с увреждания, от които 10 476 за деца.Към месец май 2018 г. броят на лицата с увреждания, които получават месечната добавка за социална интеграция за транспортни услуги е 497 145 лица, а за информационни и телекомуникационни услуги е 70 608 лица.Към момента 89 лица получават месечна добавка за социална интеграция за обучение. 157 048 лица не са упражнили своето право за получаване на добавката за обучение.В Комисията бяха получени становищата на Министерството на труда и социалната политика, Министерството на финансите, Агенцията за социално подпомагане, Агенцията за хората с увреждания, Конфедерацията на труда \"Подкрепа\", Асоциация на индустриалния капитал в България. С изключение на последното, в което се правят предложение за нови норми по отношение на интеграционните добавки, всички останали са подкрепящи законопроекта.В становището на Министерството на труда и социалната политика, което беше представено от министър Бисер Петков се подчертава, че с предложените промени в Закона за интеграция на хората с увреждания ще се уредят по законов ред, възникналите негативни последици от Решения № 7271 от 01.06.2018 г. и № 7706 от 11.06.2018 г. на Върховен административен съд, с които се отменят разпоредбите на чл. 24, ал. 2, чл. 25, чл. 26 и чл. 27, ал. 3 от Правилника за прилагане на Закона за интеграция на хората с увреждания.Освен това с проектозакона ще се преуредят отменените разпоредби на Правилника към действащия закон и същевременно ще се синхронизира нормативната уредба в областта на политиката за интеграция на хората с увреждания. Също така, с проектозакона ще се ограничи рискът от отпадане на хората с трайни увреждания, получаващи месечни добавки за социална интеграция и ще се уреди по-добро регулиране на изискванията за социална интеграция на хората с увреждания и упражняване на техните права.Важно е също, че ще се осигури непрекъсваемост на получаваните до този момент месечни добавки, а също така ще се ограничи рискът от възникване на сериозно социално напрежение.", "date": "2018.07.06", "title": "Депутатите промениха Закона за интеграция на хората с увреждане"}
{"url": "https://news.bg/world/shest-darzhavi-obeshtaha-da-zasilyat-borbata-s-klimatichnite-promeni.html", "text": "Шест държави обещаха да засилят усилията в борбата с климатичните промени на среща в Париж, организирана от президента на Франция Еманюел Макрон, съобщиха от Елисейския дворец, цитиран от АФП.Суверенните фондове на Кувейт, Норвегия, Нова Зеландия, Катар, Саудитска Арабия и Обединените арабски емирства - предимно са запълнени от приходите от продажбата на петрол и газ, обещават да насърчат компаниите да инвестират средства за преодоляване на растящата заплаха от затопляне на планетата.Ръководителите на фондовете - представляват повече от 3 трилиона долара, ще се подпишат под документ в Елисейския дворец в петък вечерта.Те се съгласяват да притиснат компаниите да включат риска от климатичните изменения в бизнес плановете си и да публикуват стратегии за намаляване използването на въглеводороди.Те се надяват споразумението да помогне за \"промяна на траекторията на световната икономика към устойчив растеж и избягване на катастрофални рискове за планетата\".", "date": "2018.07.06", "title": "Шест държави обещаха да засилят борбата с климатичните промени"}
{"url": "https://news.bg/int-economics/37-390-novi-samoleta-za-5-8-trln-dolara-tryabvat-do-2037-a.html", "text": "През следващите 20 години авиацията ще се нуждае от още 37 390 самолета на стойност 5,8 трлн. долара. Това обявяват от европейския авиопроизводител Airbus в доклад, в който се прави прогноза за световния самолетен пазар до 2037 г.В доклада се отбелязва, че търсенето ще нараства с 4,4 процента годишно, като данните включват както пътнически, така и товарни самолети.От компанията посочват, че през този период са необходими 10 850 самолета, само за да бъдат подменени по-старите машини, докато 26 540 нови самолета се очаква да влязат в експлоатация, отговаряйки на новото търсене.От 37 390 нови самолета, над 28 500 са необходими в сегмента на малките самолети, допълват от Airbus.Airbus обвързват растежа с технологичния напредък, който създава нови модели самолети и позволява повече места за пътници, като по този начин се осигурява възможност за намаляване на разходите.Освен това търсенето в нововъзникващите икономики се очаква да нарасне с 2,4 процента до 2037 г., а повече пътници ще започнат да използват въздушен транспорт, след като стандартът на живот се подобрява в световен мащаб, като оценките са, че средната класа може да се удвои глобално през следващите 20 години.Нарастването на глобалния флот, който се прогнозира до 2037 г. да бъде от 48 000 самолета, ще доведе до търсенето на 540 хил. нови пилоти, отбелязват от Airbus.", "date": "2018.07.06", "title": "37 390 нови самолета за 5,8 трлн. долара трябват до 2037-а"}
{"url": "https://news.bg/politics/lekar-i-lineyka-ot-bolnitsa-lozenets-sledyat-sastoyanieto-na-bosiya.html", "text": "По молба на председателя на Народното събрание Цвета Караянчева е осигурена линейка и лекар от Университетска болница \"Лозенец\", който постоянно да следят за състоянието на Николай Колев - Босия.Днес Цвета Караянчева разговаря с директора на болницата проф. Любомир Спасов, за да бъде осигурено лекарско наблюдение над обявилия гладна стачка Николай Колев - Босия.Той отново е прегледан от лекар и ще продължи да бъде под наблюдение.Припомняме, , ден след като в президентската администрация е получено писмото му.Босия не се отказва и е възмутен, че отново е възстановена изцяло схемата за продажба на шофьорски книжки.Това са 50 убиеца дневно, които ни избиват по пътищата, посочва Николай Колев. Той подчертава, че и от 2009 година обществото отново се лъже, тъй като статистически като загинали по пътищата на страната се считат само тези, които са умрели на място. А ранените и починалите по-късно от травмите в болницата, ги няма в тази бройка.", "date": "2018.07.06", "title": "Лекар и линейка от болница \"Лозенец\" следят състоянието на Босия"}
{"url": "https://news.bg/int-politics/desetki-kamioni-prevozvat-orazhiya-v-pridnestrovieto.html", "text": "Десетки камиони без номера превозват оръжие и боеприпаси в молдовското Приднестровие, съобщи председателят на парламента на Молдова - Андриан Канду, цитиран от агенция \"Униан\".По думите му, всякакви опити на Обединената контролна комисия и на молдовските офицери да разберат какво се случва са завършили без успех.Припомняме, на 22 юни ООН призова Русия да изтегли окупационните си войски от Приднестровието, но Москва игнорира призива.\"Когато не се спазват споразуменията, когато има придвижвания като това, ние разбираме в каква ситуация се намираме, когато става дума за сигурността на страната\" - коментира Канду.По думите му, срещу Молдова се води хибридна война с кибератаки и пропаганда. Той напомни за заплахите от страна на Русия по отношение на газовите и енергийните доставки за Молдова, Украйна и Грузия.На територията на Приднестровието има над 1500 руски военни, а в контролираните от тях складове има над 20 хиляди тона боеприпаси и самолетни бомби.", "date": "2018.07.06", "title": "Десетки камиони превозват оръжия в Приднестровието"}
{"url": "https://news.bg/weather/slanchevo-goreshto-na-mesta-buri.html", "text": "Времето днес ще бъде предимно слънчево и горещо. Най-много слънце ще има по Черноморието, но там ще е малко по-прохладно, отколкото в останалата част на страната.В следобедните часове, предимно в югозападните райони ще се развива по-значителна облачност - купеста и купесто-дъждовна. Валежи обаче ще има само на отделни места, с голяма вероятност да са придружени с гръмотевици.Максималните температури в по-голямата част от страната ще бъдат в интервала 29-34 градуса. По Черноморието те ще са в зоната на комфорта: 26-27 градуса.Нощните температури са предимно в интервала 16-19 градуса, в София - 14.", "date": "2018.07.06", "title": "Слънчево, горещо, на места - бури"}
{"url": "https://news.bg/press/borisov-posreshtna-li-katsyan-germaniya-i-avstriya-pregovaryat-s-gartsiya-i-italiya-za-migrantite-molyat-bosiya-da-spre-gladnata-stachka.html", "text": "Посещението на китайския премиер Ли Къцян у нас е сред тематичните акценти на петъчните вестници.\"Премиерът Бойко Борисов посрещна председателя на Държавния съвет на Китай Ли Къцян, който пристигна на четиридневно официално посещение в София. Двамата ще обсъдят развитието на отношенията между България и Китай и възможностите за допълнително активизиране на търговско-икономическото сътрудничество по време на работна вечеря между двете делегации резиденция \"Бояна\", съобщиха от пресцентъра на Министерски съвет. Утре, 6 юли, ще се проведе официална церемония по посрещане на председателя на Държавния съвет на КНР Ли Къцян от премиера Бойко Борисов. Двамата ще проведат разговор на четири очи, последван от пленарни разговори. Ли Къцян е в София за провеждането на седмата Среща на държавните и правителствени ръководители на страните от Централна и Източна Европа и Китай, която тази година се домакинства от България. Основната цел на форума \"16+1\" е да задълбочи търговските връзки и икономическото сътрудничество между държавите участнички и да насърчи двустранни и многостранни партньорства.\" - в. \"24 часа\".\"Утре, 6 юли, президентът Румен Радев ще разговаря на \"Дондуков\" 2 с Ли Къцян, министър-председател на Китайската народна република, съобщиха от прессекретариата на държавния глава. Ли Къцян е на посещение у нас за участие в Седмата среща на върха на групата 16+1 за сътрудничество между Китай и страните от Централна и Източна Европа, която тази година се провежда в София. От 17.35 часа българският държавен глава и министър-председателят на Китайската народна република ще проведат среща на \"четири очи\" на \"Дондуков\" 2, след което ще се състоят пленарни разговори на официалните делегации на двете държави...\" - в. \"Стандарт\".\"Китай започна геоикономическа игра и Балканите, макар да не са решаващ фактор в Европа, може да са важни в нея. Това каза специалистът по Китай от Европейския съвет за външна политика Франсоа Годмон във видеоконференция пред журналисти. Годмон, автор на публикуван през декември доклад за отношенията между ЕС и Пекин, разговаря с медиите преди срещата на Китай и страните от Централна и Източна Европа във формата \"16+1\" в София. Според него, докато някои страни в Източна Европа са разочаровани от практическите резултати от срещите (провеждащи се от 2012 г. насам), успехът на китайска компания, придобила контрола над пристанището в Пирея, кара Пекин \"да търси достъп до европейския пазар през Средиземноморието и този маршрут да се конкурира с Ротердам например\". Фактът, че голяма част от страните на Балканите не са в ЕС и не са подвластни на правилата му за обществени поръчки и използване на публични средства, прави играта по-лесна за китайците, смята още Годмон. Това е и причината по-голямата част от средствата в инвестиционния фонд от няколко милиарда долара за ЦИЕ да отидат при балкански страни извън ЕС. \"Според мен Китай не мисли, че Западните Балкани са решаващи за позициите на Европа. Но те могат да са точка на достъп за правене на бизнес, включително в нововъзникващите пазари и новите членки.\" Скептичното отношение на някои страни - членки на ЕС, от групата \"16+1\" може да се обясни както с въпроси за действителните възможности за инвестиции от Китай, така и с липсата на интерес от китайски компании и бремето на заемите от китайски банки. Освен това \"няколко от тези държави осъзнаха, че Китай заобикаля самия ЕС, като разглежда въпроси, които всъщност се отнасят до решения на общността - решения, които може да се вземат само колективно, на ниво 28\", каза Годмон. Същевременно някои от най-яростните доскоро защитници на отношенията с Китай в ЕС са станали по-отстъпчиви, смята Годмон. \"Но те може би се опитват да изтъргуват тази позиция. Полското правителство например, което в началото имаше много голям интерес от процеса \"16+1\", изглежда, сега много силно критикува негови аспекти. Това може би е свързано с другите проблеми, които има с ЕС. Що се отнася до Унгария, г-н Виктор Орбан сега е в кампания сред консервативните европейски политици и може би е \"по-европейски\", отколкото беше преди 6 месеца.\" Китай, много по-уязвим заради търговската офанзива на Тръмп, промени тона към Европа, смята Годмон. Пример е посещението на зам.-председателя на Еврокомисията Юрки Катайнен в Китай, по време на което постигна съгласие с премиера Ли Къцян за работата по модернизация на Световната търговска организация (СТО). \"Поне на ниво разговори, на ниво заявяване на намерения, Китай промени тактиката си в последните два месеца... Той не бе готов на това преди. СТО въплъщава всичко, от което Китай има нужда в момента - защо да усилва капацитета на СТО да прилага решения, които в много случаи са против страната? Защото сега се налага.\" Новото, по-ласкаво говорене е свързано и с гнева на някои европейски политици, че форумът \"16+1\", смятан от противниците в Европа за инструмент за война на Китай, се провежда тъкмо преди срещата на върха с ЕС. Затова и премиерът Ли вероятно ще е сдържан по въпроси, които може да са от компетенцията на европейски институции. А в замяна \"ще иска от ЕС да е възможно най-твърд срещу политиката на едностранни действия (в търговията), разбирайте Доналд Тръмп\", обясни Годмон...\" - в. \"Дневник\".Миграцията също е за пореден път сред водещите теми.\"Австрийският канцлер Себастиан Курц заяви днес, че като председател на Съвета на ЕС неговата страна подкрепя възможността европейски граничари да могат да действат извън общността, предаде БТА. Започна процес на преосмисляне на досегашната политика по миграцията, взетите наскоро решения трябва да бъдат приложени, добави той на пресконференция. Курц отбеляза, че в зависимост от предприетите от Германия мерки по австрийската граница Виена ще трябва да отвърне. По-късно днес е насрочена среща между австрийския канцлер и германския министър на вътрешните работи Хорст Зеехофер по този въпрос. \"Слушаме разговори за миграцията от години. Трябва ни обща цел. Досега спорехме за разселване, а сега за първи път се обединихме около въпроса за защитата на външните граници и това е положително развитие. Европейските граничари трябва да получат правомощия да действат извън ЕС. Подкрепяме създаването на пътища за законна имиграция в ЕС\", каза Курц. \"Винаги сме били скептични за квотното разселване на мигранти. Трябва да продължим да работим по промяната правилата от Дъблин. Бях много критикуван, когато преди две години предлагах миграционни центрове извън ЕС\", коментира канцлерът.\" - в. \"Дневник\".\"Германия и Австрия започват преговори с Гърция и Италия за мигрантите Различията между германската канцлерка Ангела Меркел и унгарския премиер Виктор Орбан за мигрантския поток остават, се видя на съвместната им пресконференция в Берлин. Следващата седмица в австрийския град Инсбрук ще се състои среща между вътрешните министри на Италия, Австрия и Германия. Това ще даде началото на преговори с Гърция и Италия да приемат обратно мигранти, регистрирани и подали молби за закрила там, но продължили пътя си в ЕС на север. Това съобщиха канцлерът на Австрия Себастиан Курц и министърът на вътрешните работи на Германия Хорст Зеехофер, които се срещнаха днес във Виена, предадоха агенциите. Зеехофер уточни, че Германия възнамерява да връща на границата незаконните мигранти до 48 часа след пристигането им в страната. Той добави, че подготвяните действия не са насочени срещу съседна Австрия. \"Ще преговаряме с Гърция и Италия за пресичането на незаконната миграция. Регистрираните и поискали от Гърция и Италия убежище мигранти, дошли в Германия, ще преместим в преходни сектори, за да ги върнем на Рим и Атина. Това ще допринесе много за пресичането на незаконната миграция. Ако преговорите се провалят, трябва да измислим други мерки\", призна германският министър. \"Германия няма да предприема мерки за сметка на Австрия. Ще обединим усилията си срещу незаконната миграция и срещу самоволните движения на мигрантите. Сред целите ни е да бъде затворен пътят за миграция през Средиземно море\", поясни австрийският канцлер. Тоя заяви по-рано днес, че като председател на Съвета на ЕС неговата страна подкрепя възможността европейски граничари да могат да действат извън Общността. По същото време германският канцлер Ангела Меркел и унгарският премиер Виктор Орбан изтъкнаха различията си по въпроса за миграцията, макар че изразиха готовност да продължат да разговарят. На съвместна пресконференция в Берлин Меркел заяви, че иска да опази \"хуманността\" на Европа в отношението към мигрантите. \"Може би това е, което ни разделя (с Орбан)\", заяви тя. Премиерът отговори, че становището на Унгария не се е променило, откакто страната затвори границите си за мигранти при наплива през 2015 г. Той посочи, че правителството му смята разполагането на 8000 унгарски граничари за \"доста добра солидарност\" от страна на Унгария с останалите членки на ЕС. Меркел се съгласи, че опазването на външните граници на съюза е \"важно и оправдано\", но допълни, че самите държави от ЕС трябва да приемат част от мигрантите, нещо, което Унгария отказва да направи. Меркел добави, че двете страни си сътрудничат в рамките на граничната служба на ЕС Фронтекс, както и по хуманитарната помощ и проекти в Северна Африка. Според Орбан отстраняването на стимулите за мигрантите да идват на континента ще бъде най-добрият начин, по който ЕС да покаже хуманност.\" - в. \"Сега\".\"Германските полицейски синдикати днес разкритикуваха плана, договорен между канцлера Ангела Меркел и нейния твърдолинеен вътрешен министър за създаване на мигрантски центрове от затворен тип на границата на Германия с Австрия, твърдейки, че мигрантите ще започнат да влизат от други държави, предаде ДПА. \"Представеният план е направен на парче, защото не включва другите германски граници\", каза Йорг Радек, заместник-ръководител на синдиката Германската полицейска федерация (GdP). \"Вероятните последици ще бъдат, че след два или три месеца транзитните центрове в Бавария ще бъдат празни, а ще има увеличение другаде\", добави той. Хорст Зеехофер, който е вътрешен министър и ръководител на сестринската партия на христяндемократите на Меркел - баварския ХСС, обвърза оставането си в правителството с план за затягане контрола на границата, въпреки че бежанският поток намаля значително след пика от лятото на 2015 г. Когато правителството й беше заплашено от разпадане, Меркел отстъпи на натиска и даде съгласието си мигрантите да бъдат задържани на границата, докато се определи техният статут. авария има дълга южна граница с Австрия, но Германия също граничи с Полша и Чехия на изток, Белгия, Франция и Холандия на запад и с Швейцария на югозапад. Полицейската федерация отхвърли също съдържащата се в плана \"презумпция за невлизане\", което означава, че центровете от затворен тип няма да се смятат за германска територия. Синдикатът посочи едно съдебно решение от 2015 г., постановяващо, че физическото прекрачване на германската граница означава влизане на нейна територия...\" в. \"Дневник\".Вестниците отделят внимание и на акцията на Валери Симеонов против шума.\"След миналогодишната борба с дискотеките по морето, този сезон вицепремиерът Валери Симеонов предприе първата си акция срещу шумните заведения в София. За това се похвали самият той на профила си във Фейсбук. В публикацията си Сименов определи София като \"града, в който законите отстъпват на познанствата, шуробаджанащината и политическите чадъри\". \"Оказа се, че въвеждането на ред по Закона за шума в столицата е детска игра спрямо войната с мутрите в Слънчев бряг. Никакви проблеми - никъде. Откъдето минахме, след нас се възцаряваше мир, спокойствие и тишина. Оказа се, че собствениците и управителите много добре осъзнават нарушенията и още с първото разпореждане спираха озвучаването\", написа вицепремиерът в социалната мрежа.\" - в. \"Труд\";\"Вицепремиерът Валери Симеонов, който стана известен с акциите си срещу шумните заведения по морските ни курорти, се похвали във Фейсбук и с проверка в София. От поста на Симеонов става ясно, че той е влязъл в пререкание и с празнуващи полицаи в механа, но \"всичко мина без физически посегателства\". Ето и цялото съобщение на вицепремиера, без редакторска намеса: \"Снощи заедно с РЗИ, зам-министъра на здравеопазването г-жа Светлана Йорданова и членове на политическия ми кабинет започнахме проверки по Закона за шума и в София. Градът, в който законите отстъпват на познанствата, шуробаджанащината и политическите чадъри. Оказа се, че въвеждането на ред по Закона за шума в столицата е детска игра спрямо войната с мутрите в Слънчев бряг. Никакви проблеми - никъде. Откъдето минахме, след нас се възцаряваше мир, спокойствие и тишина. Оказа се, че собствениците и управителите много добре осъзнават нарушенията и още с първото разпореждане спираха озвучаването.Започнахме с кастата на \"недосегаемите\" по бул. Витоша. Raffy Bar & Gelato го отнесоха първи - след констативния протокол и незабавното спиране на озвучаването при следващо нарушение ги очаква ЗАПЕЧАТВАНЕ! С първо предупреждение и спиране на музиката бяха номинирани Vitosha street Bar&Dinner, \"БЕКГРАУНД\" и Social Cafe Bar & Kitchen. От снощи еротичен клуб \"ФЕТИШ\" ще пуска еротична музика само вътре, а не на улицата. Констативни протоколи и разпореждане за спиране на озвучаването отнесоха кафе клуб Memento и Beach Bar на ул. Раковски. Не мога да отрека пълното съдействие на персонала и управителите. За разлика от Черноморието, много от посетителите дойдоха да ме поздравят и дори си направихме снимки. За десерт си оставихме Студентски град. Както се очакваше, там нарушенията бяха най-драстични, което наложи съставянето на констативни протоколи с незабавно прекратяване на озвучаването в бар-ресторант \"МЕЙСЪНС\" и дискотека Jim Beam Club, където гърмеше живо изпълнение на чалга дивата KALI. Милата, обеща да мине на акапелно изпълнение тип пиано бар, но това не спести протокола и административната санкция спрямо заведението. Най-арогантно нарушаваше нощната тишина Механа \"Роден край\", раздрусана от мощни чалга ритми. С влизането си спряхме музиката и силно възпалихме мъжката аудитория на претъпканото заведение. При съставянето на констативния протокол, страстите се разгорещиха, но, слава Богу, всичко мина без физически посегателства - оказа се, че голяма група полицаи празнуват професионалния си празник. Съжалявам, няма как - законът е за всички. Благодаря за перфектния професионализъм на служителите на РЗИ София под ръководството на началника Данчо Пенчев - г-н Граматиков, д-р Граматикова, г-жа Крумова и г-жа Сирачка, както и на представителите на МВР-София.Оказа се, че и в София може да има закон и ред, въпреки плювките на зложелателите. Обръщам се към всички, които констатират озвучаване от гореизброените заведения след 23 ч. незабавно да сигнализират на денонощния телефон за шума 02 940 30 03, за да приложим закона в неговата сила - а именно, да бъдат запечатани и дейността им да бъде прекратена. Защото здравето е по-важно от печалбитe!\" - в. \"Сега\".Гладната стачка на Николай Колев-Босия също е сред актуалните теми.\"Миналата седмица се срещах с Николай Колев-Босия и му казах, че ако има сигнали срещу агенция \"Автомобилна администрация\" за манипулиране на шофьорските изпити, да ги даде и те ще бъдат разгледани, каза пред журналисти министърът на транспорта, информационните технологии и съобщенията Ивайло Московски, цитиран от БТА. Николай Колев започна своята гладна стачка на 13 юни т.г. като протест срещу възстановяването на корупционната схема за продажба на шофьорски книжки от служителите на Изпълнителна агенция \"Автомобилна администрация\" към Министерството на транспорта. Колев настоява за незабавната оставка на транспортния министър Ивайло Московски и за разпускане на настоящия парламент. Система за шофьорските изпити гарантира сигурност, до момента нямам сигнали, че системата е пробита, посочи Московски. Министърът помоли Николай Колев да се погрижи за здравето си и да спре с гладната стачка. \"Има упреци, че сме възстановили на работа хора, които са уличени в престъпление. Агенцията \"Автомобилна администрация си е самостоятелна и аз не назначавам и не уволнявам там\", каза министърът. Ако Николай Колев има сигнали, отново го призовавам да ги даде за проверка. На среща с него миналата седмица видях само две папки със сигнали за периода 2013 - 2014 година, а аз през това време не съм бил министър, каза Московски. \"Тук явно става въпрос за неща, които минават границата. Или е някакъв вид политическа провокация, за да се използва поведението на този човек или не знам\", каза Московски.\" - в. \"24 часа\".\"Президентът Румен Радев помоли Николай Колев - Босия да прекрати гладната си стачка. В специално обръщение на Фейсбук страницата си президентът Радев обясни, че отговаря публично на Николай Колев - Босия, защото мотивът за гладната му стачка засяга всички български граждани и излага на риск живота им. Той е част от големия проблем с корупцията, пише държавният глава. Радев признава, че на 12 юни 2018 г. е получил писмо от Николай Колев-Босия, с което е информиран за намерението да протестира срещу \"схемата за продажба на шофьорски книжки\" и \"тежки корупционни схеми\" в Агенция \"Автомобилна администрация\" на МТИТС. Писмото е изпратено в прокуратурата на 18 юни. Днес единствено депутатът от ВОЛЯ Пламен Христов отиде да разговаря с протестиращите. Той даже ги покани да влязат с него в НС и да поговорят спокойно за исканията им. Но протестиращите му отказаха, въпреки, че преди това настояваха депутатите да ги изслушат.\" - в. \"Стандарт\".", "date": "2018.07.06", "title": "Борисов посрещна Ли Къцян,  Германия и Австрия преговарят с Гърция и Италия за мигрантите, молят Босия да спре гладната стачка…"}
{"url": "https://news.bg/politics/demokratichna-balgariya-poiska-lustratsiya-chrez-promeni-v-konstitutsiyata.html", "text": "От политическия съюз \"Демократична България\" настояват за промени в конституцията, с които да бъде въведена лустрация за ръководни кадри на БКП и тоталитарните служби за сигурност.Това обяви лидерът на партия Демократи за силна България Атанас Атанасов, цитиран от БНР.\"Ние като политически представители на демократичната общност, чиято основна черта е антикомунизмът, сме длъжни макар и късно да предприемем всички онези действия, които са възможни, за да намерим механизъм този процес да започне отново\", коментира Атанас Атанасов.", "date": "2018.07.06", "title": "„Демократична България“ поиска лустрация чрез промени в конституцията "}
{"url": "https://news.bg/politics/ns-priema-speshni-merki-za-obshtestveniya-red-predi-shampionata-na-20-yuli.html", "text": "До края на годината ще има Закон за футболното хулиганство. Това стана ясно по време на дискусия в НС. От няколко месеца работим по напълно нов закон за спортното и футболното хулиганство, който по наши прогнози ще бъде готов в края на годината, коментира председателят на спортната комисия Славчо Атанасов.Сега се предлагат спешни мерки в закона за опазване на обществения ред, защото футболния шампионат започвал на 20 юли. И опозицията щяла да подкрепи мерките срещу футболните хулигани.Изключително важен е диалогът с футболните агитки и представителите на спортната общественост.С промените предвиждаме районното управление да може да издаде постановление, с което да се ограничи възможността на лице, което застрашава сигурността, да влиза на спортните мероприятия, включи се и Цветан Цветанов. Целта била да се гарантира спокойствие и нормална среда на стадионите. От СДВР представиха данни, според които у нас има най-малко забрани за недопускане на стадиона.С промените в закона влизането на стадионите ще става или с поименни билети, или с чекиране на личната карта, за да се съхраняват личните данни, подчерта зам.-директорът на СДВР Антон Златанов.Лице с наложена мярка няма да може да си купи билет. Ако заобиколи санкцията, ще следва забрана за по-дълъг период.", "date": "2018.07.06", "title": "НС приема спешни мерки за обществения ред преди шампионата на 20 юли"}
{"url": "https://news.bg/world/istoricheski-dazhd-evakuira-stotitsi-hilyadi-v-yaponiya.html", "text": "Стотици хиляди японски граждани са евакуирани в Западна и Централна Япония заради проливни дъждове, които предизвикаха наводнения и свлачища, информира \"Ройтерс\".Най-малко двама души са загинали в резултат на природното бедствие.Японската метеорологична агенция съобщи, че валежите са \"исторически\" и предупреди, че се очакват още валежи до неделя.Към петък сутринта част от най-големия остров Хоншу е сериозно наводнен, след като двойно повече количество дъжд е регистрирано в сравнение с нормата за юли.Най-малко двама души са загинали. Единият човек е бил засмукан от дренажна тръба, а възрастна жена е паднала вследствие на бурен вятър. Няколко души са изчезнали, информира националната телевизия NHK.Потребител в \"Туитър\" от град Кочи, където дъждът е особено интензивен, пише, че \"ситуацията е изключително опасна\".Десетки японски граждани са пострадали, от които четирима са в тежко състояние.На около 210 000 души е наредено да се евакуират заради опасност от свлачища и наводнения. 1,2 милиона души са посъветвани да се евакуират към петък сутринта.Въоръжените сили на Япония мобилизираха 180 военнослужещи и 50 автомобила в Киото, тъй като им спрени влакове в западната и централната част на страната.На Шикоку е регистрирано количество дъжд от 98 литра на квадратен метър за час в 8 часа тази сутрин и общо 908 мм за последните 48 часа. В някои части на Япония се очаква да има валежи в порядъка на 400 литра на квадратен метър през следващите 24 часа.Но не се очаква подобрение на ситуацията, тъй като тайфунът \"Мария\" в Тихия океан ще се превърне в буря Категория 4, която директно ще връхлети югозападните острови Окинава в началото на следващата седмица.", "date": "2018.07.06", "title": "„Исторически” дъжд евакуира стотици хиляди в Япония "}
{"url": "https://news.bg/world/podgotvyat-sreshta-tramp-kim-v-shveytsariya.html", "text": "Подготвя се втора среща между президента на САЩ Доналд Тръмп и лидера на КНДР Ким Чен-ун, която се планира да се проведе в Швейцария, съобщава японската агенция \"Киодо\".Преговорите, които ще са с акцент подробно обсъждане на въпроса за ядрено разоръжаване на Корейския полуостров, както и въпроса за възстановяване на дипломатическите отношения, могат да се състоят в Берн, Женева или Давос, отбелязва медията, позовавайки се на дипломатически източници.Източниците поясниха пред медията, че през следващите шест месеца се очаква Пхенян активно да се обвърже с преговори с Вашингтон, Пекин и Сеул и поради тази причина КНДР изпраща свои представители в швейцарски градове, за да открият потенциално място за преговорите.Междувременно държавният секретар на САЩ Майк Помпео пристигна в Пхенян на двудневна визита. По време на разговорите се очаква Ким и Помпео да обсъдят въпроса за възстановяването на дипломатическите отношения.През последните месеци се стабилизира ситуацията на Корейския полуостров, след като президентът на Република Корея Мун Дже-ин и Ким Чен-ун проведоха два кръга преговори.На 12 юни в Сингапур пък се проведе историческа среща между президента на САЩ Доналд Търмп и Ким.", "date": "2018.07.06", "title": "Подготвят среща Тръмп-Ким в Швейцария?"}
{"url": "https://news.bg/disasters/zadava-se-ekologichna-katastrofa-v-baltiysko-more.html", "text": "Учени от Германия и Финландия оценяват, че зоните в Балтийско море, където липсва кислород, стремително нарастват и вече са достигнали обща площ от 70 хиляди квадратни километра. Проучването е публикувано в сп. Biogeoscience.Експертите са проучили две 4-метрови седиментни ядра, извлечени от дъното на Архипелагово море - части от акваторията на Балтийско море между Ботническия и Финския залив. В резултат на това учените са достигнали до заключението, че през последните 100 години загубата на кислород в Балтийско море значително се е увеличила.Освен това така наречените \"мъртви зони\" са поразили почти всички видове морска фауна, включително мекотели и прешленести червеи.Според изследователите основната причина е изхвърлянето на битови, промишлени и селскостопански отпадъчни води. В тях се съдържат голямо количество хранителни вещества, например азот и фосфор, които предизвикват бързо размножаване на водорасли.Мъртвите водорасли потъват на дъното, където те се преработват от бактерии, които активно консумират кислород и поради тази причина той постепенно изчезва от морето.Учените смятат, че този процес може да се забави, ако количествата на замърсяването се ограничат, но възстановяването на някои райони може да отнеме десетилетия, защото водораслите се размножават и заради азота от атмосферата.", "date": "2018.07.06", "title": "Задава се екологична катастрофа в Балтийско море"}
{"url": "https://news.bg/politics/manolova-zove-ekspertite-ot-mtps-da-se-zabarzat.html", "text": "Националният омбудсман Мая Манолова застава зад всички хора с увреждания и ще настоява за приемането на трите закона за хората с увреждания в пакет. Това обяви на пресконференция след среща продължила повече от два часа с хора с увреждания от различни организации. Манолова бе категорична, че настоява за приемането в пакет на Закона за хората с увреждания, Закона за социалните услуги, Закона за личната помощ.\"Заставам зад абсолютно всички хора с увреждания\", заяви Манолова.Омбудсманът е категорична, че ще направи всичко възможно да си стиснат ръцете с протестиращите майки. Манолова бе категорична, че не може да приеме хората с увреждания да бъдат представяни като \"майки срещу майки\". \"Тази възможност да се създава такова противопоставяне трябва да бъдат пресечени\", коментира Манолова. \"Седем национални протеста са много - 15 години очакване на реформа са много. Време е за действие\", настоя Манолова.Тя бе категорична, че ще вложи същия ентусиазъм, енергия и сърце за другите два закона.Манолова заяви, че Законът за личната помощ е кауза на седем национални протеста на майките. \"Аз няма да предам тази кауза\", увери Манолова и допълни, че ще стои докрай.\"Когато има диалог, когато има разговор се стига до компромис - за мен компромисът е трите закона заедно - всички да са спокойни, че няма накърняване на нечий интерес\", заяви Манолова.Омбудсманът заяви, че ще направи всичко възможно национално представителните организации и протестиращите майки да работят заедно.Манолова бе категорична, че очаква от социалното министерство да ускори работата по другите два законопроекта в летните месеци и така както министрите няма да почиват през август и експертите да продължат работата на темпо за приемането и на другите два закона.\"Не мога да деля едно увреждане срещу друго увреждане. Законът за личната помощ е написан, той е усъвършенстван, той е добър. Няма да пожаля време и през юли и през август и аз и моя екип ще участваме в подготовката на другите два законопроекта\", заяви омбудсманът.Омбудсманът заяви, че вече е получила покани от различни клубове и организации на хора с увреждания в цялата страна. \"Мисля да отида на място\", заяви Манолова.\"Мисля, че е крайно време и експертите на социалното министерство да се забързат. Да седнат да работят интензивно - хората очакват промяна, очакват реформа, очакват я сега\", заяви Манолова.Припомняме във връзка с протеста на майките на деца с увреждания социалният министър , но ден по-късно беше .След него оставка подаде и зам. социалният министър Росица Димитрова. .Тя подаде оставка заради общественото недоволство по повод участието й в , която се проведе в Ню Йорк.Въпреки рокадите  на протестиращите майки остана.Омбудсманът Мая Манолова заяви, че е много важно , който, по думите й, е изработен заедно с майките на деца с увреждания, да влезе в парламента.", "date": "2018.07.06", "title": "Манолова зове експертите от МТПС да се забързат"}
{"url": "https://news.bg/int-politics/chetirima-zaginali-pri-vzriv-na-minohvargachka-na-voenni-ucheniya-v-ukrayna.html", "text": "По време на тактически военни учения в Ровненска област в Украйна са загинали четирима украински войници, още няколко са били ранени, съобщиха от Закарпатската областна администрация, цитирани от руски медии.По-рано Министерството на отбраната на Украйна съобщи за трима загинали и деветима ранени войници. Уточнява се, че инцидентът е станал тази сутрин в 5:55 часа на територията на ровненския общовойскови полигон.\"По предварителна информация, по време на ученията се е взривила минохвъргачка. Двама са загинали на място, двама на път за болницата, още четирима са ранени\", уточняват украинските власти.Събота е обявен за ден на траур в региона.Командирът на украинските сухопътни войски е прекратил тактическите военни учения. Разпоредено е разследване на трагедията. Прокуратурата също е започнала разследване.", "date": "2018.07.06", "title": "Четирима загинали при взрив на минохвъргачка на военни учения в Украйна"}
{"url": "https://news.bg/politics/katsyan-privetstva-v-sofiya-obedinena-evropa-i-silno-evro.html", "text": "Китай приветства една обединена просперираща Европа и силно евро. Нашата държава иска да подобри развитието на всички държави, които да се интегрират в процеса на интеграция в Европейския съюз.Това обяви китайският министър-председател Ли Къцян след срещата с българския министър-председател Бойко Борисов в Министерски съвет.\"България е моята първа спирка в обиколката ми из Европа. Дойдох тук, за да работя с България и другите европейски държави за засилване на многостранното сътрудничество и международната търговия, за възстановяване на глобалната икономика, международния мир и развитие\", посочи той.Ли Къцян поясни, че инициативата 16+1 е инициатива за сътрудничество и такава платформа е много важна за насърчаване на бизнеса и културното сътрудничество. С нея, ние бихме могли да се допълваме в икономиката, както и да си сътрудничим в областта на европейската интеграция.По думите на Ли Къцян правилата на ЕС и законите трябва да се следват, но се очаква проектите да бъдат отворени, прозрачни, а обществени поръчки да бъдат проведени и гарантирани от българската страна, каза още Къцян.\"Каквото и да правим, ние имаме за цел да помогнем на 16-те държави да получат пълна подкрепа от ЕС като негови, или кандидати за членство\", увери той.Китайският премиер акцентира, че сътрудничеството между България и Китай ще допринесе за развитието на свободната търговия и либерализацията. \"Ние ще задълбочим нашето двустранно сътрудничество и по отношение на технологичното и възможностите за икономическо сътрудничество\", заяви Къцян и посочи за пример железопътна линия, която да свърза България с Егейско море.Той каза още, че ако банките се интересуват, би могло да се създаде консорциум, с който проектите ни да изпратят послание на Европейския съюз, че сътрудничеството между България и Китай е устойчиво и прозрачно.Ли Кациян поясни, че другата област, в която ще си сътрудничат двете държави, е в областта на ядрената енергия. Той отчете, че България има и конкурентно селскостопанско производство.Китай и България ще си сътрудничат и в областта на европейската интеграция, както и за насърчаване и развитие на международната търговия.Китайският премиер коментира и започналата тази нощ търговска война между САЩ и Китай, като подчерта, че за Китай никога не би започнал една такава война и принципно не счита, че това е решение.\"Ако някоя страна иска да увеличи тарифите си, Китай ще предприеме мерки да защити интересите на държавата си, за да поддържа авторитета на международната търговия\", увери Къцян.Търговската война пречи на процеса на международна търговия. Ако участваме в такава война, тя би била лоша както за китайската държава, така и за другите, подчерта той.Кациян увери, че китайските пазари ще се отворят за другите държави, но че Китай ще защитава както законните интереси, така и постоянния и стабилен икономически интерес на другите държави.Китайският премиер изрази най-искрени съболезнования от името на китайския народ за смъртта на алпиниста Боян Петров, който остана завинаги на Шишапангма.Къцян посочи, че е дал необходимите инструкции на тибетските власти да направят всичко възможно в спасителната операция.\"Те не се страхуваха да се жертват, защото уважават Боян Петров и за тях приятелството между България и Китай е много скъпо\", коментира Къцян.Припомняме, алпинистът Боян Петров изчезна на 3 май в Хималаите. В безпрецедентната по мащабите си акция при издирането му Китай и Непал загърбиха политическите си разногласия.Съпругата на алпиниста Боян Петров, която присъства в залата на Министерския съвет, благодари отново за всичко направено от българската, китайската и тибетската страна в спасителна акция.", "date": "2018.07.06", "title": "Къцян приветства в София обединена Европа и силно евро"}
{"url": "https://news.bg/regions/stroezh-ostavi-bez-tok-2200-domakinstva-v-sofiya.html", "text": "Над 2200 домакинства останаха без ток около час в центъра на София в петък сутринта. Причината - несъобразени изкопни дейности, които прекъснаха два кабела по 10 киловолта, собственост на електроразпределителното дружество за Югозападна България и София, съобщиха от \"ЧЕЗ Разпределение България\" АД.Без ток бяха жителите в идеалния център на град София - по ул. \"Аксаков\", бул. \"Васил Левски\", ул. \"Шести септември\". Съставен е констативен протокол за причинените вреди.От компанията призовават за предварително съгласуване на строително-ремонтните работи, за да се избегнат случаи като този.В края на май при изкопни дейности в региона също бе скъсан кабел 10 киловолта, в резултат на което в продължение на 45 минути без електрозахранване останаха около 800 клиенти в идеалния център на град София по улиците \"Георги С. Раковски\", \"11-ти август\", \"Врабча\", \"Аксаков\", припомнят от дружеството.От дружеството призовават да се подава информация за стартиращи изкопни дейности поне две седмици предварително на телефон 0700 10 010 или на електронна поща klienti@cez-rp.bg.", "date": "2018.07.06", "title": "Строеж остави без ток 2200 домакинства в София"}
{"url": "https://news.bg/crime/nameriha-kontrabandni-tsigari-v-taynik-na-kamion-na-kapitan-andreevo.html", "text": "Митничари откриха 11 000 къса контрабандни цигари в специално изработен тайник в резервоара на камион на Капитан Андреево. Резервоарът бил специално преграден като в едната част е горивото, а в другата са цигарите.Тайникът е открит в товарен автомобил с турска регистрация, влизащ в страната на 1 юли.  В необичайното укритие са намерени 580 кутии /11 600 къса/ цигари с марки LM и Pall Mall без акцизен бандерол, с надпис For duty free.Контрабандните цигари са иззети. Срещу шофьора на камиона са съставени два акта: за опит да бъдат пренесени през държавната граница тютюневи изделия без знанието и разрешението на митническите органи, както и за наличието на тайник в превозно средство, послужило за извършване на нарушението.За първото полугодие на тази година митническите служители на МП Капитан Андреево са задържали близо 20 000 000 къса цигари без акцизен бандерол.", "date": "2018.07.06", "title": "Намериха контрабандни цигари в тайник на камион на Капитан Андреево"}
{"url": "https://news.bg/int-politics/severna-koreya-hoka-sasht-zaradi-kritikite-im-za-pravata-na-choveka.html", "text": "Северна Корея разкритикува остро САЩ заради техните критики към позицията на режима относно правата на човека преди втората среща на върха за премахване на ядрените оръжия между двете страни, съобщават севернокорейските медии.Северна Корея отправи предупреждение към САЩ, като поиска те да спрат с провокациите с \"анахроничното изнудване относно правата на човека\".Изолираната комунистическа страна също така заклейми годишния доклад на Държавния департамент на САЩ относно трафика на хора, в който Северна Корея е класифицирана като една от страните с най-голям трафик на хора.Критиките на Северна Корея бяха направени преди посещението на американския държавен секретар Майк Помпео в Пхенян, където той обсъжда подробности по договореното споразумение за ядрено разоръжаване на комунистическата държава.", "date": "2018.07.06", "title": "Северна Корея хока САЩ заради критиките им за правата на човека"}
{"url": "https://news.bg/int-politics/sdelka-buntovnitsite-predavat-orazhiyata-si-v-yuzhna-siriya-asad-se-izteglya-ot-nyakolko-grada.html", "text": "Говорител на бунтовниците в Сирия обяви, че постигнатото с посредничеството на Русия споразумение за спиране на огъня в източните части на провинция Дераа включва изтегляне на правителствените милиции от няколко града на юг, съобщава \"Ройтерс\".Говорителят Ибрахим Джабауи уточни, че местни сили, ръководени от Русия, ще поемат контрола върху района.По-рано Джабауи заяви, че бунтовниците са се съгласили на поетапно предаване на тежките си оръжия в замяна на изтегляне на сирийските военни, както и разполагането на руска военна полиция в района близо до границата с Йордания като част от споразумението.Съгласно новото споразумение, сирийското правителство ще контролира граничния пункт Насиб с Йордания.Вчера силите, ръководени от сирийския президент Башар Асад, извършиха заедно с Русия над 600 въздушни удара, поразявайки позиции на бунтовниците в Дераа в продължение на 15 часа.", "date": "2018.07.06", "title": "Сделка: Бунтовниците предават оръжията си в Южна Сирия, Асад се изтегля от няколко града"}
{"url": "https://news.bg/world/rumen-radev-otiva-v-turtsiya-za-inauguratsiyata-na-erdogan.html", "text": "Президентът на България Румен Радев ще присъства на церемонията по встъпване в длъжност на Реджеп Тайип Ердоган като държавен глава на Турция, която ще се състои в Анкара, съобщиха от прессекретарията на българския президент.На 9 юли, понеделник, Радев ще присъства на официалното встъпване в длъжност на Ердоган като президент на Турция след преизбирането му на предсрочните избори в Турция на 24 юни 2018 г.Церемонията ще започне в 18.00 часа в Президентския дворец в Анкара.Преди дни \"Дейли сабах\" съобщи, че на официалната церемония ще присъстват президентите на 17 държави.Президентите на Босна и Херцеговина, България, Грузия, Гвинея, Казахстан, Киргизстан, Македония, Пакистан, Сомалия, Украйна, Венецуела и Замбия ще са сред гостите. Също така ще присъстват няколко премиери и председатели на парламенти.Ердоган ще положи клетва и ще започне новия си мандат на същия ден. С този акт държавата ще премине от парламентарна към президентска система на управление.Турският лидер ще е домакин на официална вечеря.Припомняме, на 24 юни Ердоган беше преизбран с гласовете на 52,59% от турските избиратели.", "date": "2018.07.06", "title": "Румен Радев отива в Турция за инаугурацията на Ердоган"}
{"url": "https://news.bg/world/iran-i-svetovnite-sili-se-dogovoriha-da-prodalzhat-pregovorite-za-yadrenata-sdelka.html", "text": "Върховният представител на ЕС за външната политика и сигурността Федерика Могерини заяви, че световните сили и Иран постигнаха съгласие да продължат преговорите по казуса как да спасят ядреното споразумение и какви икономически мерки да се приложат, информира \"Ройтерс\".Могерини направи изявлението след първата министерска среща между участващите държави в споразумението от 2015 г., откакто САЩ се оттеглиха през май. Тя председателстваше срещата.Дипломатът прочете приетата от държавите декларация, в която се казва, че всички страни ще продължат да търсят начини за спасяване на споразумението, въпреки че САЩ върнаха санкциите.Тя не отговори на журналистически въпроси.По-рано Иран обяви, че иска ядреното споразумение да бъде спасено, но Техеран е подготвен в случай на провал.", "date": "2018.07.06", "title": "Иран и световните сили се договориха да продължат преговорите за ядрената сделка"}
{"url": "https://news.bg/int-politics/tvardata-liniya-na-zeehofer-zastrashava-krehkiya-mir-za-migrantite-na-merkel.html", "text": "Германия ще трябва да извърви свой собствен път по въпросите на имиграцията, ако не може да накара други страни от Европейския съюз да се подпишат под споразумения за връщане на мигранти. Това предупреди германският вътрешен министър Хорст Зеехофер, като това би могло да разруши крехкото примирие в правителството на канцлера Ангела Меркел, отбелязва \"Ройтерс\".Правителството на Меркел беше на ръба да се разпадне през по-голяма част от миналата седмица, след като баварският Християнсоциален съюз (ХСС) на Зеехофер настоя за едностранно затягане на граничния контрол от страна на Германия, което канцлерката беше готова да допусне само в рамките на общоевропейско споразумение.Ала в интервю за сп. \"Шпигел\", откъси от което бяха публикувани днес, Зеехофер изтъква, че ако Германия не успее да подпише обещаните споразумения с други страни от Европейския съюз, той ще действа едностранно.\"Няма да е добра стратегия да се предполага, че няма да има двустранни споразумения\", посочва той и допълва: \"Тогава ще трябва да се върнем към плана за връщане на хора на границата ... започвайки всичко отначало.\"Меркел, чието решение да отвори границите на Германия за над 1 млн. мигранти и бежанци през 2015 г. стимулира възхода на антиимиграционните партии, отхвърля едностранните депортирания като противоречащи на духа на европейско сътрудничество.Повторното връщане към твърдата линия на Зеехофер дойде ден, след като Германската социалдемократическа партия (ГСДП), третата партия в крехката коалиция на Меркел, най-накрая даде съгласието си за споразумението за мигрантите след опустошителна битка.\"След последните дни на хаос (в консервативния лагер), вътрешният министър има много работа за вършене\", коментира Бурхард Лишка, говорител на ГСДП по вътрешната политика.Зеехофер, чийто ХСС от десетилетия е в коалиция с Християндемократическия съюз (ХДС) на Меркел, беше в сряда във Виена, за да обсъди споразумения за връщане на мигранти с австрийския канцлер Себастиан Курц.Германски медии посочват, че той се надява да постигне споразумение до края на юли за връщане на мигранти в Италия, които първо там са били регистрирани на територията на ЕС.Зеехофер, който се опитва да засили партията си преди местните избори през октомври, в които тя е изправена пред голямо предизвикателство от антиимиграционната партия \"Алтернатива за Германия\", заложи политическото си бъдеще на осигуряването на по-строг контрол на германските граници.", "date": "2018.07.06", "title": "Твърдата линия на Зеехофер застрашава крехкия мир за мигрантите на Меркел"}
{"url": "https://news.bg/education/ikonomisti-se-pitat-kak-mon-smetna-uspeha-na-maturite.html", "text": "Видимо разминаване има между оценките по области и националната средна стойност от матурите по Български език и литература, изчисляват икономисти от Института за пазарна икономика.Те определят като , обявени от МОН след тазгодишните зрелостни изпити - обявената средна за страната оценка Добър (4,24). За сравнение, през 2017 г. средната оценката беше Добър (4,22). Намалял е и броя на учениците, които не са издържали изпита при първото си явяване. При по-подробно вглеждане в резултатите се виждат други тенденции.В нито една от областите тазгодишните оценки не се повишават в сравнение с миналогодишните. Въпреки това от Министерството на образованието и науката твърдят, че средната за страната оценка се е повишила с около десет стотни. Според икономистите, това е статистически невъзможно.Според тях тазгодишният начин на изчисление на средната оценка е различен. \"През 2017 г. като средна за страната оценка беше представена просто аритметичната средна стойност от резултатите на областите, без да се отчита неравният брой ученици в тях.Според експертите на ИПИ не е ясно как е получена средната оценка от 4,24 на матурата по БЕЛ. Ако беше приложен миналогодишният подход, то тя би следвало да е 3,95 благодарение на резкия спад в някои области. Според икономистите, реалната средна за страната оценка е средната оценка на областите, претеглена спрямо броя явили се ученици в тях. Тя е Добър 4,06 според изчисленията на ИПИ, което е 20 стотни под средната оценка на МОН.Това бележи най-слабият резултат от началото на провеждане на зрелостните изпити насам, обобщават икономистите като допълват, че може да има още едно изчисление на средната оценка за страната от матурите. Това е възможно след като бъдат публикувани отворените данни за резултатите от зрелостните изпити на ниво училище.Неравенствата в качеството на училищното образование стават видими. \"По-бързият спад на резултатите в областите с традиционно по-слаби постижения говори за тяхното задълбочаване. Добра новина е спадът на дела на слабите оценки, но засега е рано да се говори за дългосрочна тенденция\", обобщават от ИПИ.Според икономистите, остава открит въпросът с изчисляването на средната за страната оценка от страна на МОН, както и опасенията, че не се използват правилните за такъв тип изчисление формули (било то умишлено или не).Изпитът по български език и литература е полаган от всички зрелостници и предлага сравнима оценка на тазгодишните им постижения. Децата в няколко области имат значително по-високи резултати - София-столица, Пловдив, Варна и Смолян. Въпреки това няма област, в която средната оценка да се подобрява тази година.\"Спрямо 2017 г, най-малко спадат резултатите в Бургас - с 4 стотни, и в Габрово - с 5 стотни. От другата страна застават Ямбол и Шумен, където средната оценка е спаднала с цели 32 стотни, както и Софийска област, където спадът е с 31 стотни. Ако продължи тенденцията, която се наблюдава през последните няколко години, поне две области - Ямбол и Кърджали, са заплашени догодина да имат среден успех \"Среден\" вместо \"Добър\", тъй като оценката им ще падне под 3,50\", прогнозират от ИПИ.Според данните на МОН в областите Ямбол и Кърджали има над 15% скъсани деца на матура. В областите Плевен и Силистра неиздържалите са малко над 10%, допълват от ИПИ.", "date": "2018.07.06", "title": "Икономисти се питат как МОН сметна успеха на матурите"}
{"url": "https://news.bg/bulgaria/radev-i-katsyan-obsadiha-investitsiite-es-i-savmestnite-proekti.html", "text": "Център за координиране на общите проекти и на нормите между ЕС и Китай да бъде изграден в София, увеличане на инвестициите и алпиниста Боян Петров. Това бяха сред обсъжданите теми по време на срещата между президент Румен Радев и министър-председателят на КНР Ли Къцян. Това съобщиха от президентството. Радев призова Китай да увеличи инвестициите си в у нас в информационните технологии, образованието и науката. , каза той. Ли Къцян е на посещение у нас за участие в Седмата среща на върха на групата 16+1 за сътрудничество между Китай и страните от Централна и Източна Европа, която тази година се провежда в София. Българският държавен глава изрази увереност, че визитата на министър-председателя на Китайската народна република у нас ще даде силен тласък на развитието на приятелските и партньорски отношения между двете страни и ще спомогне за издигането им на по-високо равнище. Румен Радев призова и за постигането на синергия между китайските инициативи и политиките на ЕС в нашия регион.Президентът открои положителната тенденция за увеличаване на стокообмена между България и Китай, изрази надежда за ускоряване на процедурите за внос на български земеделски продукти в Китайската народна република и отбеляза, че в икономическото партньорство все още има голям неизползван потенциал.\" допълни още президентът.Къцян изрази интереса на Китай за бъдещи инвестиции у нас в областта на промишлеността, информационните технологии, енергетиката, транспорта, културата, образованието и научните изследвания, както и за създаването на пряка въздушна линия между България и Китай, която да помогне за увеличаването на броя на туристите от двете страни.По време на разговора естествено бе засегнат и случаят с алпиниста Боян Петров. Радев благодари за оказаната помощ от китайските власти, лично от премиера Ли Къцян и посланик Джан Хайджоу, за организирането на акциите за издирване Петров, изчезнал при опит да изкачи връх Шиша Пангма в Хималаите.По време на срещата президентът отправи покана към китайския си колега Си Дзинпин да посети България.Президентът Румен Радев и неговата съпруга Десислава Радева са домакини на официална вечеря във вила \"Калина\" по случай визитата на министър-председателя Ли Къцян и съпругата му Чън Хон.", "date": "2018.07.06", "title": "Радев и Къцян обсъдиха инвестициите, ЕС и съвместните проекти"}
{"url": "https://news.bg/bulgaria/svetovnata-ikonomika-i-reformite-na-kitay-obsadi-upravitelyat-na-bnb-s-i-gan.html", "text": "Глобалната икономическа ситуация и провежданите парична политика и финансови реформи в Китай бяха сред основните обсъждани теми по време на срещата на управителя на Българската народна банка Димитър Радев и И Ган, управител на Народната банка на Китай.Това съобщиха от пресцентъра на БНБ.Срещата се проведе по покана на Радев. Китайският гост посети БНБ по време на Седмата среща на върха на правителствените ръководители на Китай и страните от Централна и Източна Европа.Те обсъдиха също въпроси от областта на финансовите технологии и двустранното финансово сътрудничество.Припомняме, че на посещение у нас пристигна китайският премиер Ли Къцян, който проведе срещи с премиера Бойко Борисов и президента Румен Радев.  ", "date": "2018.07.06", "title": "Световната икономика и реформите на Китай обсъди управителят на БНБ с И Ган "}
{"url": "https://news.bg/world/zaginal-i-stotitsi-raneni-palestintsi-pri-protest-v-gaza.html", "text": "Един е загинал, а стотици други палестинци са били ранени при протест в Ивицата Газа, съобщиха световните информационни агенции. Съобщава се за 146 ранени. Повече от 20 от пострадалите са с огнестрелни рани. Данните са на палестинското здравно министерство.При сблъсъците демонстрантите са се опитали да пробият заграждения от зоната за сигурност. Използван е и сълзотворен газ срещу протестиращите. Все още израелската армия не е коментирала случилото се. Това е продължение на поредната вълна на насилие в тези територии. В същото време многохиляден протест на евреи поиска връщането на тела на загинали военни от \"Хамас\". Двамата са загинали преди години, но групировката все още не връща останките им. Проявата се е провела близо до границата с Газа. Около 4000 души са взели участие. Те са носели израелски знамена. Хората са гневни и на премиера Бенямин Нетаняху, когото обвиняват в страх от терористите. Също така настояват връщането на останките на двамата военни да не се обвързва с размяната с палестински затворници. Израел държи радикалното палестинско ислямистко движение \"Хамас\" отговорно за всичко във и извън Ивицата Газа, като заяви, че военните му сили действат бързо, за да защитят израелския суверенитет и опита да се увреди инфраструктурата за сигурност.", "date": "2018.07.06", "title": "Загинал и стотици ранени палестинци при протест в Газа"}
{"url": "https://news.bg/world/duterte-nyama-da-tarsi-preizbirane-pri-nova-konstitutsiya.html", "text": "Филипинският президент Родриго Дутерте няма да търси преизбиране и при нова конституция. Това обяви самият той, цитиран от \"Ройтерс\".Така той отрече спекулации, че ще се опита да остане на власт и след края на настоящия си мандат. В момента държавният глава има право на един мандат и следващите избори трябва да се проведат през 2019 година. Но подготвяната от парламента нова конституция ще отложи вота за 2022 година и би могъл да позволи на президента да продължи да управлява. 22-членен екип подготвя документа и се очаква в понеделник държавният глава да получи отговор. Той обяви, че когато основният закон на страната влезе в сила, ще се оттегли от поста. По-рано Дутерте в характерния си стил призова да бъде свален и насила, ако поиска да се превърне в диктатор. Дутерте е известен с крайната си политика и противоречиви изказвания, за които често е критикуван. ", "date": "2018.07.06", "title": "Дутерте няма да търси преизбиране при нова конституция"}
