{"url": "https://news.bg/world/putin-i-si-diplomatsiyata-na-vodkata-i-blinite.html", "text": "Президентът на Русия Владимир Путин показа, че е готов да се откаже от строгото си въздържание и да протегне ръка към руската водка, за да отбележи сближаването на позиции с китайския си колега Си Дзинпин, съобщава Ройтерс.Агенцията припомня, че двамата лидери са замезвали с приготвени от Си Дзинпин блини. Президентите на Русия и Китай решиха да покажат топли отношения на икономическия форум във Владивосток. Путин не пропусна да покаже кулинарни умения. Путин и Си разгледаха с интерес предлаганите на изложението консерви. Руските домакини не пропуснаха да шашнат китайския президент с разнообразието от черен и червен хайвер, морски дарове и плодове, отбелязва АП. Русия и Китай показаха сближаване на позиции, отбелязват международни анализатори. ", "date": "2018.09.11", "title": "Путин и Си: Дипломацията на водката и блините"}
{"url": "https://news.bg/world/siriyski-buntovnitsi-instsenirat-himicheska-ataka-predupredi-moskva.html", "text": "Русия твърди, че сирийски бунтовници са започнали да работят по видеоматериал, който ще бъде представен на света като последици от химическа атака, извършена от сирийската армия, информира АФП.По време на седемгодишния конфликт в Сирия Западът обвинява Дамаск на няколко пъти, че е използвал химически оръжия срещу цивилното население. Башар Асад и Москва категорично отричат обвиненията и посочват бунтовниците.Министерството на отбраната на Русия, позовавайки се на жители на Идлиб, обяви, че оператори от няколко телевизии в Близкия изток, както и \"регионален клон на водещ американски новинарски канал\", са пристигнали в град Jisr al-Shughour в Идлиб, за да снимат.\"До края на деня\" всички кадри трябва да бъдат предадени на телевизионните канали, които ще ги разпространят чрез социалните мрежи, подчертава министерството.Според \"сценария\" активисти от \"Белите каски\" ще \"помагат на жители на Jisr ash-Shugour\" след предполагаемо използване на варелни бомби от сирийската армия, допълва ведомството и пояснява, че в района вече е докаран хлор от Kherbet al-Jawz.Истински химикали ще бъдат използвани, за да може кадрите да изглеждат по-автентични и да се предоставят проби от заразената почва на мястото, отбелязва руското министерство.Западът предупреди Асад, че ще има сериозни последици за режима, ако използва химически оръжия в Идлиб.", "date": "2018.09.11", "title": "Сирийски бунтовници инсценират химическа атака, предупреди Москва"}
{"url": "https://news.bg/economics/broyat-zhivotnite-pod-selektsionen-kontrol.html", "text": "Изпълнителната агенция по селекция и репродукция в животновъдството ще извърши проверка на наличните животни, които са под селекционен контрол.Проверката е възложена от министъра на земеделието, храните и горите Румен Порожанов.Тя трябва да се извърши в срок до 15 октомври. Целта е по-справедливо разпределение на субсидиите за този вид животни.Това стана ясно по време на заседание на Консултативен съвет по животновъдство, съобщиха от МЗХ.На заседанието представителите на животновъдните организации приветстваха идеята и подкрепиха мнението на министър Порожанов, че няма как фермери, които не покриват критериите за селекционна дейност, да получават подпомагане за такава.Припомняме,  под селекционен контрол изниква при всяка една епидемия, когато на стопаните трябва да се заплаща обезщетение за евтаназирани животни. Така стана и това лято при избухването на . При компенсирането на стопани, тези които отглеждат селектирани животни, получават повече пари. По време на срещата министърът на земеделието е възложил още на експерти на Селскостопанска академия и зам.-министър Янко Иванов да разработят насоки за развитие на различните сектори в животновъдството.Сред дискутираните теми бяха и включването на различна маркировка на месото от дребен рогат добитък с произход България и варианти за търговия на агнета и ярета към физически лица, без регистриран животновъден обект.Обсъдени са и възможностите за реализация на пазара на суровини и продукти от животински произход, облекчаването на изискванията в Наредба №4 за малките кланични пунктове към фермите, Наредба №26 за специфичните изисквания за директни доставки на малки количества суровини и храни от животински произход, както и възможностите за подпомагане на животновъдите за закупуване на мобилни мандри и кланици.", "date": "2018.09.11", "title": "Броят животните под селекционен контрол"}
{"url": "https://news.bg/tourism/ot-1-oktomvri-prekratyavat-kontsesiite-na-7-plazha.html", "text": "Прекратяват концесиите на 7 плажа от 1 октомври, информира министърът на туризма Николина Ангелкова в Бургас, където бе на работна среща с кметове на общини.Според определението й, нарушенията на концесиите са драстични. Липсата на спасители и надвишаване на търговската площ, одобрена в схемите, са основните нарушения.Плажовете са \"Елените - 1\", \"Бяла - централен\", \"Равда\", \"Градина\" в Созопол, \"Слънчев бряг - централен\", \"Шкорпиловци\", \"Обзор - юг\".По думите на туристическия министър, очаква се до края на септември да бъдат отстранени установените нарушения. До момента са наложени глоби за над 450 хил. лв.Според данните, предоставени от Министерството на туризма, 3,6% е ръстът на туристите за юни и юли спрямо 2017 година. Очакват се данните и за август, с което вероятно ще се достигне 5% ръст, прогнозиран в началото на сезона.", "date": "2018.09.11", "title": "От 1 октомври прекратяват концесиите на 7 плажа"}
{"url": "https://news.bg/world/sled-zaplahite-na-tramp-frantsiya-zastana-zad-mezhdunarodniya-nakazatelen-sad.html", "text": "Франция обяви, че Международният наказателен съд трябва да върши работата си без пречки, информира \"Ройтерс\".Париж застана зад съда, след като вчера САЩ заплашиха да наложат санкции, ако трибуналът разследва действията на Щатите в Афганистан.\"\", обяви френското външно министерство.\"\", допълва се още в съобщението на ведомството.", "date": "2018.09.11", "title": "След заплахите на Тръмп Франция застана зад Международния наказателен съд"}
{"url": "https://news.bg/int-politics/dzhambazki-brani-viktor-orban.html", "text": "Евродепутатът и заместник-председател на ВМРО Ангел Джамбазки излезе с позиция, в която брани унгарският премиер Виктор Орбан. Позицията му бе разпространена в медиите, без обаче евродепутатът да се е изказвал в парламента, където се проведе бурна дискусия по процедура по налагане на санкции на унгарското правителство за нарушаване върховенството на закона.\"Докладът \", заяви Орбан, който смята, че ЕС злоупотребява с властта си, а действията на Брюксел срещу Будапеща са в \"нарушение на договора на ЕС\". Един призрак броди из Европа - призракът на розовия либерализъм. Всички сили на нова Европа са се съюзили за свещена хайка срещу този призрак: ЛГБТ либералите от запад, зелените терористи от север и необолшевишките комунисти от юг.За пръв и последен път ще ме видите да заимствам каквото и да е било от Карл Маркс и Фридрих Енгелс, в случая моята своеобразна перифраза на първия абзац от Манифест на комунистическата партия. Смятам, обаче, че в този случай подобна алегория е подходяща. Причината за това е отношението на институциите на ЕС към инакомислещите.В края на миналата година Европейската комисия започна наказателна процедура срещу Полша по чл. 7 от Договора за Европейския съюз. Конкретният повод за това бяха редица конституционни промени, проведени от полското правителство. Причината, обаче, е далеч по-дълбока. От години ЕК се опитва да накаже страни като Полша поради простата причина, че страната води независима вътрешна политика и държи на своите традиционни ценности. Впоследствие, за мое съжаление, представителите в Европейския парламент подкрепиха ЕК. Днес е ред на Унгария.За тези от Вас, които не са запознати с витиеватата брюкселска терминология, бих искал да направя няколко пояснения. Член 7 от Договора за Европейския съюз осигурява нормативната база за това определена страна-членка да бъде наказана за неизпълнение на определени свои задължения. Точната формулировка е следната: \"очевиден риск от тежко нарушение от държава-членка на ценностите, посочени в член 2\". Член 2 от своя страна посочва ценностите, на които се основава ЕС. Такива ценности са човешкото достойнство, на свободата, демокрацията, равенството, правовата държава и правата на малцинствата. Проблемът е там, че когато си позволяваш да санкционираш някого на базата на субективни преценки, се отваря вратичка за фрапиращ двоен стандарт.Така е и в този случай с разликата, че сега инициативата се подема от Комисията по граждански въпроси, правосъдие и вътрешни работи. Ултралибералните кръгове в ЕС, в това число и хора от върхушката, си позволяват да определят кое е европейска ценност и кое не. Да вземем например председателя на групата на либералите в Европейския парламент - Ги Ферховстад. Той нееднократно си позволява в пленарната зала (а и извън нея) да твърди, че единствените ценности, които Европа може да има, са крайно либералните левичарски - тези, свързани с неконтролирана миграция, еднополови бракове, промяна на сексуалната ориентация и прочее.Ние, представителите на истинските, непреходни ценности на стара Европа никога няма да се съгласим с подобна формулировка. И ако това беше само реторика, то бихме могли да го определим като колоритна част от дебата ни с представителите на лявата част от политическия спектър. Проблемът е, че това монополизиране на ценностите от страна на либералите и бюрократите води до спекулации с използването на клаузата, заложена в чл. 7 от Договора за Европейския съюз. От тук идват и сравненията на ЕС със Съветския съюз. Всяка проява на различно (от правилното) мнение се наказва.От идването му на власт политическите противници на Виктор Орбан го нападат по всеки възможен начин. Още през 2010 г., първата година на неговото управление, ЕК започна редица правни възражения срещу банковата реформа, която той въведе. През 2011 г. левичарските сили в Европейския парламент разкритикуваха новия медиен закон в Унгария. А опитите да се действа чрез активиране на чл. 7 по т. нар. \"унгарски въпрос\" датират още от 2013 година, когато Руи Таварес, представител на зелените в Европейския парламент, подготви доклад за Комисията по граждански свободи към ЕП, в който предложи Унгария да бъде наказана. През 2014 г. пък ЕС разкритикува Унгария заради това, че отказва да приеме мулти-култи модела, фаворизиран от европейските либерално-болшевишки елити. От тогава насам датират и критиките относно твърдата политика на Орбан срещу приемането на нелегални мигранти на територията на Унгария.Всички тези атаки имат нещо общо помежду си. Те не са мотивирани от юридическа необходимост, каквато Договора за ЕС предвижда. Напротив - те са политически мотивирани от противниците на Виктор Орбан и \"Фидес\". Очевидно е, че това е единственият начин да се противодейства на един политик, който е твърдо решен да запази ценностите на народа си и който има достатъчно електорална подкрепа, за да води независима политика. Когато не могат да го победят на избори, НПО-та и противници от Унгария и Европа действат нагло и подмолно, завоалирайки политически мотивираните си действия като нарушение на юридическия фундамент на ЕС.Твърдо съм убеден че няма да успеят. Дори докладът на колегата Саргентини (да, познахте, от Зелената партия) и Комисията по граждански свободи към ЕП да бъде приет, крайната дума има Съветът на ЕС. Там тези номера няма да минат. И това е доста показателно. Това трябва да показва посоката, към която ЕС трябва да насочи реформите си. Защото властта, взимането на решения, а и политическата отговорност трябва да принадлежи на правителствата на суверенните страни-членки. Не на брюкселските бюрократи и розовите либерало-болшевики.", "date": "2018.09.11", "title": "Джамбазки брани Виктор Орбан"}
{"url": "https://news.bg/world/vashington-obyavi-izvanredno-polozhenie-zaradi-uragana-florans.html", "text": "Кметът на Вашингтон Мюриел Боусър обяви извънредно положение в столицата заради настъпващия ураган \"Флорънс\", съобщават местни агенции.Мярката ще остане в сила през следващите 15 дни.Междувременно Националната агенция на океанските и атмосферни изследвания съобщи, че според последните прогнози бурята все още е Категория 4. Агенцията допълва, че части от Северна Каролина, Южна Каролина и Вирджиния са под най-голяма заплаха.По-рано конгресни делегати от Вирджиния призоваха президента Доналд Тръмп да обяви извънредно положение на федерално ниво. Експерти предупреждават, че бурята може да се превърне в един от най-катастрофалните урагани, удряли Източното крайбрежие за последните десетилетия.На повече от 1 милион души е наредено да се евакуират от Вирджиния и Южна Каролина.", "date": "2018.09.11", "title": "Вашингтон обяви извънредно положение заради урагана \"Флорънс\""}
{"url": "https://news.bg/world/zapadnonilska-treska-e-ubila-25-dushi-v-sarbiya.html", "text": "Западнонилска треска е убила 25 души в Сърбия, съобщиха от Института за обществено здраве, цитиран от турската Анадолска агенция.В съобщението се отбелязва, че до момента са починали 25 души, а 262 души са заболели.Допълва се, че общо 798 случая на западнонилска треска са отчетени в Гърция, Италия, Унгария и Румъния.В Гърция са починали 18 души, 13 души в Италия и 12 в Румъния.Западнонилската треска се разпространява по хората и животните от комари. Вирусът не може да се разпространява между хората и животните.Заболяването протича с признаци на инфлуенца - треска, слузести изтечения от носа, възпаления на лигавиците. При по-тежките случаи се наблюдава възпаление на мозъка (енцефалит). Смъртността при хората е ниска и в повечето случаи заболяването протича безсимптомно - 80% преболедуват без да показват клинична изява, а смъртността е в рамките на 10% от боледуващите с проявени клинични признаци.", "date": "2018.09.11", "title": "Западнонилска треска е убила 25 души в Сърбия"}
{"url": "https://news.bg/bulgaria/avariya-prekasna-osvetlenieto-v-tunel-trayanovi-vrata-na-am-trakiya.html", "text": "Авария в електропреносната мрежа прекъсна осветлението в тунел \"Траянови врата\" на автомагистрала \"Тракия\", съобщава Агенция \"Пътна инфраструктура\" (АПИ).От агенцията призовават шофьорите да се движат с повишено внимание по АМ \"Тракия\" през тунел \"Траянови врата\" в двете посоки.Малко по-късно от АПИ обявиха, че е възстановено осветлението в двете тръби на тунела.", "date": "2018.09.11", "title": "Авария прекъсна осветлението в тунел \"Траянови врата\" на АМ \"Тракия\""}
{"url": "https://news.bg/world/sayuznik-na-putin-se-zakani-da-napravi-hubavo-i-sochno-meso-ot-aleksey-navalni.html", "text": "Близък съюзник на президента на Русия Владимир Путин се закани да направи \"хубаво и сочно месо\" от опозиционния лидер Алексей Навални в странна заплаха, качена на YouTube канала на Националната гвардия на руската държава, пише \"Гардиън\".Виктор Золотов, бивш телохранител на Путин, който в момента води Росгвардия, призова Навални на дуел по време на 6-минутна словесна атака, с която отрича отправените от опозиционера обвинения в корупция.\"Никой не ви е хвърлял такъв бой, който заслужавате, толкова голям, че да го усетите в черния дроб\", заяви Золотов на видеото. Той подчерта, че Навални е отправил клевети към него.\"Просто ви предизвиквам на дуел. На ринг, на татами, където ви е удобно. Обещавам ви за няколко минути да направя от вас хубаво, сочно месо\", закани се той.Видеото бележи необичайна публична поява на Золотов, който никога не е бил активен в политиката. Той е в руските служби от 70-те г. на XX век. Золотов познава Путин от 90-те г. на миналия век в Санкт Петербург. След заповед на Путин той поема Националната гвардия през 2016 г.Кремъл се дистанцира от коментара на Золотов, но не разглежда изказването му като физическа заплаха.Руски вестници спекулират за личното богатство на Золотов. През миналия месец Навални публикува разследване във връзка с надуване на цените на поръчки, направени от гвардията.", "date": "2018.09.11", "title": "Съюзник на Путин се закани да направи \"хубаво и сочно месо\" от Алексей Навални"}
{"url": "https://news.bg/world/1-mln-kataluntsi-poiskaha-nezavisimost-v-barselona.html", "text": "Около 1 милион каталунци се събраха в Барселона, за да покажат подкрепата си за независима Каталуния близо година след неуспешния опит за отделяне от Испания, информира АФП.Облечени с тениски в коралово червено и развявайки флага на Каталуния, морето от протестиращи се събра на митинг на \"националния ден\" на Каталуния, на който се отбелязва падането на Барселона в ръцете на лоялни на испанския крал Филип V войски през 1714 г.От 2012 г. ежегодното събитие, наричано \"Диада\", се отбелязва с масова демонстрация с призив за отцепване на Каталуния от Испания.Но тази година събитието е особено значимо, тъй като изпитва силата след референдума на 1 октомври 2017 г. и едностранното решение на каталунския парламент да обяви независимост на 27 октомври, които на практика не се осъществиха.Демонстранти се качваха един върху други, за да формират кула от хора, което е каталунска традиция, докато други носиха жълти и черни лозунги \"Освободете каталунските политически затворници\".Градската полиция написа в \"Туитър\", че около 1 милион души са взели участие в демонстрацията - подобен брой и на протеста през миналата година.Организаторите обявиха, че са продали над 200 000 тениски с коралово червено.В началото демонстрантите събориха символична стена, декорирана със сепаратистки символи - метафора за силата на народа да преодолее препятствията и да постигне независимост.Каталунският лидер Ким Тора заяви, че мероприятието бележи начало на \"масова мобилизация\".Протести са насрочени за 11 септември и 1 октомври.", "date": "2018.09.11", "title": "1 млн. каталунци поискаха независимост в Барселона "}
{"url": "https://news.bg/world/misteriya-s-vizitata-na-tramp-v-irlandiya.html", "text": "Мистерия обви планираната за ноември визита в Ирландия на американския президент Доналд Тръмп, отбелязва Би Би Си.Трябва да се отбележи, че Тръмп планираше да посети Ирландия, след като участва в проявите за 11 ноември във Франция. Американският президент щеше да остане в Дъблин за един ден, а след това да отиде в своя голф клуб в Дънберг.Според Белия дом отмяната на посещението в Ирландия е резултат от преразглеждането на графика за цялото европейско пътуване на Тръмп.Говорителят на Белия дом Сара Сандърс обяви, че в момента няма окончателно решение за визитата на Тръмп в Ирландия.В момента не може да се говори за отмяна, а дали тя може да се осъществи, уточни Сара Сандърс, цитирана от АП.По-рано беше съобщено, че американският президент Доналд Тръмп може да посети Шотландия за втори път от четири месеца, за да играе голф. Както бе отбелязано, посещението на Тръмп предизвика вълна от протести в Шотландия.", "date": "2018.09.11", "title": "Мистерия с визитата на Тръмп в Ирландия"}
{"url": "https://news.bg/world/shpigel-manevrite-vostok-2018-sa-signal-za-sasht.html", "text": "Маневрите \"Восток-2018\" са сигнал за САЩ, пише германското списание \"Шпигел\". То отбелязва, че руските маневри \"Восток-2018\", които започнаха във вторник, са сигнал преди всичко за Съединените щати. Това се посочва в статия, публикувана на интернет страницата на изданието.Търговският конфликт между САЩ и Китай и санкциите, наложени от Запада срещу Русия, доведоха до по-голямо сближаване на Москва и Пекин. \"Шпигел\" не пропуска да припомни, че Путин и Си Дзинпин се срещат за трети път тази година. \"Това показва добра фаза на отношенията между съседните страни, които дълго време бяха изпълнени с враждебност\", пише сп. \"Шпигел\".От 11 до 17 септември под ръководството на министъра на отбраната генерал Сергей Шойгу на територията на руския Далечен Изток, както и в прилежащите части на Тихия океан се провеждат мащабни учения \"Восток-2018\". В маневрите участват около 300 000 души, хиляда самолета, хеликоптери и безпилотни летателни апарати, танкове, бронетранспортьори и други превозни средства, и до 80 кораба.", "date": "2018.09.11", "title": "\"Шпигел\": Маневрите \"Восток-2018\" са сигнал за САЩ"}
{"url": "https://news.bg/regions/shofyorat-ubil-baletist-se-predade-sam.html", "text": "Полицията е задържала мъжа, който в понеделник блъсна с автомобила си 39-годишен велосипедист до Летния театър във Варна и след това избяга от мястото на произшествието.В следствие на инцидента, мъжът е починал в болница. Той е известен балетист от държавната опера във Варна. От източници в МВР \"Хоризонт\" научи, че извършителят се е предал в полицията с адвокат.39-годишният велосипедист, който почина в болница, след като беше блъснат от БМВ до входа на морската градина до Летния театър във Варна е Мартин Чикалов - млад и талантлив балетист от Държавна опера - Варна.По случая тече досъдебно производство.", "date": "2018.09.11", "title": "Шофьорът, убил балетист, се предаде сам"}
{"url": "https://news.bg/world/lula-da-silva-napuska-izborite-za-prezident.html", "text": "Една от иконите на бразилската политика Лула да Силва напуска надпреварата за президент, съобщи АП.След седмици на натиск Партията на трудещите реши да изпълни решението на съда. То задължаваше политическата формацията да оттегли кандидатурата на Да Силва за държавен глава. Причината беше неговата присъда от 12 години затвор за корупция.Привържениците на бившия президент дори организираха протести в негова защита. Самият Лула да Силва беше сочен като евентуален победител във вота. Така той щеше да се върне като победител в бразилската политика.През последните месеци Да Силва имаше проблеми с правосъдието, отнасящи се за обвинения срещу него за корупция и търговия с политическо влияние по време на неговия мандат между 2003 г. и 2010 г. В момента не е известно дали неговият наследник в надпреварата за президент Фернандо Адад ще може да мобилизира избирателите на Партията на трудещите се. Самият Адад е бивш кмет на Сао Пауло.Номинацията на Фернандо Адад беше очаквана. Той беше регистриран като вицепрезидент на Да Силва за вота.Самият Адад е заемал ключови министерски постове в бившата президентска администрация на Да Силва.", "date": "2018.09.11", "title": "Лула да Силва напуска изборите за президент"}
{"url": "https://news.bg/world/orban-se-opalchi-na-iznudvashtiya-bryuksel-na-buren-debat-v-ep.html", "text": "Виктор Орбан обвини ЕС, че оскърбява и изнудва Унгария, докато евродепутатите се подготвят да препоръчат започване на процедура по налагане на санкции на унгарското правителство за нарушаване върховенството на закона, информират \"Файненшъл таймс\", \"Ройтерс\" и АФП.По време на разгорещен дебат в Европейския парламент в Страсбург, на който Орбан се появи по-късно, унгарският лидер се оплака, че законодателният орган е \"зашлевил през лицето\" страната му с одобряването на доклад, който обвинява управляващата партия ФИДЕС, че подкопава върховенството на закона.\"Докладът пред вас обижда Унгария и обижда честта на унгарската нация\", атакува Орбан.\"Вие възнамерявате да осъдите Унгария, която е член на семейството от християнски европейски държави от хиляди години\", продължи той.Орбан отхвърли доклада и подчерта, че има право да забранява на мигранти да влизат в Унгария.\"Унгария няма да се поддаде на това изнудване, Унгария ще защити границите си, ще спре нелегалната имиграция и...ако е необходимо, ще ви се опълчи\", закани се Орбан, аплодиран от крайнодесни евродепутати.\"Унгария ще бъде осъдена, защото унгарският народ реши, че тази страна няма да бъде държава на мигранти\", категоричен унгарският министър-председател.Според него ЕС злоупотребява с властта си, тъй като действията на Брюксел срещу Будапеща са в \"нарушение на договора на ЕС\".Докладът на Европейския парламент обвинява Унгария, че представлява сериозна заплаха за върховенството на закона със закони, които ограничават медийната и академична свобода, засягат финансирането за неправителствени организации и правата на малцинствата и мигрантите.Унгария контрира, че докладът е част от политически мотивиран \"лов на вещици\" срещу евроскептичното правителство.В сряда евродепутатите най-вероятно ще гласуват в полза призоваване на страните членки да започнат процедура по Член 7 срещу правителството на Орбан за нарушаване на върховенството на закона - процедурата може да доведе до отнемане правото на глас на Унгария в ЕС, ако всички страни членки гласуват единодушно.Гласуването ще бележи значително ескалиране на напрежението между Орбан и Брюксел, след като унгарският лидер започна кампания \"Спри Брюксел\", отказва да приеме бежанските квоти на ЕС и критикува евроелитите, които се намесват в суверенните дела на държавите.Ако мярката бъде прокарана, за първи път Европейският парламент ще призове за налагане на санкции на страна членка.През миналата година Европейската комисия препоръча подобна процедура срещу Полша за нарушаване на върховенството на закона, но опитът се провали, след като правителствата не успяха да постигнат споразумение за започване налагането на санкции.За прокарване на предложението ще са необходими 376 гласа в 750-местния парламент или 2/3. 218-те места на Европейската народна партия вероятно ще окажат решаващо влияние.По време на дебата Европейската комисия подкрепи доклада на европарламента.\"\", обяви заместник-председателя на Европейската комисия Франс Тимерманс пред европарламента.За съжаление Комисията споделя изразената в доклада тревога, особено по отношение на основните права, корупцията и независимостта на правосъдието, добави той.Лидерът на Европейската народна партия Манфред Вебер отбеляза по време на дебата, че ще са необходими наказателни стъпки, ако Будапеща не се съгласи на компромис.\"\", предупреди той.Но Вебер говори за \"изграждане на мостове\" и \"да се държим заедно\".", "date": "2018.09.11", "title": "Орбан се опълчи на „изнудващия” Брюксел на бурен дебат в ЕП"}
{"url": "https://news.bg/politics/bsp-i-gerb-posporiha-za-patya-na-grazhdanite-do-pravosadie.html", "text": "С политическо злорадство депутатите от БСП и от ГЕРБ се захапаха за президентското вето върху Административно-процесуалния кодекс (АПК). Заседанието на правната комисия тръгна кротко.Емилия Друмева, представител на правния съвет на президента, изтъкна, че административните съдилища са държавни съдилища. Спецификата при тях е, че в споровете, които се решават в тези съдилища, едната страна винаги е държавата. Изниква въпросът дали държавните съдилища няма да отсъждат в полза на държавата, запита тя.Административното правосъдие е извоювало един престиж. Законността е необходимо условие за съществуването на правовата държава, обясни Друмева. Драстичното увеличение на съдебните такси ще възпрепятства търсенето на правосъдие, категорична е представителят на правния съвет на държавния глава.Според Друмева не е присъщо такса да се определя в закон. Практиката е да се определя с подзаконов нормативен акт. Тя се притеснява, че новите разпоредби ще се превърнат в преграда към търсенето на справедливост. Пътят към съда винаги трябва да е отворен, категорична е Емилия Друмева.Според коалиция \"За да остане природа с България\" таксите възпрепятстват достъпа до правосъдие на хората и на организациите.Председателят на правната комисия Данаил Кирилов се поинтересува колко пари дава неправителственият сектор за процесуално представителство на касационна инстанция, че такса от 370 лева е много за правосъдие. Явор Божанков от БСП му отговори, че с политическо злорадство ще гледа как герберът се излага пред НПО-тата.Еколозите се ядосаха на Кирилов, че се възползвал от положението си. Затова Данаил Кирилов повери воденето на заседанието на патриота Христиан Митев.Промените в АПК бяха приети от Народното събрание на 25 юли 2018 г. и върнати за ново обсъждане от държавния глава Румен Радев на 1 август 2018 г.Президентът оспорва общо 16 разпоредби от закона. Според него с тях уредбата се отдалечава от основни конституционни начала и деформира традиционни принципи и постижения на административното право.Президентът смята, че с промените ще се намали интензитетът на защитата на правата на гражданите и юридическите лица относно актове, издавани от позицията на власт и изискващи подчинение.Държавният глава изразява несъгласие с разпоредбите относно правилата за подсъдността, закритите съдебни заседания, драстично увеличените такси в касационното производство и премахването на касационната инстанция в редица специални закони.Президентът подчертава, че съдържанието на правото на защита многократно е тълкувано от Европейския съд за правата на човека, който приема, че държавата не трябва да поставя правни и практически пречки пред неговото упражняване.Като създават неясна родова подсъдност, увеличават разходите за правосъдие с приетата местна подсъдност, предвиждат необосновано драстично увеличаване на таксите в касационното производство и премахват касационната инстанция в специални закони, оспорените разпоредби на ЗИД АПК поставят именно такива пречки. Тези разпоредби ще намалят способността на административното правосъдие да бъде сред основните фактори, които гарантират баланса и контрола между властите в държавното управление и върховенството на закона. Така е застрашен правовият и демократичен характер на съвременната държава, мотивира се Радев.Това е деветото вето на президента Румен Радев. До момента депутатите от 44-то народно събрание подкрепиха само ветото върху Закона за приватизация и следприватизационен контрол.", "date": "2018.09.11", "title": "БСП и ГЕРБ поспориха за пътя на гражданите до правосъдие"}
{"url": "https://news.bg/politics/ot-demokratichna-balgariya-iskat-ostavki-v-mon.html", "text": "От Демократична България искат оставките на министъра на образованието, заедно с целия му политически кабинет, и директорът на Изпълнителна агенция \"Оперативна програма \"Наука и образование за интелигентен растеж\" - Кирил Гератлиев.Според тях цялата отговорност за случващото се по оперативната програма е на българското правителство, Министерството на образованието и Изпълнителна агенция \"Оперативна програма \"Наука и образование за интелигентен растеж\".По линия на оперативната програма България получава достъп до значителен външен финансов ресурс (над 1,16 млрд. лева), който да подкрепи решителни национални политики за възраждане и модернизация на образованието.Членовете на Демократична България заявяват, че от началото на програмата почти нищо не е постигнато.Те отбелязват, че публичните инвестиции в образованието остават доста по-ниски от средното за ЕС, не се използват ефективни начини за намаляване на ранното отпадане от училище, а постиженията на учениците все още зависят от техния социален статус.Според тях уменията, които учениците и студентите развиват, не съответстват на нуждите на пазара на труда.От обединението допълват, че липсва връзка наука-образование и научните организации са силно изолирани една от друга.По думите им след редовните одити на Европейската комисия, през 2016 г. плащанията по програмата са замразени.Според Демократична България сигурни индикатори за непрозрачното управление на програмата са оскъдната информация за дейности и проекти, съмнения за нагласени конкурси, липса на индикатори за успех и необективното оценяване на проектните предложения.Те твърдят, че на 4 септември с решение на Министерски съвет без сериозни мотиви са прехвърлени 102 млн. лв. от приоритетната ос за научни изследвания и технологично развитие към друга оперативна програма \"Иновации и конкурентноспособност\".Припомняме, преди седмица, на 4 септември за Тя зае мястото на проф. Иван Димов, който ще продължава да подпомага работата на екипа на МОН като съветник.", "date": "2018.09.11", "title": "От Демократична България искат оставки в МОН"}
{"url": "https://news.bg/society/tezhkotovaren-trafik-v-lokalnoto-tormozi-stolichani.html", "text": "Жителите в района на бул. \"Никола Петков\" недоволстват от преминаването на автобуси и камиони в локалното платно.Те искат връщането на автобусите 260 и 111 в основните ленти на булеварда.Според гражданите тежките превозни средства разрушават пътната настилка и канализацията, от вибрациите и шума са засегнати и къщите.Живеещите в района на локалното твърдят още, че вечер са принудени да оставят колите си на платното, за да ограничат високата скорост, с която преминават автобусите и камионите, които предизвикват вибрациите и напукванията по сградите до пътя.\"С пътен знак ни е забранено да паркираме автомобилите си пред домовете ни и през деня, което още повече освобождава шофьорите да карат с висока скорост въпреки ограничението от 40 км/ч\", допълват хората.Гражданите подчертават, че в локалното няма дори \"легнали полицаи\", които да ограничават скоростта. Затова и те се притесняват за децата си.Жителите настояват Столична община да вземе мерки и да върне старото положение.Светослав Йорданов, инициатор на жалбите, обясни пред news.bg, че от 1 януари тази година автобусните линии 260 и 111 са пренасочени в локалното платно. Общината не е уведомила жителите в района и не се е допитала до мнението им.Първоначално се говорело само за временно пренасочване за облекчаване на трафика.По думите на Йорданов обаче от 1 юли с решение на Столичния общински съвет е гласувано това да стане постоянно.Той допълни, че е подал 5 сигнала до контактния център в общината относно шума, спуканите гуми и счупените огледала на колите.\"Подал съм жалба и до омбудсмана Мая Манолова\", подчерта Йорданов, тъй като до момента няма решение от страна на общината по повод жалбите.Той заяви, че дупките по платното са запълнени, но през зимния период те ще се множат заради тежкотоварните камиони.По думите на Светослав Йорданов най-голямото притеснение на жителите в района е безопасността на децата.", "date": "2018.09.11", "title": "Тежкотоварен трафик в локалното тормози столичани"}
{"url": "https://news.bg/world/poveche-ot-30-ubiti-i-nad-125-raneni-pri-atentat-v-afganistan.html", "text": "Атентатор самоубиец в Афганистан уби най-малко 32 души и рани 128 души по време на демонстрация на магистралата между източния град Джалалабад и границата със съседен Пакистан, обявиха властите, цитирани от \"Ройтерс\".Нападението е извършено по време на протест срещу полицейски шеф. Стотици хора са участвали в демонстрацията. Експлозията разпръснала тълпата, но впоследствие много хора продължили протеста.Не е ясна конкретната причина за протеста срещу полицейския шеф.Преди по-малко от седмица повече от 20 души бяха убити при самоубийствена атака в Кабул.Властите предупредиха, че насилието вероятно ще се увеличи преди парламентарните избори през следващия месец и президентските избори през април 2019 г.Все още никой не е поел отговорност за атаката днес. Талибаните отрекоха да са замесени.", "date": "2018.09.11", "title": "Повече от 30 убити и над 125 ранени при атентат в Афганистан"}
{"url": "https://news.bg/crime/mvr-burgas-tarsi-sadeystvie-za-razpoznavane-na-pochinal-mazh.html", "text": "Полицията в Бургас моли гражданите да помогнат за разпознаване на мъж, чието тяло е открито на 03 септември т.г. около 09.50 часа, съобщиха от МВР.Трупът е открит в района между блокове 132 и 333 в комплекс \"Меден рудник\". При първоначалния оглед видими следи от насилие не са открити.Мъжът е на видима възраст около 55 години, ръст 170 см, нормално телосложение. Той е с прошарена коса, кафяви очи, мургаво лице, без отличителни белези и татуировки по тялото. Бил е облечен със синя риза, избелял панталон със син цвят и бели маратонки марка \"Kарра\".От МВР-Бургас призовават гражданите, които имат някаква информация за самоличността на открития починал мъж, да съобщят незабавно на тел. 112 или в полицейски участък.", "date": "2018.09.11", "title": "МВР-Бургас търси съдействие за разпознаване на починал мъж"}
{"url": "https://news.bg/crime/valcho-arabadzhiev-vliza-v-aresta.html", "text": "Апелативният специализиран наказателен съд реши да наложи най-тежката мярка \"задържане под стража\" на Вълчо Арабаджиев, Елена Караянева и Ромелия Кирилова. След заседанието, продължило повече от четири часа, с решението си съдът отмени наложената от първа инстанция мярка \"парична гаранция\", която бе обжалвана от Специализираната прокуратура. Решението е окончателно.Вълчо Арабаджиев, Елена Караянева и Ромелия Кирилова са обвинени за участие в организирана престъпна група за данъчни престъпления - укриване на данъци и пране на пари. В края на август месец при  бяха , сред които беше и синът Вълчо Арабаджиев.Долната инстанция не прие тезата на прокуратурата, че има реалната опасност подсъдимите да се укрият, да извършат ново престъпление, да манипулират доказателствените източници и въздействие върху свидетели. Съдът при, че има събрани доказателства за двете счетоводителки Ромелия Кирилова и Елена Караянева може да са част от престъпната група, източвала ДДС чрез кухи фирми, като включително намирали хора и съставяли документи.За Арабаджиев съдът счете, че с ясно съзнание сложил в банкови касети над 5 млн. лв., като знаел, че те са незаконни, а след като е бил част от семейния бизнес е несериозно да се смята, че не е знаел какъв е бизнесът на родителите му.По-рано днес адвокат Илиян Василев каза, че до дни .Двамата са издирвани с европейска заповед за арест от края на август. Те са обвинени за участие в организирана престъпна група за данъчни престъпления - укриване на данъци и пране на пари.", "date": "2018.09.11", "title": "Вълчо Арабаджиев влиза в ареста"}
{"url": "https://news.bg/world/kremal-spomena-za-vazmozhna-sreshta-putin-tramp-prez-noemvri.html", "text": "Кремъл намекна, че е възможна среща Владимир Путин-Доналд Тръмп през ноември, информират руски медии.Юрий Ушаков, съветник на президента на Русия, съобщи, че в момента се обсъжда възможна среща между държавния глава на САЩ Доналд Тръмп и руския му колега Владимир Путин във Франция през ноември, но на този етап все още нищо не е решено.\"\", поясни Ушаков.На 11 ноември Франция организира мероприятия във връзка 100 г. от края на Първата световна война. Европейската държава е поканила 80 чуждестранни лидери в Париж, включително Тръмп и Путин.", "date": "2018.09.11", "title": "Кремъл спомена за възможна среща Путин-Тръмп през ноември"}
{"url": "https://news.bg/world/evroskeptichnite-konservatori-ne-uspyaha-da-dogovoryat-alternativen-plan-za-brekzit.html", "text": "Евроскептиците в Консервативната партия на британския премиер Тереза Мей не успяха да съгласуват и публикуват алтернативен план за бъдещето на страната с ЕС, пише \"Файненшъл таймс\".Великобритания ще напусне ЕС на 29 март 2019 г.Мишел Барние, главният преговарящ на ЕС за Брекзит, заяви, че е възможно сключване на споразумение за Брекзит \"в рамките на 6-8 седмици\", ако преговарящите са реалисти в исканията си.Поддръжниците на Брекзит в Консервативната партия, които искат по-ограничени отношения с ЕС, през миналата седмица разпространиха чернова на алтернативен план за Брекзит от 140 страници.Но консервативният депутат Джейкъб Рис-Мог, ръководител на Европейската група за изследване, която подкрепя Брекзит, работила по алтернативния план, отбеляза, че целият документ няма да бъде публикуван.\"\", поясни той.Влиятелният политик от партията на Мей Стив Бейкър заяви в понеделник, че 80 или повече депутати се готвят да гласуват против плана на премиера за Брекзит.Междувременно днес \"Гардиън\" пише, че някои консерватори искат излизане от ЕС без споразумение и установяване на търговски отношения на базата на условията на Световната търговска организация.", "date": "2018.09.11", "title": "Евроскептичните консерватори не успяха да договорят алтернативен план за Брекзит"}
{"url": "https://news.bg/disasters/oon-bie-kambanata-gladat-po-sveta-se-uvelichava.html", "text": "Броят на хората, страдащи от глад, се е увеличил през последните три години, след като преди това гладът в продължение на години отбелязваше спад. Това показва нов доклад на ООН.Според документа 821 млн. души в световен мащаб са били недохранени през 2017 г. - около един на всеки девет души на планетата.А почти 151 млн. души под 5-годишна възраст - 22% от общото количество по света - са с поразен растеж от лошото хранене.Авторите на доклада изтъкват, че екстремните климатични събития са отчасти виновни за увеличаването на глада и призовават за спешни действия в световен мащаб.Докладът под наслов \"Състоянието на продоволствената сигурност и храненето в света\" също така подчертава, че затрудненията при достъпа до питателна храна допринасят за нарастващия проблем със затлъстяването по света, като един на всеки осем възрастни - повече от 672 млн. души - са класифицирани като затлъстели.Авторите отбелязват, че честотата на екстремните климатични събития - наводнения, жеги, бури и засушавания - се е удвоила от началото на 1990-те години.\"Докладът изпраща ясно послание, че променливостта на климата и излагането на по-сложни, чести и интензивни климатични екстремуми застрашават да разрушат и дори да обърнат постиженията, направени за прекратяване на глада и недохранването\", предупреждават експертите.Екстремните климатични събития имат пряко въздействие върху добивите от реколтата и наличието на храна, но също така могат да намалят броя на здравите и намиращите се във форма хора, които могат да растат и да събират реколтата, както и времето и парите, които хората трябва да намерят за питателна и безопасна храна.А проблемът с глада е значително по-тежък в страните, където селскостопанските системи са чувствителни към вариациите на валежите и температурите и където много хора зависят от селското стопанство за препитанието си.", "date": "2018.09.11", "title": "ООН бие камбаната: Гладът по света се увеличава"}
{"url": "https://news.bg/health/simeonova-prehvarli-belodrobno-bolnite-za-transplantatsiya-kam-fonda-za-lechenie-v-chuzhbina.html", "text": "Договорът между България и Виена за трансплантации на органи продължава, той не е прекъснат и оценката за него е отлична. Трябват поне осем или девет месеца, докато новият договор влезе в сила.Не е било задължение на ИАТ да търси оферти на пациентите, които се нуждаят от трансплантации в чужбина. Това е задължение на фонда за лечение в чужбина, но когато пациентите протестираха д-р Марияна Симеонова се е включила в институционалния диалог от загриженост и съчувствие.Това обяви на пресконференция в БТА директорът в оставка на Изпълнителната агенция по трансплантации д-р Марияна Симеонова. На пресконференцията Симеонова направи отчет на работата си през годините.Припомняме, в понеделник, 10 септември от МЗ обявиха, че директорът е подала предизвестие за оставка. Днес , обосновавайки го с желанието си да се развива като лекар.Договорът не е безсрочен, а всяка една година Евротрансплант прави одит на всяка една болница. В края на всяка година се вижда, че България е дала повече органи, отколкото са трансплантирани и прекъсване не се случи, обясни тя.Д-р Симеонова увери, че ще продължи да съдейства за договор, с европейския трансплантационен център, който да осигури лечението на българските граждани, нуждаещи се от трансплантация на бял дроб.Тя настоя да се създаде и единна Организация за обмен на органи, където да се извършват трансплантации на пациенти в нужда.Д-р Симеонова изтъкна, че договорът с Евротрансплант означава, че страните, които участват в организацията, декларират, че България и ИАТ имат капацитета да осигурят качествен орган от донор.Нямаме нетрансплантиран орган, подаден към Евротрансплант, похвали се д-р Симеонова и допълни, че новият договор се бави, защото трябва да минат поне седем или осем месеца, докато влезе в сила.\"Договорът първо трябва да отиде в Германия, да бъде погледан от съответните компетентни органи и след което пациентите могат да бъдат включени в листата за трансплантации, ако са подали заявление към Евротрансплант\", уточни д-р Симеонова.За да бъдат приети български пациенти, трябва да се сключи втори договор с конкретна болница, в който да са регламентирани съответни клаузи как да бъдат приемани български пациенти, обясни тя и посочи, че не е било задължение на ИАТ да търси оферти на пациентите, които се нуждаят от трансплантации в чужбина.Тя посочи, че българските болници, които са подали такова заявление, са болниците \"Лозенец\" и \"Св. Екатерина\".Д-р Симеонова припомни, че от 2014 г. страни като Испания, Италия и Франция са се включили в проекта на ЕК в Брюксел за разработване на втора организация за трансплантации на органи. Изпълнителната агенция по трансплантации също подкрепи предложение през 2015 г., но договор предстои да бъде подписан, уточни тя.Припомняме, директорът на Агенцията по трансплантации . Тогава пациенти се обявиха  и тя остана на поста си., няколко пъти се събираха на протест пред Министерство на здравеопазването. Те недоволстваха, тъй като от началото на 2017 г. клиниката в Австрия, в която вече успешно са извършени седем трансплантации на бял дроб, отказва да приема повече българи с мотив липса на договор с Евротрансплант.Преди нея , който смени .", "date": "2018.09.11", "title": "Симеонова прехвърли белодробно болните за трансплантация към Фонда за лечение в чужбина"}
{"url": "https://news.bg/world/si-dzinpin-prizova-moskva-i-pekin-zaedno-da-se-boryat-s-protektsionizma.html", "text": "Президентът на Китай Си Дзинпин заяви, че Русия и Китай трябва да работят съвместно за противопоставяне на протекционизма и едностранните подходи при разрешаването на международни проблеми, информира \"Ройтерс\".Си направи коментара по време на пресконференция във Владивосток след разговори с руския лидер в кулоарите на икономически форум.Си Дзинпин, чиято страна е замесена в ескалиращ търговски сблъсък със САЩ, не спомена Вашингтон, но поясни, че нарастващият непредсказуем геополитически климат прави партньорството между Русия и Китай още по-важно.Междувременно Путин заяви, че е жизненоважно за мира на Корейския полуостров САЩ и КНДР да нормализират отношенията си.В понеделник Белият дом обяви, че президентът Доналд Тръмп е получил писмо от севернокорейския лидер Ким Чен-ун, който моли за втора среща.", "date": "2018.09.11", "title": "Си Дзинпин призова Москва и Пекин заедно да се борят с протекционизма"}
{"url": "https://news.bg/politics/shveytsariya-dade-visoka-otsenka-na-balgariya-za-evropredsedatelstvoto.html", "text": "\"В Швейцария има много висока оценка за Българското председателство на Съвета на Европейския съюз, особено по въпроса за Западните Балкани\". Това заяви ръководителят на Федералния департамент на външните отношения на Конфедерация Швейцария Игнасио Касис след срещата си с вицепремиера и министър на външните работи Екатерина Захариева в София.Швейцарският първи дипломат подчерта, че страната му също обръща сериозно внимание на региона на Западните Балкани през последните години и тази политика ще продължи.\"Можем да се допълваме взаимно, за да насочим тези средства разумно и да постигнем най-добрите резултати\", подчерта българският външен министър.От своя страна Касис отбеляза, че колкото по-активно е сътрудничеството между България и Швейцария в Западните Балкани, толкова по-сигурен ще бъде регионът в бъдеще.Двамата министри обсъдиха и въпроса за швейцарската кохезионна помощ към страната ни.\"Радвам се, че за следващия период има два приоритета-професионално образование и миграция\", допълни Екатерина Захариева.Тя подчерта, че България ще положи всички усилия в преговорите за Институционалното споразумение между ЕС и Швейцария да приключат възможно най-скоро и по най-добрия начин за двете страни.\"Швейцария има много предимства в областта на професионалното образование, които могат да бъдат предадени на нашите партньори в България\", отбеляза от своя страна министър Касис.Захариева е категорична, че търговските отношения между двете страни са много добри, а стокообменът расте.Швейцарският й колега посочи, че страната му е осмият най-голям инвеститор у нас.\"Целта ни е да влезем в първата петица\", допълни още Касис.", "date": "2018.09.11", "title": "Швейцария даде висока оценка на България за европредседателството"}
{"url": "https://news.bg/health/mz-ne-kazva-dali-iska-vtora-vnoska-za-zdrave.html", "text": "В здравното министерство обсъждат модел за реформа в здравеопазването, който да е готов до края на септември, съобщиха от МЗ.От там информират, че депутатите от 44-то народно събрание са поискали от здравния министър Кирил Ананиев да представи нов здравен модел, който да е минал широко обществено обсъждане.В Министерството на здравеопазването от началото на седмицата се провеждат интензивни работни срещи с представители на съсловните организации, университетските, областните, общинските и частните болници, пациентски организации, синдикати, работодатели, институции и др.От ведомството на Ананиев не дават никаква информация за параметрите, които са заложени в новия модел, нито какви са критериите, на база на които той ще бъде оценен.Пред БНР председателят на Българския лекарски съюз (БЛС) д-р Иван Маджаров заяви, че здравна реформа може да се направи само с консенсус. Тя не трябва да бъде използвана предизборно. Според него е рано да каже, че в България има такъв консенсус.Сред идеите на министър Ананиев е въвеждането на задължителна допълнителна осигуровка от 12 лв., която ще е 2% от доходите на сега осигуряващите се.По информация на БНТ този проект предвижда здравната вноска да остане 8% (2% плаща работникът - б.р.), но да зависи от дохода на пациента. Освен нея ще трябва да се плаща и задължителна здравна застраховка, която да се определя на база пол, възраст и регион. Прогнозата е, че тя ще е около 12 лева на месец.Запазва се и възможността за доброволно здравно осигуряване.Втората идея е да се въведе \"Критична линия\". Това са парите за лечение, които се плащат и от Здравната каса, и от пациента. Дава се пример - ако сметката е 700 лева, касата ще плати 85% от нея, а останалите 15% ще трябва да доплати пациента, който ще бъде освободен от такса за леглоден в болница.В случай, че разходите са над 700 лева, ще се поемат от задължителната застраховка.Проф. Илко Гетов - председател на Български фармацевтичен съюз, заяви че няма конкретна информация в сектора с лекарствата.Според д-р Маджаров в идейния проект са включени два различни варианта на промени на здравноосигурителния модел. Единият от вариантите предвижда въвеждане на втори задължителен фонд с вноски от 12 лв. Председателят на БЛС е категоричен, че тази допълнителна вноска ще се отрази най-много на най-бедните.\"Вероятно се търси някаква солидарност при събирането на средства, защото има солидарност и при разходването. Може би става въпрос за това да не се позволи застрахователите да си подбират по-богати клиенти\", предполага д-р Маджаров.Третият стълб на застраховане ще бъде доброволен.Притесненията на медиците са, че става допълнително финансово натоварване на хората. \"Има една голяма група, която не плаща и те не са социално слаби. Има добре платени граждани, които избягват плащането на осигуровки. Там мерки не се предвиждат\", каза д-р Маджаров.Под формата на въвеждане на нови играчи по плащането, някак между другото решават, че трябва да премахнат договорното начало, притеснени са лекарите. \"Някак тихомълком предвиждат да отпадне рамковия договор и участието на съсловните организации във формирането на политики\", каза председателят на БЛС.Той се опасява, че може да се стигне до административно определяне на цени, обеми и цялото здравеопазване в България.\"Ако бъде приета тази промяна, нормативните промени трябва да се направят през пролетта и евентуално да влезе в сила в началото на 2020 г.\", прогнозира д-р Иван Маджаров.Целта на предварителните разговори е да се обменят, обсъдят и представят идеи и предложения, както и насоки за промяна или усъвършенстване на настоящия здравноосигурителен модел. Целта е да се постигне максимален обществен дебат и консенсус относно промените в настоящия здравноосигурителен модел или неговото усъвършенстване, уверяват от МЗ.За министерството са важни позициите на всички страни в този процес - позициите на пациентите, съсловието, работодателите и синдикатите.Всички добри идеи и предложения ще бъдат анализирани и обобщени. Министър Ананиев ще ги представи на официално организирана Национална кръгла маса на 26 септември, обявяват от ведомството. На форума ще има и международно участие, с което се поставя началото на следващ дебат за реформата в здравеопазването.", "date": "2018.09.11", "title": "МЗ не казва дали иска втора вноска за здраве"}
{"url": "https://news.bg/world/koalitsionnite-partnyori-na-tsipras-nyama-da-podkrepyat-sporazumenieto-s-makedoniya.html", "text": "Лидерът на малкия партньор в гръцката управляваща коалиция заяви, че няма да подкрепи правителството, ако споразумението с Македония за името бъде подложено на гласуване в парламента, информира \"Ройтерс\".\"\", обяви военният министър и лидер на партия \"Независими гърци\" Панос Каменос.Но той поясни, че не вижда това като вероятен резултат.Парламентарните избори в балканската страна са насрочени за есента на 2019 г. През уикенда гръцкият премиер Алексис Ципрас заяви, че не очаква предсрочни избори.", "date": "2018.09.11", "title": "Коалиционните партньори на Ципрас няма да подкрепят споразумението с Македония"}
{"url": "https://news.bg/politics/ninova-e-uverena-che-gerb-sa-na-finala.html", "text": "Смяната на министри е печелене на време за управляващите и загуба на време на България.Това е агония, тя ще продължи. Такъв коментар направи лидерът на БСП Корнелия Нинова в село Баня, където социалистите проведоха семинар. Нинова увери, че целта на БСП не е просто на смени ГЕРБ, за да се качат те на власт.Нашият разговор е за бъдещето, те (ГЕРБ, бел.ред) са на финала, посочи категорично Нинова. По думите й смяната на министри няма да промени системата и политиката.Смяната на лица, министри е бягане от отговорност и опит да се отложи гнева и недоволството на хората от срива в държавата. Такъв коментар на прави депутатът от БСП Елена Йончева. Според нея срив има в ключови области от живота на страната - сигурността, здравеопазването, образованието. Промяната в кабинета Борисов 3 на какво е продължение, пита Йончева: \"На престъпността, на разкриваемостта, на корупцията и грабежа? На това ли ще бъдем свидетели?\"Искаме разговор за бъдещето, не партийни свади за миналото\". Това заяви лидерът на БСП Корнелия Нинова на пресконференция в с. Баня, където се проведе семинар на ПГ на \"БСП за България\". Именно в тази посока е и решението в парламента да останат 20 депутати, но те няма да стоят там, за да пазят кворума, защото управляващите си имат достатъчно гласове. \"Те ще отстояват нашите позиции и ще дават мнение по внесените законопроекти. В ключови моменти в работата на парламента, когато всички ще бъдат в зала - очакваното вето на президента върху АПК, гласуването на новите министри, обсъждането на бюджета, законът за пътищата.Останалите депутати тръгват по срещи в страната, целта е цялата група да пътува, за да бъдат обхванати всички общини в съответната област. \"Искаме до края на декември да можем да обсъдим \"Визия за България\" във всяка българска община. В края на декември ще конкретизираме темите, по които имаме национално съгласие\", заключи Корнелия Нинова.Разговорите ще бъдат публични и всеки, който поиска, може да дойде, покани Нинова гражданите.Лидерът на БСП изложи и законодателната програма за този сезон - законопроекта срещу двойните стандарти на храните, изготвен с Националното сдружение на земеделските кооперации, законопроект за българско производство и търговските вериги, изработен съвместно със Съюз \"Произведено в България\", Ще бъде внесен и закон за обезщетение на тракийските българи, който е изработен съвместно със Съюза на тракийските дружества в България. Нинова изтъкна, че ПГ на левицата ще внесе и предложения за борба с домашното насилие.", "date": "2018.09.11", "title": "Нинова е уверена, че ГЕРБ са на финала"}
{"url": "https://news.bg/int-politics/sadat-v-haga-ne-e-pritesnen-ot-zaplahite-na-sasht-za-sanktsii.html", "text": "Международният наказателен съд (МНС) обяви, че ще \"продължи да работи необезпокояван\", отговаряйки на вчерашните заплахи на съветника по националната сигурност на САЩ Джон Болтън, който заплаши със санкции, ако трибуналът предприеме разследване на предполагаеми военни престъпления, извършени от американски военнослужещи в Афганистан.Съдът, чието седалище е в Хага и който разследва геноцид, престъпления срещу човечеството и военни престъпления, посочи в изявление, че е независима и безпристрастна институция, която е подкрепяна от 123 страни.\"Международният наказателен съд, като съд, подчинен на закона, ще продължи да върши своята работа необезпокояван, в съответствие с тези принципи и всеобхватната идея за върховенството на закона\", се допълва в изявлението.Джон Болтън коментира темата вчера, като нарече МНС \"безотговорен\" и \"откровено опасен\" за САЩ и Израел, както и за други техни съюзници.\"Всъщност МНС вече е мъртъв за нас\", подчерта Болтън пред консервативното \"Федералистко общество\" във Вашингтон и предупреди: \"Ако съдът се занимава с нас, Израел или други съюзници на САЩ, няма да стоим безучастно.\"По думите на съветника по националната сигурност на САЩ, Вашингтон е готов да наложи финансови санкции и да повдигне наказателни обвинения на служители на МНС, ако те предприемат действия срещу който и да било американец.\"Ще забраним на неговите съдии и прокурори да влизат в САЩ. Ще възбраним техните средства в американската финансова система и ще ги съдим в американската съдебна система\", допълни Болтън.Прокурор на МНС поиска през ноември 2017 г. да започне разследване на предполагаеми военни престъпления, извършени от американските военни в Афганистан, по-специално заради изстъпления срещу задържани.", "date": "2018.09.11", "title": "Съдът в Хага не е притеснен от заплахите на САЩ за санкции"}
{"url": "https://news.bg/crime/do-dni-arabadzhievi-se-vrashtat.html", "text": "Ветко и Маринела Арабаджиеви ще се върнат в България доброволно до дни. Това съобщи адвокат Илиян Василев на заседание на Апелативния специализиран съд.Двамата са издирвани с европейска заповед за арест от края на август. Ръководителят на Спецпрокуратурата и зам.-главен прокурор Иван Гешев заяви в началото на месеца, че  и за тях е издадена червена бюлетина и се издирват от Европол и Интерпол.Те са обвинени за участие в организирана престъпна група за данъчни престъпления - укриване на данъци и пране на пари. В края на август месец при  бяха , сред които беше и синът Вълчо Арабаджиев, Днес Апелативният специализиран наказателен съд гледа жалба на специализираната прокуратура срещу пускането под парична гаранция на други трима от групата - синът им Вълчо Арабаджиев, Ромелия Кирилова и Елена Караянева. Семейство Арабаджиеви са укрили данъчни задължения от \"Захарни заводи\" и \"Виктория Груп\" Пловдив в размер на над 9 милиона лева за периода 2013-2018 г. Такива нарушения изложиха от прокуратурата пред апелативния спецсъд (АСНС) по време на днешното заседание, на което се разгледа обжалването на наложената мярка за неотклонение \"парична гаранция\" на Вълчо Арабаджиев, Румелия Кирилова и Елена Караянева.Според прокуратурата тримата подсъдими трябва да получат най-тежката мярка за неотклонение \"задържане под стража\", защото има реалната опасност подсъдимите да се укрият, да извършат ново престъпление, да манипулират доказателствените източници и въздействие върху свидетели. Лишаване от свобода за срок от три години, поискаха още магистратите от съда за извършеното от Арабаджиев престъпление.Прокуратурата представи и шест броя разпечатки от Търговския регистър (ТР) за участието на Вълчо Арабаджиев в други търговски дружества.Както на предишното съдебно заседание, така и днес съдът счете, че няма конкретни данни и доказателствени сведения за извършеното от Вълчо Арабаджиев престъпление.Адвокат Найденова, подзащитник на Румелия Кирилова и Елена Караянева, помоли съдебния състав да не се съгласява с доводите на прокуратурата, защото липсвали достатъчно доказателства за участието на двете й клиентки както в организираната престъпна група, така и в разпределянето на имуществото. Тя поиска да се обърне внимание на ревизионните доклади и актовете, защото в тях било посочено, че данъчните задължения се формират по преценка на съответния орган, който извършва ревизията.", "date": "2018.09.11", "title": "До дни Арабаджиеви се връщат"}
{"url": "https://news.bg/politics/sds-predade-arhiva-si-na-darzhavata-no-ne-smyata-da-ostava-samo-v-istoriyata.html", "text": "На официална церемония в централата на СДС архивите на партията бяха предадени на Държавна агенция \"Архиви\".Масивите обхващат периода 1989-2009 г. и съдържат материали от заседания на тогавашния Координационен съвет, документи от кабинета на Филип Димитров, както и кореспонденция с регионални структури и други партии.\"За нас фактът, че архивът се иска, означава, че СДС е партия, която твори история; партия, която е направила страшно много неща за България и от тази гледна точка интересът към това, което се е свършило през годините и е документирано, е голям\", заяви председателят на партията Румен Христов.На предаването на архивите присъства изпълнителният директор на Държавна агенция \"Архиви\" доц. д-р Михаил Груев. \"Това е един безценен извор за съвременната българска история\", отбеляза той. По думите му в България липсват материали, по които да бъде реконструирана историята на българския преход, и този масив допълва изворовата база. Доц. Груев допълни, че архивите наброяват 33 линейни метра, което се равнява на 10-етажна сграда.На въпрос дали партията не е останала заедно с архивите си в историята, Румен Христов отговори, че СДС е автентичната десница. \"Ние имаме своите почитатели, те са определено десни и ще защитаваме техните интереси\", допълни той.По отношение управлението на ГЕРБ Христов коментира, че на практика липсват десни политики. И двете партии са членове на Европейската народна партия, но, по думите му, ГЕРБ е по-скоро народняшка партия, а не дясна, каквато претендира, че е СДС.\"Дали ще бъдем алтернатива или не, ще кажат избирателите. Ние можем да бъдем алтернатива в рамките на автентичното, истинското дясно, но ще видим на предстоящите избори\", коментира председателят на сините.На въпрос за участие в задкулисни схеми, насочени срещу правителството на Борисов, председателят на СДС заяви категорично, че партията не участва в подобни практики, а той не е имал комуникация с лидера на НФСБ Валери Симеонов. Румен Христов .За рождена дата на партията се смята 7 декември 1989 г., когато антикомунистическата опозиция в България се противопоставя на тоталитарната система. Пръв председател на Националния координационен съвет на СДС става Желю Желев, който е и първият български президент. Синята партия постига своя първи исторически успех, като получава най-голям брой гласове на парламентарните избори за 36-то Народно събрание и 110 мандата.Правителството на Филип Димитров е единственото в историята на България, което пада от власт след вот на доверие през 1992 г. ДПС не подкрепя кабинета и така той губи мандата. По време на управлението на Иван Костов бяха предприети смели реформи в страната, включително и приетите законите за възстановяване на частната собственост. В този период България става член на Съвета на Европа.Мирът в партията беше разклатен след скандала по време на партийно заседание, на което беше поискана оставката на бившия председател Божидар Лукарски.От следващата година архивът на СДС ще бъде обществено достъпен в Читалня No. 100 на Централния държавен архив. Доц. Груев посочи, че агенцията очаква да получи и архивите на другите политически партии на прехода.", "date": "2018.09.11", "title": "СДС предаде архива си на държавата, но не смята да остава само в историята"}
{"url": "https://news.bg/world/kitay-namekna-che-se-gotvi-da-otmeni-ogranicheniyata-varhu-razhdaemostta.html", "text": "Комисията по здравеопазване на Китай прекрати дейността на агенции, отговорни за семейното планиране и за прилагането на политиките, които ограничават раждаемостта, информира \"Ройтерс\".Според осведомителната агенция това е признак, че Китай може би е готов да позволи на двойките да имат повече деца.През последните седмици държавната медия намекна, че рестриктивната политика може да бъде отменена с цел борба със застаряващото население в Китай.Националната комисия по здравеопазване на Китай обяви в съобщение, че до момента са затворени три агенции и са премахнати от новата структура с планове за откриване на нови агенции.Новите агенции ще бъдат отворени за подобряване \"политиката на раждаемост и организиране прилаганетото й, установяване и подобряване системата на изключителна семейна помощ за семейно планиране\".През миналия месец China Post разкри нова марка, която показва семейство две свине с три прасета, намеквайки, че новата политика е близо.Китай смекчи политиката за семейно планиране заради застаряващото население, ниската раждаемост и спада на работната ръка. През 2016 г. правителството позволи на двойките в градовете да имат по две деца, с което се замени спорната политика за едно дете от 1979 г.Според данни на ООН от 2017 г. хората на възраст 60 и над 60 г. са около 16,2% от населението на Китай в сравнение със 7,4 на сто през 1950 г.През май \"Блумбърг\" информира, че Китай планира да премахне всички ограничения за броя на децата в семейство до края на 2018 г.", "date": "2018.09.11", "title": "Китай намекна, че се готви да отмени ограниченията върху раждаемостта"}
{"url": "https://news.bg/crime/mitnichari-zadarzhaha-nad-1-mln-opakovki-za-tsigari-imitirashti-izvestna-marka.html", "text": "Мобилен екип на Митница Лом, работещ в района на ГКПП Дунав мост 2, задържа картонени опаковки за 1 млн. кутии за цигари, имитиращи известна марка. Това съобшиха от Агенция \"Митници\". Общото количество на откритите опаковки е 16 бр. палета с тегло 5 тона.Всяко пале съдържало по 63 000 кутии.Екипът спрял за проверка товарен автомобил с българска регистрация, който превозвал медикаменти за страна от ЕС. Проверката е извършена на 8 септември.Зад палетата с лекарства са открити други палети, съдържащи изрязани картонени опаковки за цигари с логото на защитена търговска марка.Уведомени са правопритежателите на търговската марка, а опаковките са задържани.", "date": "2018.09.11", "title": "Митничари задържаха над 1 млн. опаковки за цигари, имитиращи известна марка "}
{"url": "https://news.bg/world/guvernyorat-na-angliyskata-tsentralna-banka-ostava-na-posta-do-2020-g.html", "text": "Финансовият министър на Великобритания Филип Хамънд съобщи, че Марк Карни, който в момента е гуверньор на Английската централна банка, ще остане на поста до 31 януари 2020 г., информират местни агенции.Карни трябваше да напусне поста през 2018 г., но мандатът вече беше удължен с една година до 2019 г. заради Брекзит.\"Днес мога да кажа пред Камарата на общините, че гуверньорът се съгласи въпреки различени личен натиск да завърши мандата си през юни, той ще остане до края на януари 2020 г., за да помогне при оказването на подкрепа за нашата икономика през този период\", обяви Хамънд.По-рано Карни отбеляза, че е готов да направи каквото е необходимо, за да насърчи \"плавен Брекзит и ефективен преход\" на централната банка, включително и да остане ръководител, след като мандатът му изтече през юни 2019 г.", "date": "2018.09.11", "title": "Гуверньорът на Английската централна банка остава на поста до 2020 г. "}
{"url": "https://news.bg/economics/ministerstvoto-na-energetikata-proveryava-erp-ta-predi-zimata.html", "text": "За четвърта поредна година Министерството на енергетиката проверява готовността на трите електродружества и \"Електроенергийния системен оператор\" ЕАД за предстоящия есенно - зимен сезон.Експерти от енергийното ведомство ще инспектират на място обекти на \"ЧЕЗ Разпределение България\" АД, \"ЕСО\" ЕАД, \"Електроразпределение Север\" АД и \"Електроразпределение Юг\" ЕАД.От министерството преглеждат основно техническото състояние и експлоатацията на енергийните обекти.Ще бъде установена степента им на готовност за възможните неблагоприятни климатични условия през есенно-зимния период на 2018-2019 г., както и предвидените дейности по осигуряване при аварийни ситуации и плановете за тяхното отстраняване.През месец септември ще бъдат проверени обекти в районите Варна, Добрич, Велико Търново, Шумен и Търговище.Проверки ще бъдат извършени и в обекти в района на Белово, Септември, Велинград, Ракитово, Батак, Девин, Доспат, Панагюрище и Пещера.През месец октомври ще бъдат проверени и обекти в районите Монтана, Берковица, Враца, Мездра, Видин и Лом.", "date": "2018.09.11", "title": "Министерството на енергетиката проверява ЕРП-та преди зимата"}
{"url": "https://news.bg/world/erdogan-prizova-rusiya-i-iran-da-sprat-katastrofata-v-idlib.html", "text": "Президентът на Турция Реджеп Ердоган призова Русия и Иран да сложат край на надвисналата \"хуманитарна катастрофа\" в Идлиб, подчертавайки, че сирийците там не могат да бъдат оставени на милостта на сирийския лидер Башар Асад, информира АФП.Турският държавник призовава за спиране на огъня в североизточната провинция Идлиб, където се очаква сирийската армия да започне мащабна офанзива срещу последния бастион на бунтовниците в Сирия.В статия за \"Уолстрийт джърнъл\" Ердоган отбелязва, че Западът е \"длъжен да спре следващото кръвопролитие\", но Москва и Техеран \"също са отговорни за прекратяване на тази хуманитарна катастрофа\".През миналата седмица лидерите на Турция, Русия и Иран проведоха среща, но не успяха да постигнат споразумение за Идлиб. Анализатори смятат, че Ердоган не е успял да постигне целите си на срещата.ООН предупреди, че мащабна военна операция в Идлиб може да доведе до \"най-голямата хуманитарна катастрофа\" за века.\"\", пише Ердоган, който разкритикува опита на сирийския президент да легитимира борбата в Идлиб като антитерористична операция.\"Невинните хора не трябва да бъдат пожертвани в името на борбата с тероризма\", пише още той.Реджеп Ердоган призова за \"всеобхватна \". Той отбеляза, че подкрепата за протурските умерени бунтовници в Сирия ще бъде \"решаваща\" в Идлиб.Междувременно дипломати на високо ниво от Иран, Русия и Турция се срещат с посланика на ООН за Сирия Стефан де Мистура за създаване на комисия, която ще подготви нова конституция на Сирия, информира АП.", "date": "2018.09.11", "title": "Ердоган призова Русия и Иран да спрат „катастрофата” в Идлиб"}
{"url": "https://news.bg/world/nato-rusiya-se-podgotvya-za-golyam-konflikt.html", "text": "НАТО предупреди, че Русия се подготвя за \"голям конфликт\", информира ДПА.В Русия започнаха най-големите военни учения в съвременната история на страната. В ученията \"Восток-2018\" в Източния военен окръг участват 300 000 войници, над 1000 самолета, хеликоптера и дрона, 36 000 танка, бронетранспортьора и други бронирани машини и 80 кораба. Това са най-големите военни учения в Русия от 1981 г. насам, като те ще продължат до 17 септември. В игрите участват войници от Китай и Монголия.Тези маневри \"показват, че руските сили се подготвят за голям конфликт\", се казва в съобщение на Алианса. Допълва се, че ученията \"отговарят на модел, който ние виждаме от известен период: по-агресивна Русия, която значително увеличи бюджета си за отбрана и военното си присъствие\".През последните няколко години ние отчитаме значително укрепване на руското военно присъствие, включително в Балтийско море и Черно море, както и в Средиземно море, се подчертава още в съобщението.Освен това Русия показва готовност да използва военна сила срещу съседите си, държави като Украйна и Грузия, поясняват от НАТО.", "date": "2018.09.11", "title": "НАТО: Русия се подготвя за голям конфликт"}
{"url": "https://news.bg/crime/iskat-za-obyavyavane-na-likvidatsiya-na-olimpik-vliza-v-sada-v-kipar.html", "text": "Искът за обявяване в ликвидация на дружеството \"Олимпик\" влиза в съдебната зала в кипърската столица Никозия в сряда, 12 септември, съобщи БНР.Всеки клиент на застрахователната компания ще получи писмо с разяснения за процедурата, която следва, изискванията и условията за подаване на исковете, увери временният ликвидатор Павлос Накузи.Припомняме, над  заради фалита на кипърското застрахователни дружество \"Олимпик\". Те трябва да сключат нова полица с друго дружество от 18 август, събота. От  на водачите, които са \"изгорели\" от фалита на дружеството. От Комисията по финансов надзор (КФН) обявиха, че финансовите щети на българските водачи вследствие на фалита на застрахователя са . Щетите са по-ниски, заради сключването на полици на разсрочено плащане.заседание на парламента по време на лятната ваканция и приемане на оставката на .След обнародване на съдебното решение за обявяване на дружеството в ликвидация в Официалния вестник на Република Кипър започва да тече първият срок, важен за клиентите на \"Олимпик\".Възможно е на предстоящото заседание в сряда да бъдат подадени възражения срещу самата ликвидация или срещу постоянния ликвидатор, който трябва да бъде назначен от съда, предполагат запознати. Той ще бъде номиниран от Гаранционния фонд на Кипър.Ако няма нови искания, съдът ще продължи с процедурата. Очаква се съдебното решение да излезе дни по-късно.Потърпевшите от фалита на компанията ще имат 35 дни от деня на обнародване на решението да подадат своите искове за обезщетения или възстановяване на сумите по предсрочно прекратените застрахователни полици, като срокът може да бъде продължен от ликвидатора.Всеки клиент на \"Олимпик\" в България и Кипър ще получи лично писмо, на адреса, който е предоставил в компанията. С писмото ще бъде уведомен какво следва да направи, каза временният ликвидатор.В това писмо ще бъде дадена подробна информация за процедурата, изискванията и сроковете за подаване на иска, както и формулярът, който трябва да бъде попълнен.Всички кредитори от България и Кипър ще бъдат включени в общ пул и те ще бъдат третирани равнопоставено, в прозрачна и справедлива процедура, увери Накузи. За удовлетворяване на исковете няма значение времето на тяхното подаване, изясни той.Дължимите плащания ще бъдат направени в края на ликвидацията, когато е ясна цялата картина на активите на компанията и сумата от подадените искове.Запознати предвиждат, че процедурата може да продължи и над 5 години.", "date": "2018.09.11", "title": "Искът за обявяване на ликвидация на \"Олимпик\" влиза в съда в Кипър"}
{"url": "https://news.bg/world/voennite-ucheniya-mezhdu-rusiya-i-kitay-sa-signal-za-sasht-pishe-shpigel.html", "text": "Германското издание \"Шпигел\" пише, че започналите днес руски военни маневри \"Восток-2018\" се явяват сигнал преди всичко за Съединените щати.\"Кадрите, на които войници и лидерите на двете държави (руският президент Владимир Путин и китайският лидер Си Дзинпин) се ръкуват, ще обиколят света, и преди всичко те са послание към САЩ\", пише списанието в коментарен материал, цитиран от ТАСС.\"Шпигел\" пише още, че трябва да се обърне особено внимание на това, че в ученията участва Китай, въпреки че е относително скромно в сравнение с Русия. Списанието припомня, че на игрите Пекин е изпратил 3 200 войници, 900 танка, гаубици, 30 самолета и хеликоптера. Според авторите на материала \"това означава ново ниво на военно сътрудничество\" между двете държави.Търговският конфликт между САЩ и Китай и въведените антируски санкции от Запада сближават Москва и Пекин, счита изданието и припомня, че Путин и Си Дзинпин се срещат за трети път през тази година.\"Това говори за добра фаза на отношенията в историята на двете съседни държави, които дълго време бяха изпълнени с враждебност\", пише \"Шпигел\".", "date": "2018.09.11", "title": "Военните учения между Русия и Китай са сигнал за САЩ, пише „Шпигел”"}
{"url": "https://news.bg/crime/katadzhiite-izdadoha-19-840-fisha-za-den.html", "text": "В първия работен ден на тази седмица катаджиите издадоха общо 19 840 фиша.Издадени са още 942 акта за установени административни нарушения и са констатирани 1142 случая на превишена скорост.Отнети са 57 свидетелства за управление на МПС заради неплатени задължения.В хода на операцията полицейските екипи са проверили 4855 моторни превозни средства и 6398 души.По време на осъществените проверки на място на гражданите са връчени общо 389 електронни фиша.Засилените проверки ще продължат до края на месеца.", "date": "2018.09.11", "title": "Катаджиите издадоха 19 840 фиша за ден"}
{"url": "https://news.bg/int-economics/rusiya-i-kitay-si-partnirat-vav-visokite-tehnologii.html", "text": "Инвестиционният фонд \"Русия-Китай\" и китайският Tus-Holdings обявиха, че водят преговори за съвмести инвестиции в технологични изследвания, съобщава Nikkei.Руско-китайският бизнес консултативен комитет, който проведе годишната си среща по време на Източния икономически форум във Владивосток, ще наблюдава процеса.Една от първите инвестиции ще бъде руският проект за технологичен парк \"Тушино\". В проекта е планирано да бъдат инвестирани около 1,28 млрд. долара. Освен това партньорите обмислят за закупят китайско-руския инвестиционен парк за високи технологии за около 100 млн. долара, като стартират съвместен фонд с капитал от 100 млн. долара.\"Заедно с партньорите от Китай, ние ще можем да постигнем пробиви в областта на напредналите технологии и да улесним тяхното ранно внедряване\", коментира изпълнителният директор на руския държавен суверенен фонд Кирил Дмитриев.", "date": "2018.09.11", "title": "Русия и Китай си партнират във високите технологии"}
{"url": "https://news.bg/crime/mvr-bez-kasova-nalichnost-i-schetovodni-dokumenti-e-stolichna-avtoshkola.html", "text": "В столична автошкола липсват първични счетоводни документи и касова наличност. Това установиха разследващи при съвместни действия на МВР, НАП и прокуратурата, съобщиха от МВР.Курсистите се записвали за обучение в чрез интернет-платформа на търговско дружество. Плащанията се извършвали на място в офиса на дружеството, срещу които те получавали касов бон или квитанции на името на автошколата. След това събраната сума се носела на ръка лично от управителя на дружество с ограничена отговорност на съответната автошкола.Експертите от НАП са съставили протокол за констатираното нарушение. Компетентните институции правят допълнителни проверки на автошколата.Същевременно служители на Изпълнителна агенция \"Автомобилна администрация\" (ИААА) са връчили на управителя на търговското дружество принудителна административна мярка, свързана с предишна проверка, извършена в средата на месец юли.Припомняме,  с искане да се прекрати корупцията в автомобилната администрация, да спре , което увеличава жертвите на катастрофи.По негови сигнали беше сформирана временна парламентарна комисия. Един от съмишлениците на Босия - Вихрен Михаелов, обясни, че Колев не е убеден, че се работи по въпроса и .Бившият служебен премиер , че тук се издават фалшиви свидетелства за правоуправление.", "date": "2018.09.11", "title": "МВР: Без касова наличност и счетоводни документи е столична автошкола"}
{"url": "https://news.bg/int-politics/putin-otnosheniyata-v-otbranata-mezhdu-rusiya-i-kitay-sa-osnovani-na-doverie.html", "text": "Руският президент Владимир Путин е заявил пред китайския си колега Си Цзинпин, че отношенията между Москва и Пекин се основават на доверие в области като политиката, сигурността и отбраната, съобщава \"Ройтерс\".Путин направи коментарите преди разговорите с китайския си колега, които се провеждат в кулоарите на икономическия форум в град Владивосток в Далечния изток на Русия.Преговорите съвпадат с началото на най-големите руски военни учения от рухването на Съветския съюз насам, в които участва и Китай.", "date": "2018.09.11", "title": "Путин: Отношенията в отбраната между Русия и Китай са основани на доверие"}
{"url": "https://news.bg/regions/voenni-spasiha-vazrasten-mazh-ot-pozhar.html", "text": "Военни от Сухопътните войски спасиха от пожар трудно подвижен мъж в кюстендилското село Пиперков чифлик, съобщиха от Министерството на отбраната.Докато пътували за работа към 06:30 часа ефрейторите Десислав Йорданов, Евгени Георгиев и редник Кристиян Георгиев от Бригадното командване - Благоевград видели гъст черен дим да излиза от къща в село Пиперков Чифлик.При приближаването си виждат, че вторият етаж на къщата гори, а от прозореца на първия етаж възрастен човек вика за помощ. Военнослужещите веднага се отзовали и извадили през прозореца възрастния човек.След като го спасили, те подали сигнал за пожара на спешния телефон 112. Военните избутали колата на пострадалия от двора на къщата, за да предотвратят запалване.", "date": "2018.09.11", "title": "Военни спасиха възрастен мъж от пожар"}
{"url": "https://news.bg/world/evroizborite-bitka-za-spasyavane-na-es-predupredi-tsipras-pred-ep.html", "text": "Министър-председателят на Гърция Алексис Ципрас предупреди, че изборите за Европейски парламент през 2019 г. ще бъдат битка за спасяване на ЕС от политически сили, които искат да го унищожат. Ципрас също призова \"прогресивните\" партии да формират обща платформа, пише \"Файненшъл таймс\".В обръщение пред Европейския парламент в Страсбург Ципрас отбеляза, че изборите през следващата година \"ще бъдат повече от само едни избори, ще бъдат борба на базата на принципи и ценности\" с проевропейски сили \"срещу екстремисткия неолиберализъм и крайнодесния популизъм\".\"\", поясни той.Коментарът му е сигнал как подготовката на правителствата за следващите избори ще се превърне в ключово изпитание за политическата стабилност на ЕС, след като появата на партии като \"Лига\" в Италия увеличи спекулациите, че изборите ще бъдат далеч по-разединяващи.Ципрас, чиято страна през август напусна 8-годишна международна спасителна програма, изтъкна, че икономическата криза и бежанската криза на Стария континент са отслабили ЕС, подчертавайки, че споровете за миграционната политика са принудили държавите \"да не вярват\" в \"основните ценности\" на ЕС.\"Неуспехът на ЕС да даде демократични и структурни отговори на днешните предизвикателства неизбежно ще доведе до триумф на шовинизма\", предупреди гръцкият лидер.Според него краят на спасителната програма за Гърция бележи \"ново начало\" за страната.\"\", обеща Алексис Ципрас.", "date": "2018.09.11", "title": "Евроизборите  - битка за спасяване на ЕС, предупреди Ципрас пред ЕП"}
{"url": "https://news.bg/int-economics/kitay-kupuva-7-690-novi-samoleta-ot-amerikanskata-boing-za-usd1-2-trln.html", "text": "Китайските авиокомпании вероятно ще закупят 7 690 самолета на стойност 1,2 трлн. долара през следващите 20 години, съобщиха от американския самолетостроителен гигант Boeing, цитирани от \"Ройтерс\".Последната оценка на \"Боинг\" за периода до 2037 г. е с 6,2 процента по-висока от предходната прогноза на американския самолетостроител за 7 240 самолета, която беше направена през миналата година.Китай също така ще се нуждае от 1,5 трлн. долара за търговски услуги за своя въздушен граждански флот, допълниха от \"Боинг\".", "date": "2018.09.11", "title": "Китай купува 7 690 нови самолета от американската \"Боинг\" за $1,2 трлн."}
{"url": "https://news.bg/world/avstriyskiyat-kantsler-podkrepya-sanktsii-sreshtu-ungariya.html", "text": "Австрийският лидер Себастиан Курц заяви, че евродепутатите от партията му ще гласуват в подкрепа на процедура за налагане на санкции на Унгария в Европейския парламент в сряда.\"Не може да има компромиси с върховенството на закона. Основните ценности трябва да бъдат защитени\", каза той в интервю за ORF.\"Ние решихме, че австрийските евродепутати ще гласуват в полза на процедура по Член 7\", добави Курц.Министърът-председателят каза още, че ако мнозинството депутати от Европейската народна партия в ЕС гласуват в полза на санкциите, той също ще подкрепи изваждане на партия ФИДЕС на Виктор Орбан от групата.\"Това ще бъде много нормално нещо\", смята канцлерът.Партията на Курц има само петима евродепутати, но коментарите му носят допълнителна тежест, тъй като Австрия в момента е ротационен председател на ЕС.Изказването на австрийския лидер е изненадващо, тъй като Курц и Орбан споделят вижданията си за миграцията.Европейската народна партия е разединена дали да защити Орбан в опит да го принуди да води по-умерени политики, или да го изостави, което пък може да тласне унгарския лидер към крайнодесни сили.В същото време стана ясно, че австрийската крайна десница е поканила Виктор Орбан да създадат обща група в Европейския парламент.", "date": "2018.09.11", "title": "Австрийският канцлер подкрепя санкции срещу Унгария"}
{"url": "https://news.bg/politics/sakskoburggotski-ne-sa-poluchili-milioni-pri-ekstraditsiyata-si-pishat-ot-familiyata.html", "text": "Опровержение на информацията, че Симеон Сакскобургготски е получил милиони при екстрадирането му от България пуснаха от сайта kingsimeon.bg. Съобщението пристигна малко след като адвокатът на държавата по казуса \"царски имоти\" Мариана Попова заяви пред bTV, че .Опровержението е по повод интервю в столичния вестник \"Капитал\" от 30 август 2018 г. със заглавие \"Пламен Ранчев: Късно е вече за закон за царските имоти\".В началото на опровержението, което защитава интересите на бившия монарх и бивш премиер на България Симеон Сакскобургготски, е записано: \"сме упълномощени от Н.В. Цар Симеон да заявим следното\".В текста се оспорват думите на Пламен Ранчев, председател на Комисията за царските имоти в 40-тото Народно събрание, че Царското семейство е получило милиони при екстрадирането му от България през 1946 г. Парите били като обезщетение за незаконно отнетото му имущество, според Ранчев.\"Категорично и многократно Цар Симеон е заявявал, че при напускането на страната той, Царица Йоанна, Княгиня Мария-Луиза и леля му Княгиня Евдокия получават единствено и само по 200 долара всеки, общо 800 долара от тогавашните власти. Те заминават за Египет, където е бащата на Царицата италианският крал Виктор Емануел III. Там преживяват, благодарение на родителите на Царица Йоанна, които помагат финансово на дъщеря си и нейните две невръстни деца\", пишат съратниците на Сакскобургготски.Бившият премиер в своята автобиографична книга разказва, че според комунистическата пропаганда в миналото, българската държава е отпуснала 20 милиона лева за образованието на младия цар.В писмото се споменава, че за първи път категорично опровержение Сакскобургготски е направил в интервю пред американската телевизия NBC през 1959 г. Тогава той е заявил, че през 1946 г. България едва ли е разполагала и с 2 милиона в брой. Ако им бяха дали средства, Царското семейство е нямало да мизерства петте години в Александрия.По-късно подобно опровержение има и в интервю за БНТ пред Кеворк Кеворкян.\"Смехотворна лъжа е, че агенти на Държавна сигурност са носили куфарчета с пари на Царя. Ако не беше скандално това твърдение, можеше да се допусне, че е първоаприлска шега\", пише в опровержението, че царската фамилия е получила милиони при заминаването си от България.Адвокати на семейството на бившия монарх вече проучват основанията да защитят правата му по съдебен ред за разпространяване на нагли клевети, пише в съобщението на Сакскобургготски.", "date": "2018.09.11", "title": "Сакскобургготски не са получили милиони при екстрадицията си, пишат от фамилията"}
{"url": "https://news.bg/int-politics/yadrenata-programa-na-iran-bila-po-silna-ot-vsyakoga.html", "text": "Ръководителят на ядрената програма на Иран заяви, че се надява ядреното споразумение между Техеран и световните сили да оцелее, но предупреди, че програмата ще бъде в по-силна позиция от всякога, ако споразумението не оцелее, съобщава \"Асошиейтед прес\".Али Акбар Салехи също така коментирал в интервю за агенцията, че \"последствията... ще бъдат тежки\", ако има каквито и да е нови атаки срещу ирански ядрени учени. Поредица от бомбени атентати срещу ирански ядрени експерти бяха извършени от 2010 г. насам, за които Иран обвинява Израел. Това стана в разгара на тревогите на Запада относно ядрената програма на Техеран.Салехи също така заяви, че решението на американския президент Доналд Тръмп да изтегли Америка от споразумението, сключено през 2015 г., \"го поставя на губещата страна\" на историята.Той добави: \"Това споразумение би могло да поправи пътя за изграждане на доверието, което загубихме.\"", "date": "2018.09.11", "title": "Ядрената програма на Иран била по-силна от всякога"}
{"url": "https://news.bg/crime/sadat-ostavi-v-aresta-nadziratelya-pregazil-dete-v-pazardzhik.html", "text": "Пловдивският апелативен съд постанови най-тежката мярка - \"задържане под стража\", за бившия надзирател от затвора в Пазарджик Георги Доков, съобщи БНР.На 30 август той . По време на инцидента Доков е бил в нетрезво състояние.Решението на съда е окончателно и влиза в сила веднага, а очакваният протест на близки на загиналото момче пред сградата на съда не се състоя.Припомняме, че преди седмица Окръжният съд в Пазарджик \"Убийство, и да излезе на свобода за 10 000 лева.Не трябва да излезе въобще от ареста\", категорични са близки и приятели на загиналото момче.Те настояват за доживотна присъда.След това о, защото е установено, че същият е постоянен нарушител на правилата за движение по пътищата. Съдът обаче отхвърли иска на държавното обвинение с мотив, че не съществува опасност извършителят да се укрие или да извърши друго престъпление.", "date": "2018.09.11", "title": "Съдът остави в ареста надзирателя, прегазил дете в Пазарджик"}
{"url": "https://news.bg/world/zaev-s-dogovora-gartsiya-prizna-makedonskata-identichnost-i-makedonskiya-ezik.html", "text": "С Преспанския договор Гърция призна македонската идентичност и македонския език.Това заяви премиерът на Македония Зоран Заев по време на кампанията \"Излезте и гласувайте за Европейска Македония\" пред гражданите на Велес, информира Македонската информационна агенция.На 30 септември македонците гласуват на референдум за договореното с Гърция име Северна Македония., изтъкна той.Въпреки че компромисът с Гърция се усеща като \"болка в гърдите\", това е единственият начин към по-добро бъдеще, убеден е Заев.\"Направих компромис, защото това е единственият път напред\", поясни той и добави, че споразумението за името е достъпно и всеки може да го прочете.", "date": "2018.09.11", "title": "Заев: С договора Гърция призна македонската идентичност и македонския език"}
{"url": "https://news.bg/world/blizo-50-dushi-zaginaha-pri-katastrofa-s-avtobus-v-indiya.html", "text": "Най-малко 45 души загинаха при инцидент с автобус в Южна Индия, информира АП.Автобус с хиндуистки поклонници е катастрофирал, падайки по стръмен склон. Шофьорът на автобуса изгубил контрол, след като се опитал да избегне удар с друг автобус на натоварен път, водещ от известния храм Анджанея Свами в щата Телангана.Други 25 души са ранени.", "date": "2018.09.11", "title": "Близо 50 души загинаха при катастрофа с автобус в Индия"}
{"url": "https://news.bg/int-politics/sasht-obvinyavat-rusiya-za-misterioznite-ataki-sreshtu-tehni-diplomati-v-kitay-i-kuba.html", "text": "Американските специални служби смятат, че Русия стои зад мистериозните \"атаки\" срещу редица американски дипломати в Куба и Китай през последните две години, съобщава NBC, позовавайки се на три официални американски лица и двама други, които са запознати с разследването.Няколко американски служби, включително ФБР и ЦРУ, са стигнали до горното заключение след продължително разследване, което е събрало доказателства, базирани на подслушвания на комуникации.Доказателствата обаче все още не били достатъчни, за да могат САЩ официално да обвинят Русия за предполагаемите атаки, които причиниха различни здравословни проблеми сред американския дипломатически персонал, включително увреждане на мозъка.Общо 26 американски държавни служители бяха наранени в техните домове и в хотели в Хавана от края на 2016 г. насам, като симптомите варират от увреждания на мозъка до загуба на слуха и проблеми с познавателните способности, равновесието и зрението. През тази година един американски дипломат в Китай съобщи за подобни симптоми, след като чул странни звуци в град Гуанджоу.Въпреки първоначалния извод, че звуково оръжие е причинило нараняванията, разследващите по-късно стигнаха до заключението, че само звукови вълни не могат да причинят такива проблеми със здравето.", "date": "2018.09.11", "title": "САЩ обвиняват Русия за мистериозните атаки срещу техни дипломати в Китай и Куба"}
{"url": "https://news.bg/world/ep-veche-e-vzel-reshenie-za-ungariya-nedovolstva-orban.html", "text": "Премиерът на Унгария Виктор Орбан подготвя поддръжниците си за потенциална загуба на ключов вот в Европейския парламент в сряда относно върховенството на закона в централноевропейската страна, информира \"Политико\".\"Промигрантските представители имат мнозинство в Европейския парламент\", подчерта премиерът във видео във \"Фейсбук\" тази сутрин.\"Истината е, че решението вече е взето\", изтъкна той.Орбан ще говори на пленарна сесия на Европейския парламент днес в Страсбург по време на дебат за резолюция, призоваваща за започване на процедура за защита на европейските договори от Съвета на ЕС. Процедурата по Член 7 евентуално може да доведе до отнемане правото на глас на Унгария в Европейския съвет заради системно нарушаване на върховенството на закона, въпреки че се изисква единодушие от другите 27 страни членки. Резолюцията на европарламента разединява водещата Европейска народна партия, в която членува ФИДЕС на Орбан.\"Отивам в Брюксел да защитя Унгария и унгарския народ срещу несправедливите обвинения и лъжи\", обяви Орбан.По-рано австрийският канцлер Себастиан Курц призова за задействане на процедурата срещу Унгария.", "date": "2018.09.11", "title": "ЕП вече е взел решение за Унгария, недоволства Орбан"}
{"url": "https://news.bg/politics/promenyat-formulata-za-opredelyane-na-zaplatite-na-voennite.html", "text": "Нов начин за формиране на заплатите на военните е залегнал в проект за промени в Закона за отбраната и въоръжените сили. Проектът е публикуван за обществено обсъждане.Промяната е от досегашното военно звание и заеманата длъжност. Новото е, че водещ критерии ще бъде длъжността, която ще осребрява положения труд според Класификатор и разбира се - военното звание.Новият Класификатор за длъжностите ще бъде за военнослужещите в Министерството на отбраната, структурите на пряко подчинение на министъра на отбраната и Българската армия.Според описаните цели от администраторите на министър Красимир Каракачанов са разграничаване на заплатите за военнослужещите в зависимост от степента на компетентност и отговорност съобразно разположението на длъжностите им в йерархичните нива и присвоените им военни звания. Другата цел е постигане на по-точен баланс на съотношението между отделните категории военнослужещи и техните звания и длъжности в съответствие с образователния ценз, квалификацията, степента на отговорност, професионалния опит, физическото и психическото натоварване (в проекта не е посочено как то ще се измерва - б.р.). Тези тежести ще бъдат обвързани с потенциални размери на основните месечни възнаграждения в съответствие с Йерархичния класификатор на структурите и военните формирования.Като още една основна цел е изтъкната подобряване на кариерното развитие на военнослужещите.Срокът за обществено обсъждане е 14 дни.Целта е поредните промени в Закона за отбраната да влязат в сила от 1 януари 2019 г.Предложението трябва да бъде внесено за обсъждане в Министерския съвет, но за да стане факт, трябва да мине и през парламента. Промените трябва да бъдат отчетени при създаването на проекто-бюджета за 2019-та година.", "date": "2018.09.11", "title": "Променят формулата за определяне на заплатите на военните?"}
{"url": "https://news.bg/int-politics/zamarsyavaneto-na-vazduha-nay-golemiyat-ekologichen-risk-za-zdraveto-v-evropa.html", "text": "Замърсяването на въздуха към момента е \"най-големият екологичен риск\" за общественото здраве в Европа, но правителствата не успяват да се справят адекватно с кризата. Това е установила Европейската сметна палата, съобщава в. \"Гардиън\".Ограниченията за замърсяването на въздуха в Европа са \"много по-слаби\" от препоръките на Световната здравна организация (СЗО) - и повечето страни от ЕС въпреки това не ги спазват.Токсичният въздух убива преждевременно около 400 хил. европейци всяка година.В одита си Европейската сметна палата призовава европейските закони за качество на въздуха да бъдат приведени в съответствие със стандартите на СЗО, които са поне два пъти строги за емисиите от фини прахови частици и шест пъти по-строги за серния диоксид (SO2).Януш Войчеховски, който водещ докладчик на одита, е коментирал, че мащабът на мълчаливите смъртни случаи от отровен въздух е \"неприемлив\".\"Имаме криза на общественото здраве в Европа заради замърсяването на въздуха\", изтъкна той и допълни: \"Повече от 1000 преждевременни смъртни случая всеки ден в ЕС и повече от 1% от дневния брой смъртни случаи в ЕС. Това е 10 пъти повече от броя на загиналите при пътни произшествия.\"\"Замърсяването на въздуха трябва да бъде разглеждано като приоритет от ЕС\", подчерта Войчеховски, добавяйки: \"Надяваме се, че в следващия финансов период това ще бъде приоритет.\"Войчеховски отбелязал, че Общността понастоящем изразходва 3,4 млрд. евро от кохезионните си фондове за силно замърсяваща биомаса - почти два пъти повече от 1,8-те милиарда, отделяни за борба със замърсяването на въздуха.", "date": "2018.09.11", "title": "Замърсяването на въздуха - най-големият екологичен риск за здравето в Европа"}
{"url": "https://news.bg/world/17-godini-ot-9-11.html", "text": "Днес се навършват 17 години от атентатите на \"Ал Кайда\" в САЩ, причинили срутването на двата небостъргача на Световния търговски център в Ню Йорк, разрушаването на част от Пентагона и падането на пътнически самолет край Шанксвил, Пенсилвания.Жертвите са 2 974 души, без терористите: 246 - на четирите самолета (от които няма оцелели), 2 603 - в кулите в Ню Йорк и на земята, 125 - в Пентагона. Други 24 души са обявени за липсващи. С изключение на 55 военни, убити в Пентагона всички останали жертви са цивилни лица. Сред загиналите има представители на повече от 90 държави.411 служители на спасителните служби, които се отзовават на сигналите, загиват, докато се опитват да спасят хората и да ограничат пожарите.Атаките започват рано сутринта, когато 19 терористи установяват контрол над 4 пътнически самолета, излитащи от Източното крайбрежие на САЩ в посока към Калифорния. Специално са подбрани самолети за далечни направления, тъй като те са заредени догоре с гориво.Петима отклоняват полет №11 на \"Американ Еърлайнс\" (от Бостън за Лос Анджелис) и насочват \"Боинг 767-723\" към Северната кула от Световния търговски център. Самолетът се удря в северната страна на сградата в 8:46:33 часа местно време.В 9:02:59 часа местно време други петима принуждават \"Боинг 767-222\" на \"Юнайтед Еърлайнс\" да се вреже в Южната кула. Сблъсъкът е видян на живо по целия свят, тъй като след първия сблъсък телевизионните канали излъчват пряко от Световния търговски център. Редовният маршрут на полета е трябвало да бъде от Бостън за Лос Анджелис.Друга група от петима терористи превзема \"Боинг 757-223\" на \"Американ Еърлайнс\" (изпълняващ редовен полет от Вашингтон до Лос Анджелис) и го насочва към Пентагона. Самолетът катастрофира и причинява разрушения на сградата.Четвърти самолет - \"Боинг 757-222\", изпълняващ 93 на \"Юнайтед Еърлайнс\" от Нюарк за Токио, е отклонен от четирима терористи. Предполага се, че целта на полета е бил Капитолия или Белия дом, но пътниците се противопоставят на похитителите и осуетяват намерението им. Самолетът се разбива в поле в Югозападна Пенсилвания, на около 240 км северозападно от Вашингтон, в 10:03:11 часа местно време.Бившият афганистански президент Хамид Карзай преди години заяви, че групировката \"Ал Кайда\" е мит и категорично отрече терористичните атаки от 11 септември да са планирани в страната му. В интервю за \"Ал Джазира\", експрезидентът изрази сериозните си съмнения, че тази групировка изобщо съществува, тъй като не се е срещал с нейни членове, не е получавал и каквито и да било доказателства за съществуването й.Очакват се церемонии във всички американски щати, с които ще бъде отбелязана датата и почетена паметта на жертвите.Саудитска Арабия често е обвинявана заради атаките, тъй като повечето атентатори са саудитци. Закон, приет от САЩ, предвижда възможност роднини на жертви да могат да съдят Рияд. Кралството отхвърля обвиненията в спонсорство на тероризма.", "date": "2018.09.11", "title": "17 години от 9/11"}
{"url": "https://news.bg/world/stotitsi-rumantsi-otnovo-na-protest-sreshtu-koruptsiyata.html", "text": "Стотици румънци отново излязоха на протест срещу корупцията, предаде АП. Демонстрацията се проведе вчера вечерта в столицата БукурещПротестът се проведе месец след предишната серия масови протести, при един от които бяха ранени 450 души и на властите се наложи да се извиняват и od провеждат проверка за полицейско насилие след подадени 20 жалби.Вчера демонстрантите се събраха пред правителствените сгради и поискаха оставката на правителството. Те се заканиха да постигнат целта си с упорити акции. Събралите се развяваха румънското знаме, заедно с флага на Европейския съюз. Исканията на протестиращите през август бяха за разпускане на парламента, предсрочни избори и независима съдебна власт, създаване на еднокамерен парламент от 300 сенатори, от които 100 да са представители на диаспората (румънци във Франция, Италия, ФРГ, САЩ и др. страни).", "date": "2018.09.11", "title": "Стотици румънци отново на протест срещу корупцията "}
{"url": "https://news.bg/regions/zabrani-za-dvizhenie-na-tir-ove-po-patishtata-i-dnes-11.html", "text": "Забранява се движението на моторни превозни средства, предназначени за превоз на товари с техническа допустима максимална са над 12 тона.Това съобщават от АПИ. Забраната включва състав с ремаркета и полуремаркета, селскостопанска и земеделска техника, трактори и специализирана строителна техника, както следва:1) за периода от 01 юни до 15 септември 2018 г. за дните петък - неделя: Ограниченията важат  за следните участъци от републиканската пътна мрежа:АМ \"Тракия\" ограничението в движението на МПС над 12 т ще бъде както следва:в петък от 18 ч. до 20 ч. в посока София - Пловдив;в неделя от 16 ч. до 20 ч. в посока Бургас - София.АМ \"Струма\":в събота от 10 ч. до 14 ч. в посока п. в. \"Даскалово\" - ГКПП \"Кулата\".АМ \"Марица\":в неделя от 16 ч. до 20 ч. в посока Свиленград - АМ \"Тракия\".и за дните петък - от 17:00 часа до 20:00 часа и неделя - от 14:00 часа до 20:00 часа:• път I-1 с. Ребърково - Ботевград, като движението се пренасочва по път II-16 Ребърково - Своге - София;• път I-1 Благоевград - ГКПП \"Кулата\";• път I-5 Русе - Велико Търново;• път I-9 Варна - Бургас;• път II-99 Бургас - Царево.2) целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Забраната се отнася за всички периоди, в които е определен повече от един почивен или празничен ден.Ограниченията важат само за участъците от републиканската пътна мрежа, както следва:• Всички автомагистрали;• път I-1 с. Ребърково-Ботевград, като движението се пренасочва по път II-16 Ребърково-Своге-София;• път I-1 Благоевград-ГКПП \"Кулата\";• път I-4 п. в. \"Коритна\"-Велико Търново-Шумен;• път I-5 Русе-Велико Търново;• път I-8 ГКПП \"Калотина\"-София;• път I-9 Варна-Бургас;• път II-18 Околовръстен път София;• път II-99 Бургас-Царево.Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.ІІ. СЪСТОЯНИЕ НА АВТОМАГИСТРАЛИТЕ: АМ \"Тракия\":Област София:Движението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден - една лента за движение посока Бургас и две посока София. Срок 20.12.2018 г.Област Бургас:Движението от км 308+107 до км 359+475 в участъка Деветак-Ветрен се извършват ремонтни дейности - косене на тревни площи.Организацията на движение е сигнализирана с пътни знаци и конуси. Срок до 30.10.2018 г.АМ \"Хемус\":Област София:Движението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел \"Витиня\". Движението се осъществява двупосочно в платното посока Варна. Срок 20.12.2018 г.Движението от км 34+010 до км 40+510 в посока София е ограничено поради аварийно - възстановителни дейности по виадукт \"Коренишки дол\" при км 36+450 и виадукти при км 37+520км 37+920. Движението се извършва двупосочно в платното посока Варна. Срок до 15.12.2018 г.Движението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно - възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" - път I-1 /София - Ботевград/ - път II-17 /Ботевград - АМ \"Хемус\"/ - п.в. Ботевград. Срок 20.12.2018 г.Движението по АМ \"Хемус\" от км 34+010 до км 40+510 посока София е ограничено поради ремонтни дейности по виадукт \"Коренишки дол\" при км 36+450 и виадукти при км 37+520 и км 37+920. Движението се осъществява двупосочно в платното посока Варна. Срок 15.12.2018 г.Движението по АМ \"Хемус\" от км 6+790 до км 11+850 посока София е ограничено поради ремонтни дейности по виадукт при км 9+360. Движението се осъществява двупосочно в платното посока Варна. Срок 20.09.2018 г.Движението по АМ \"Хемус\" от км 48+800 до км 53+690 посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.АМ \"Струма\": няма ограничения.АМ \"Марица\": няма ограничения. АМ \"Черно море\": няма ограничения.АМ \"Люлин\":Област София:Движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София - Перник. Скоростта на движение се ограничава до 50 км/ч. Срок 30.09.2018 г.Движението по АМ \"Люлин\" посока София е ограничено за МПС над 12 т от км 7+100 до км 12+860 поради обрушване на ската при км 9+640. Движението се осъществява двупосочно в платното посока Перник с поетапно пропускане в интервал от 2 часа, както следва: от 10:00 до 12:00 часа и от 13:00 до 15:00 часа изчакват на определените места. От 12:00 до 13:00 часа и след 15:00 часа движението се възстановява. Срок от 10:00 до 15:00 часа на 11.09.2018 г.Движението по АМ \"Люлин\" София-Перник е ограничено за леки МПС от км 7+100 до км 12+860 поради обрушване на ската при км 9+600. Движението се осъществява по обходен маршрут: посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 15:00 часа на 11.09.2018 г.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- \"Върбишки\" - затворен за всички МПС. Срок: целогодишно;- \"Златишки\" - затворен за всички МПС. Срок: целогодишно;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Троянски\" - отворен за всички МПС;- \"Пампорово\" - забранен за МПС над 3,5 т. Срок: целогодишно;- \"Вратник\" - забранен за МПС над 10 т. Срок: целогодишно;- \"Дюлински\" - забранен за МПС над 3,5 т. Срок: целогодишно;- \"Петрохан\" - забранен за МПС над 12 т както и тегленето на ремаркета и полуремаркета. Срок целогодишно;- \"Твърдишки\" - забранен за МПС над 10 т. Срок: целогодишно;- \"Шипка\" - забранено е движението на МПС, предназначени за превоз на товари с технически допустима максимална масанад 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.", "date": "2018.09.11", "title": "Забрани за движение на ТИР-ове по пътищата и днес"}
{"url": "https://news.bg/world/kataluntsite-na-masov-protest-za-nezavisimost.html", "text": "Очаква се днес стотрици хиляди каталунци да се включат в планирания масов протест на испанския регион с искане за независимост. Протестите са насрочени за 11 септември и 1 октомври.11 септември е Денят на Каталуния. Каталунския празник, наречен \"Ла Диада\", през последните години сепаратистите превърнаха в голям митинг за каузата им Каталуния да се отдели от Испания.По-рано лидерът Ким Тора призова да се участва масово, като целта е нов вот за отделне от Кралството. Предишният референдум за независимост на автономната област, неразрешен от Мадрид, завърши с нахлуването на испанските власти, арестите на лидерите в Каталуния и прояви на насилие сред цивилните гласоподаватели.На някои от управляващите местни власти се наложи да бягат в чужбина. Няколко хиляди испанци участваха дни по-рано в демонстрация в Барселона в подкрепа националното единство и срещу сепаратисткото движение в Североизточна Каталуния.Участниците изразиха бурно задоволство, когато местни жители развяваха флага на Испания на балконите си, докато се придвижваха на централен булевард.", "date": "2018.09.11", "title": "Каталунците на масов протест за независимост "}
{"url": "https://news.bg/world/guterish-tryabva-da-ovladeem-klimatichnite-promeni-do-2020-godina.html", "text": "Трябва да овладеем климатичните промени до 2020 година. За това се обяви генералният секретар на ООН Антониу Гутериш.  предупреди той. Трябва да се действа бързо, защото и природата се променя твърде бързо. Той изреди бедствията, с които се сблъсква светът днес - рекордни по последици валежи, пожари, жега и други. Всички те водят до жертви и огромни материални щети. Гутериш повтори заложените показатели в Парижкото споразумение за климата, както и някои от приоритетите за страните - възобновяемите източници на енергия. ", "date": "2018.09.11", "title": "Гутериш: Трябва да овладеем климатичните промени до 2020 година"}
{"url": "https://news.bg/weather/slanchevo-i-vetrovito-1.html", "text": "Днес ни очаква предимно слънчево време. Това съобщават от НИМХ на БАН. В източната половина и планинските райони на страната са възможни краткотрайни превалявания. Максималните температури ще са между 24 и 29 градуса. Атмосферното налягане ще е по-високо от средното за месеца и ще остане без промяна. ", "date": "2018.09.11", "title": "Слънчево и ветровито "}
{"url": "https://news.bg/int-politics/v-rusiya-zapochnaha-nay-golemite-voenni-ucheniya-ot-1981-a.html", "text": "Най-големите военни учения в съвременната история на Русия започнаха в Далечния изток, съобщиха от руското военно министерство, цитирани от местните медии.В ученията \"Восток-2018\" в Източния военен окръг участват 300 000 войници, над 1000 самолета, хеликоптера и дрона, 36 000 танка, бронетранспортьора и други бронирани машини и 80 кораба.Това са най-големите военни учения в Русия от 1981 г. насам, като те ще продължат до 17 септември.В тях участват също така и 3 200 войници от Китай, който е изпратил и много бронирани автомобили и самолети. Монголия също е изпратила военни подразделения.Това става в контекста на засилено напрежение между Русия и НАТО, като отношенията се влошиха след като Русия анексира Крим от Украйна през 2014 г. ", "date": "2018.09.11", "title": "В Русия започнаха най-големите военни учения от 1981-а"}
{"url": "https://news.bg/disasters/35-zaginali-i-stotitsi-raneni-pri-vzriv-na-tsisterna-s-gaz-v-nigeriya.html", "text": "Най-малко 35 души са загинали и стотици са били ранени в Нигерия при експлозия на камион цистерна, заредена с газ, съобщава \"Ройтерс\". Уточнява се, че при инцидента е избухнал и пожар.Трагедията се е разиграла при разтоварването на газа на бензиностанция, която се намира на път, който свързва столицата Абуджа със северната част на страната, където е станал инцидентът.Подобни злополуки са обичайни в Нигерия, където пътищата са в лошо състояние, а нормите са безопасност са ниски.През юни загинаха 9 души, когато цистерна с бензин се запали в Лагос, като пламъците обхванаха още 53 коли.", "date": "2018.09.11", "title": "35 загинали и стотици ранени при взрив на цистерна с газ в Нигерия"}
{"url": "https://news.bg/economics/hleboproizvoditelite-iskat-namalyavane-na-dds-za-hlyaba.html", "text": "С 35% е по-висока цената на пшеницата тази година в сравнение с 2017 г. Между 1 и 10% влияе цената на тока и газа в цената на хляба. Този анализ направи Мариана Кукушева от браншовия съюз на хлебопроизводителите пред Нова телевизия.По думите ѝ, не може дълго време цената на хляба да се задържа на това ниво, което е в момента. За да се запази цената на насъщния на настоящото ниво, е нужна диференцирана ДДС ставка според Кукушева.Трябва да се концентрираме към диверсифициране на източниците на енергия според Васил Велев от Асоциацията на индустриалния капитал в България (АИКБ). \"Булгаргаз\" поиска около 13% ръст на цената на природния газ. По мнението му реално в сметките ни поскъпването ще се отрази с около 8%.АИКБ иска да се запази цената на тока и КЕВР да не се изкушава да прави кръстосано субсидиране на парното за сметка на тока.Виолета Иванова от КНСБ е категорична, че поскъпнето на енергоносителите ще оскъпи и издръжката на живот. Въпреки че има ръст на работната заплата едва 30% получават около средната или над средната заплата за страната. Останалите 70% са със заплата под средната за страната. Това означава, че голяма част от българите ще трябва да намерят начин да оцеляват след поредното поскъпване. Хората пестят от здравеопазване и образование.", "date": "2018.09.11", "title": "Хлебопроизводителите искат намаляване на ДДС за хляба"}
{"url": "https://news.bg/politics/ostrata-opozitsiya-na-radev-ne-e-shteta-za-gerb-atakuva-goranov.html", "text": "Самоцелното стоене на постовете не е полезно нито за тези, които ги заемат, нито за обществото. Това заяви в ефира на Нова телевизия финансовият министър Владислав Горанов по повод .Той даде висока оценка на тръгващите си от властта. Горанов обясни, че никой не е застрахован да му бъде поискана оставката и темата не била затворена. До 2021 г. ще има още министерски оставки, каза още той, давайки заявка за пълен управленски мандат на третия кабинет на Бойко Борисов.ГЕРБ е колкото мислеща,толкова и дисциплинирана партия, изтъкна Владислав Горанов и изключи да има заговор срещу премиера, както вчера .Президентът излязъл от ролята на обединител на нацията и влязъл в ролята на остра опозиция. За нас това не е щета, захапа го финансист номер едно.В България има сива икономика, призна Горанов в коментар за акциите срещу богатите. Той не разкри подробности заради следствената и данъчната тайна. Владислав Горанов обаче вярва, че случаите с Миню Стайков и Ветко Арабаджиев ще са с дисциплиниращ ефект за тези, които искат да укриват ДДС.От 1 януари 2019 може да се увеличат доходите на заетите в бюджетната сфера с 10%. Диференцирано ДДС е добър дебат за следващ финансов министър, отсече Владислав Горанов, попарвайки всякакви надежди в тази посока.С тази цена на винетките нямало как да се поддържат всички пътища, коментира той.", "date": "2018.09.11", "title": "Острата опозиция на Радев не е щета за ГЕРБ, атакува Горанов"}
{"url": "https://news.bg/politics/nimh-spira-rabota-sledvashtiya-vtornik.html", "text": "Националният институт по метеорология и хидрология (НИМХ) ще спре работа следващия вторник заради липса на ръководство. Това обяви бившият директор на НИМХ проф. Христомир Брънзов. По думите му, със спирането на работата на института няма да има прогноза за времето, а също така ще спрат системите за ранно предупреждение.\"Няма човек, който да има права да подписва каквито и да е документи - нито финансови, нито административни. Няма кой да плати енергия, няма кой да плати комуникации, така че това са причините\", изтъкна проф. Брънзов пред БНР.По думите му, погнозата за времето е видимата гражданска част от дейността на института, като по-лошо било това, че ще спрат всички системи за ранно предупреждение, за бедствия от хидрометеорологичен характер - наводнения, проливни валежи, замърсяване на въздуха, за Черно море.\"За да не бъдат спрени прогнозите следващия вторник, институтът трябва да има ръководство и то ръководство, което е компетентно и може да го управлява\", подчерта бившият директор на НИМХ. Междувременно в позиция, поместена на сайта на НИМХ, се посочва, че вчерашното решение на Общото събрание на БАН за частично изваждане на НИМХ от структурата на академията не дава отговор на основни въпроси за бъдещето на метеоролозите.Време е правителството да вземе окончателно и категорично решение за нов статут на НИМХ, се казва в позицията. Метеоролозите искат да излязат от БАН и да бъдат под шапката на Министерството на образованието.", "date": "2018.09.11", "title": "НИМХ спира работа следващия вторник"}
{"url": "https://news.bg/crime/shofyor-blasna-velosipedist-vav-varna-toy-pochina.html", "text": "Шофьор е блъснал велосипедист във Варна, като по-късно той е починал, съобщават от пресцентъра на МВР в морската столица. Уточнява се, че около 19:50 часа снощи, на бул. \"Приморски\", близо до кръстовището с ул. \"Македония\", неустановен към момента водач на БМВ, по време на движението си блъска велосипедист.Пострадалият 39-годишен мъж е настанен в болница с тежки травми. По-късно човекът е починал.Полицията все още изяснявала причините и обстоятелствата около инцидента.", "date": "2018.09.11", "title": "Шофьор блъсна велосипедист във Варна, той почина"}
{"url": "https://news.bg/int-politics/italiya-obmislya-da-spre-finansiraneto-si-za-oon.html", "text": "Заместник министър-председателят на Италия Матео Салвини обяви, че Италия ще обмисли орязване на финансирането, което отделя за Организацията на обединените нации (ООН), съобщават италианските медии.Салвини коментира темата, след като Мишел Бачелет, новият ръководител на Агенцията на ООН за правата на човека, обяви, че ООН иска да изпрати екип в Италия, който да се запознае от първа ръка с положението, след като се появиха информации, че в страната мигранти са изправени пред нападения и расизъм.\"ООН е организация, която струва милиарди евро, на която Италия дава над 100 млн. евро всяка година и ще обмислим с нашите съюзници ползата да продължаваме да заделяме тези 100 млн. евро, за да финансираме институция, която иска да дава уроци на италианците\", подчерта Салвини.\"Ако аз бях ООН\", продължи той, допълвайки: \"щях да изпратя инспектори първо в половината свят, а чак тогава в Италия. Търсете расизъм другаде, не в Италия.\"По-рано Бачелет заяви, че \"възнамеряваме да изпратим екип в Италия, който да оцени информациите за рязко увеличаване на актовете на насилие и расизъм срещу мигранти, хора от африкански произход и роми\". Тя добави, че екип също така ще бъде изпратен в Австрия по подобни причини.", "date": "2018.09.11", "title": "Италия обмисля да спре финансирането си за ООН"}
{"url": "https://news.bg/int-politics/sriv-v-reytinga-na-makron.html", "text": "Рейтингът на одобрение на президента на Франция Еманюел Макрон се е сринал с 12 процента. Това показва ново социологическо проучване, съобщава \"Франс прес\".Уточнява се, че вече 71 на сто от французите имат негативно мнение за Макрон, като само 29 процента от анкетираните го смятат за добър президент.От своя страна премиерът Едуар Филип, който е назначение на Макрон, е подкрепян от 35 на сто от французите, като в сравнение с предишното проучване през юни губи 5 процента доверие. 64 процента от запитаните са с отрицателно мнение за Филип.Допитването е извършено онлайн на 5 и 6 септември сред 1004 французи.", "date": "2018.09.11", "title": "Срив в рейтинга на Макрон"}
{"url": "https://news.bg/society/biletite-za-mezhdugradskite-avtobusi-poskapvat-s-5-protsenta.html", "text": "С до 5% се очаква да поскъпнат билетите на автобусите от общинската пътна мрежа с влезлите в сила нови екотакси за камиони и автобуси. Това съобщи БНР, позовавайки се на председателя на Съюза на автобусните превозвачи Васил Пиронков.Задължителни колани в автобусите, както и видеорегистратори, които да заснемат случващото се вътре в превозните средства предвиждат още промени в преходните и заключителни разпоредби на Закона за пътищата.Вносителите на поправките са двама депутати от ГЕРБ - Александър Ненков и Станислав Иванов. Причината за предлагането им е трагедията край Своге, при която Според експерти - нямаше да има толкова много жертви, ако пътниците в автобуса имаха колани. Зад промените застава и премиерът Бойко Борисов, който заяви, че \"повече компромиси няма да има\".Въпреки несъгласието на част от превозвачите ситуацията след Своге налага въвеждането на радикалните мерки, твърди един от вносителите - Александър Ненков. Според него това би предотвратило някоя евентуална катастрофа.Според Съюза на автобусните превозвачи законът ще бъде \"неработещ от самото му създаване\"\"Ще изпълним едни популистки, политически ангажименти, които в крайна сметка няма да доведат нито до по-малка смъртност, нито до по-голяма безопасност на пътниците\", твърдят от съюза.Предвижда се превозвачите да имат 6-месечен гратисен период, за да оборудват автобусите си с колани. След изтичането на този период те ще бъдат глобявани. Санкцията за шофьор на автобус без колани ще бъде 500 лева, а за фирмата - превозвач - 3000 лева. 1500 лева ще бъде глобата за липсата на видеорегистратор.Изключение ще се прави само за автобусите, които извършват превоз на кратки разстояния до 30 км, тъй като в тях е разрешено да има правостоящи.При повече от старите автобуси коланите няма да бъдат ефективни и няма да отговарят на никакви норми за безопасност, смятат от Съюза на автобусните превозвачи.Според Пиронков най-големите санкции за неспазване на закона трябва да бъде за пътниците, които са в нарушение.По думите на Георги Свиленски от БСП по-сериозен е проблемът дали старите автобуси - 60 на сто от всички, ще могат да отговорят на новите изисквания. Патриотите също обявиха, че имат резерви към идеята.Затова от ВМРО предлагат старите автобуси да се изведат от експлоатация.Предвижда се още промяна в теоретичния и практическия изпит на кандидат-шофьорите. Специални видеа ще поставят в реална ситуация курсистите по теория, а практическият изпит ще се провежда на три етапа - на учебни площадки или полигона, в града и извънградско.Промените в Закона за пътищата предвиждат от 1 януари следващата година да бъде въведена смесена тол система. За леките автомобили ще се изискват електронни винетки, а за тежкотоварните - тол такса на база изминато разстояние. Парите от тези такси няма да отиват за общински пътища.Според Халил Летифов, председател на транспортната комисия в НС, поправките в Закона за пътищата ще станат факт до края на месеца. По думите му мерките няма как да останат неприложими, но наистина ще предизвикат затруднения при превозвачите.Той е на мнение, че трябва да се намери финансов механизъм да се подпомагат малките фирми, за които промените в Закона за пътищата ще се отразят доста сериозно. Дори допълни, че някои от водачите може да бъдат изправени пред фалит.", "date": "2018.09.11", "title": "Билетите за междуградските автобуси поскъпват с 5 процента "}
{"url": "https://news.bg/crime/advokatat-na-darzhavata-tsarskite-imoti-vinagi-sa-bili-darzhavni.html", "text": "Доказано е, че т.нар. \"царски имоти\" са държавни и винаги са били държавни. Това заяви Мариана Попова, адвокат на държавата по делата за имотите на Симеон Сакскобургготски пред bTV.По думите й други наследници на Фердинанд не са предявили претенции към тези имоти. Наследниците на Фердинанд не са само Симеон Сакскобургготски и сестра му Мария Луиза Хробок. Има и представители на фамилията Вюртенберг, които са ответници по делата за царските имоти. Те признаха правата на държавата. Как е възможно наследството на Фердинанд за двама от наследниците да е лично, а за другите осем да е държавно, запита адвокатът, който представлява интересите на държавата в спора за имуществото, ползвано от царската фамилия.Ако тези имоти са във връзка с функцията, която монархът изпълнява като държавен глава, тогава не говорим за лично имущество. Отново говорим за държавни имоти, които са предоставени на монарха за ползване във връзка с функциите, които осъществява. Тръгва си монархът, идва друг - той ползва същите резиденции. Така се е случило и с двореца в София - тръгнал си е Батенберг, дошъл е Фердинанд.Припомняме, Фердинанд има четири деца от италианската принцеса Мария Луиза Бурбон-Пармска, с която сключва брак на 8 април 1893 г. във вила Пианоре край Виареджо, Италия. Техни наследници са цар Борис III (1894 - 1943 г.), княз Кирил Преславски (1895 - 1945 г.), княгиня Евдокия (1898 - 1985 г.) и княгиня Надежда (1899 - 1958 г.). Наследници на имота по линия на Фердинанд са и петимата потомци на дъщеря му Надежда.Наследниците на княгиня Надежда са: Фердинанд, херцог фон Вюртемберг; Ойген, херцог фон Вюртемберг; Александър, херцог фон Вюртемберг; Маргарет Люс-Бели дьо Шевини, родена херцогиня фон Вюртемберг; Софи Еудокси Мария Луиз, родена херцогиня фон Вюртемберг.Адвокат Попова разказа, че възможността да бъдат \"върнати\" тези имоти от Столичния общински съвет, което става с решение по времето на Стефан Софиянски като кмет на София, е по решение на Министерския съвет, когато бившият монарх Симеон Сакскобургготски е премиер на страната.Документите, които Мехмед Дикме показа преди седмица, се отнасят за две ниви в местността Горни Лозен, което не е \"Врана\". \"Не беше доказано, че имотите, за които се представят тези документи се отнасят за имението \"Врана\", каза адвокат Попова.Тя уточни, че става дума за ниви - от 6 и от 4 дка в Горни Лозен. \"Горни Лозен не е Врана\", категорична е адвокат Попова.По думите й, защитниците не успяха да докажат къде се намират тези имоти. Не беше доказано, че имотите, за които се представят продавателните записи, крепостните актове се отнасят за имението Врана\", каза Попова.Когато говорим за Врана - поддръжката, изграждането на имотите - всички, които са предмет на царски дела, са строени с държавни пари, с пари от бюджета, каза адвокатът на държавата. Доказано е с платежни заповеди, документи, закони за държавния бюджет. Съгласно действащото към момента законодателство имотите са били държавни.На въпрос: \"Ако тези имоти са били държавни, защо 1947 г. ги отнемат\", Попова обясни, че с текста на закона от 1947 г. се отнема личното имущество. Там не са описани дворците Врана, Евксиноград. Това е закон с еднократно действие, настъпило е одържавяването. Не може да се говори за т.нар. царска реституция, защото няма правна норма въз основа на която това да се случи.Реституцията няма механизъм на автоматично връщане. Както одържавената градска собственост има закон, който постановлява връщането.Попова не посочи колко струват тези дела на България и добави, че разноските се плащат от този, който загуби. Досега част от тези разходи да наложени на ответниците - Симеон Сакскобургготски и Мария Луиза Хробок.Припомняме, със заповед на столичния кмет Стефан Софиянски през 2001 г. от актовите книги на общината са отписани дворецът \"Врана\" и паркът около него с площ от 800 000 кв. м. Те са предадени във владение на Симеон Сакскобургготски и сестра му Мария Луиза Хробок.На 18 юли 2018 г. Сакскобургготски загуби дело за , които остават във владението на държавата. Съдът обаче приема, че имотът е придобит от интендантството, което е държавна институция и е държавен.Апелативният съд приема, че през 1946 г., когато имението \"Врана\" е било отнето от Сакскобургготски, майка му и сестра му, те всъщност не са били собственици.На 23 август магистратите от Софийския градски съд решиха, че дворецът , а не на българската царска династия.До момента , хижите \"Ситняково\" и \"Саръгьол\". Още не са приключили съдебните спорове за двореца \"Царска Бистрица\" и 16 000 дка рилски гори.Много преди бившият монарх Симеон Сакскобургготски да стане премиер на България (24 юли 2001 г. - 17 август 2005 г.), в интервю той заяви, че няма имотни претенции към държавата.", "date": "2018.09.11", "title": "Адвокатът на държавата: \"Царските имоти\" винаги са били държавни"}
{"url": "https://news.bg/press/meteorolozite-si-tragvat-ot-ban-samo-s-prognozite-ostavyat-y-naukata-koalitsiyata-betonira-rokadite-glasuvat-gi-v-chetvartak.html", "text": "Решение. \"24 часа\":Метеоролозите си тръгват от БАН само с прогнозите, оставят й науката Общото събрание на БАН изразява съгласие за частично изваждане на Националния институт по метеорология и хидрология от структурата на БАН и преминаване в нова структура, създадена от Министерския съвет. Това е решение, което отчита декларираното намерение на правителството за разрешаване на проблема с НИМХ. Определението \"частично\" включва цялостната оперативна дейност, изпълнявана от НИМХ, както и учени и служители, които са декларирали намерение за напускане на БАН.Това реши Общото събрание след напрегнато заседание, продължило над час и половина.При определяне на бъдещия принципал на новата структура Общото събрание ще създаде работна група, която съвместно с работна група от приемащата институция да разработи процедура и правила за изваждане на института, като се спазват нормативната уредба и уставът на БАН. Властта. \"Монитор\":Коалицията бетонира рокадите, гласуват ги в четвъртък  Премиерът Бойко Борисов посочи имената на кандидатите за трима нови министри в кабинета. Така за МВР се предлага главният секретар на ведомството Младен Маринов. За транспортен министър от ГЕРБ гласят Александър Манолев, който в момента е зам.-министър на икономиката, а за МРРБ депутатката от ГЕРБ Петя Аврамова.   В момента тя е зам.-председател на регионалната комисия в парламента, а преди това е била кмет на Враца.\"За да не се спекулира с имена, ще ви кажа за кандидатите, на които сме се спрели\", обясни Борисов в присъствието на коалиционните партньори, шефът на ПГ на ГЕРБ Цветан Цветанов и финансовия министър Владислав Горанов.Това стана след заседанието на коалиционния съвет, който продължи около час и половина в МС, а на него ГЕРБ и \"Обединени патриоти\" обсъдиха кой да оглави МВР, МРРБ и транспортното ведомство на мястото на Валентин Радев, Николай Нанков и Ивайло Московски. Техните оставки бяха поискани от премиера заради трагичната катастрофа край Своге, при която загинаха 17 души. Проблеми. \"Дума\":  Над 8600 малчугани от София остават без места в забавачките Майки с малките си деца се събраха вчера на протест пред Столичната община на ул. \"Московска\" 33 с искания за повече места в детските градини, строеж на нови сгради и оставки в администрацията. Родителите настояват и за компенсиране на неприетите в забавачки деца, както и за електронна система за прием в първи клас. Те издигнаха плакат, с който обявяват, че няма да търпят дирекция \"Образование\" да прикрива нарушенията в детските градини. На друго табло пък бяха изнесени конкретни данни за броя на неприетите деца по набори през предстоящата учебна година.Под звуците на гайда малчуганите показаха танцови умения, докато представители на Инициативния комитет за качествена и иновативна образователна система преговаряха с представители на кметството за исканията си. Въпреки че от общината открито се противопоставиха на голяма част от изнесената от комитета информация, неговият председател Васил Николов излезе удовлетворен от срещата със зам.-кмета Тодор Чобанов и шефката на комисията по образование в СОС Малина Едрева. Според Николов от общината са дали заявка, че ще се съобразят с исканията на родителите. Оставка. \"24 часа\":Директорката на Изпълнителната агенция по трансплантации пак е подала оставка Д-р Марияна Симеонова е депозирала оставката си като директор на Изпълнителната агенция по трансплантации /ИАТ/. Мотивите на д-р Симеонова са лични, свързани с нейното професионално развитие. В близките дни министърът на здравеопазването Кирил Ананиев ще назначи нов директор на ИАТ, като дотогава д-р Симеонова остава на поста. Това съобщиха от Министерството на здравеопазването.Припомняме, че д-р Симеонова депозира оставка през юни, но тя беше отхвърлена.Екипът на Министерството на здравеопазването продължава преговорите за сключване на договор с европейски трансплантационен център, който да осигури лечението на българските граждани, нуждаещи се от трансплантация на бял дроб. На финален етап са разговорите с трансплантационния център в гр. Есен, Германия, за които д-р Симеонова ще продължи да съдейства със своята експертиза. Спор. \"Сега\":Плевнелиев: Радев е първият български президент популист\"Аз мисля, че всички трябва да пазим авторитета на бившия държавен глава, дори когато той самият не знае как да го опази\" - така президентът Румен Радев отвърна на обвинението, че е популист, отправено от предшественика му на поста Росен Плевнелиев. \"Радев е първият български президент популист. Дори обръщението му от преди дни - изключително популистко. Не му прилича на държавен глава да поставя под въпрос основните институции на българската държава и да казва, че дори БСП не била алтернатива на сегашното управление. Дори има противоконституционност - разделя нацията. Той външнополитически не е никакъв фактор, няма доверие към него на Запад\", коментира Плевнелиев пред бТВ.Според него Русия е \"зашлевила шамар\" на Румен Радев два пъти. \"Не остана и съмнение, че проруската нотка у нас остана без покритие. Никога не се беше случвало да отиде на посещение в Кремъл, от 6 минути изявления една да говори президентът на Русия и то да говори за Бойко Борисов. След като не може да свърши нищо извън България, то ще работи в страната. Президентът трябва да е платформа за добрите идеи в държавата, да е балансиран\", обобщи Плевнелиев.Президентът Румен Радев коментира и смените в кабинета. Според него в момента правителство тиражира серийни скандали и интриги, за да очерни опонентите си и да прикрие най-важните проблеми на обществото - корупцията и беззаконието. \"Моят призив е към политическите партии - всички да се обърнат към проблемите на българите\", коментира още Радев.", "date": "2018.09.11", "title": "Метеоролозите си тръгват от БАН само с прогнозите, оставят й науката; Коалицията бетонира рокадите, гласуват ги в четвъртък"}
{"url": "https://news.bg/disasters/evakuatsiya-na-nad-1-mln-dushi-v-sasht-zaradi-uragana-florans.html", "text": "Флорънс, най-мощната буря, която застрашава континенталната част на САЩ през тази година, се засили и се превърна в ураган от 4-та категория, приближавайки се до щатите Северна и Южна Каролина, предизвиквайки евакуацията на повече от 1 млн. души на места с по-висока надморска височина, съобщава \"Франс прес\".Задавайки се с ветрове, чиито максимални пориви достигат 209 км/ч, бурята се очаква да стане дори още по-мощна, преди да връхлети сушата рано в четвъртък, донасяйки проливни дъждове, като с тях има голяма опасност от тежки наводнения, предупреждават от Националния център за ураганите в Маями.\"Флорънс се очаква да се превърне в изключително опасен голям ураган в четвъртък\", изтъкват от Националния център за ураганите.Карти на траекторията на бурята показаха, че тя вероятно ще връхлети брега някъде близо до границата между Северна и Южна Каролина.Губернаторите на двата щата са обявили извънредно положение.\"Не искаме да рискуваме нито един човешки живот в Южна Каролина при този ураган\", коментира губернаторът Хенри Макмастър.Той е изчислил, че около 1 млн. жители ще избягат от бреговете на неговия щат, след по-ранните разпореждания за евакуация на повече от 50 000 души от южните части на Северна Каролина.", "date": "2018.09.11", "title": "Евакуация на над 1 млн. души в САЩ заради урагана Флорънс "}
{"url": "https://news.bg/politics/borisov-misli-za-10-uvelichenie-na-zaplatite-v-byudzhetniya-sektor.html", "text": "10% увеличение на заплащането в бюджетния сектор. Това ще се обсъжда утре на заседание на Министерски съвет. Това съобщи лично премиера Бойко Борисов пред журналисти във Варна, където пожела успех на националния ни отбор по волейбол. Новината обаче дойде в отговор на въпрос дали правителството предвижда , която също така не веднъж вече обеща.Увеличението на заплатите може да се случи от 1 януари, като Борисов даде да се разбере, че изпълнението на бюджета позволява това. Все още обаче окончателното решение не е взето, а утре ще се обсъжда в присъствието на министър Горанов. По думите на Борисов увеличението на заплатите в бюджетния сектор ще повлече след себе си и частния сектор, от една страна, а и от друга, така, както е правено досега - увеличението на парче оставя встрани някои сектори, сякаш те не са важни.На въпрос дали се предвиждат и други промени в кабинета Борисов беше лаконичен: \"Когато има промени, ще ви кажа.\" Лидерът на ГЕРБ коментира във връзка с окончателното решение за , че на него самият му е най-мъчно, тъй като \"аз съм ги отгледал от деца в партията\", но някои неща просто се налагат.Премиерът беше категоричен, че  затова и не очаква изненади при гласуването в парламента на оставките и новините министри.На въпрос как ще коментира , Бойко Борисов заяви, че забелязва как някои политици говорят \"\" и като пример посочи БСП, ДПС, а и Волен Сидеров.\"Това е чул Волен, това е казал\", посочи Борисов.По отношение на критиката на президента Румен Радев, че гражданите очаквали промяна и реформи, Бойко Борисов коментира, че макар и да не се задават президентски избори, всички ги очакват, а държавният глава очаква нова партия.А за това очаква, Борисов посочи: \"Новата партия...? Друга? Толкова ще е друго, колкото и на Бареков партията.\"Като глупости лидерът на ГЕРБ определи въпросите дали има намерение да се кандидатира на следващите президентски избори.", "date": "2018.09.11", "title": "Борисов мисли за 10% увеличение на заплатите в бюджетния сектор"}
{"url": "https://news.bg/politics/pomagame-na-sarbiya-v-evrointegratsiyata.html", "text": "България ще помага на Сърбия, за да може да хармонизира своето законодателство с европейското.Това каза председателят на Народното събрание Цвета Караянчева след среща с председателя на Народната скупщина на Сърбия Мая Гойкович, която е на официално посещение в България. Двете са разговаряли по различни теми.\"Изразих своята радост, че по време на Българското председателство на Съвета на ЕС бяха отворени две теми за евроинтеграция на Сърбия\", сподели парламентарният шеф.Изразих своето желание да помагаме на сръбската страна, за да може да хармонизира своето законодателство с европейското, защото ние сме от 11 години в ЕС и имаме опит, каза още Цвета Караянчева .По време на разговорите е бил поставен въпросът за българското малцинство в западната ни съседка.\"Имаме обещанието, че проблемите се решават в посока образование, медии и вероизповедания на майчин език\", изтъкна Караянчева.\"За Сърбия е важно да почерпи опит и да не прави грешките, които е правила България по време на кандидатстването си в ЕС\", сподели на свой ред Мая Гойкович.\"Сърбия е много благодарна на България, тъй като по време на своето Председателство на Съвета на ЕС България е направила всичко възможно за европейската интеграция на Западните Балкани. Целта на Сърбия е пълноправното членство в ЕС\", каза още Гойкович.", "date": "2018.09.11", "title": "Помагаме на Сърбия в евроинтеграцията"}
{"url": "https://news.bg/crime/kola-padna-po-tavan-ot-nadlez-na-pat-e-79.html", "text": "Кола падна по таван от 5-метров надлез на международния път Е-79, съобщи БГНЕС.19-годишният водач на \"Фолксваген-Поло\" ще бъде транспортиран за София с фрактури на прешлени и контузия на ръката. Пътният инцидент стана към 8.15 ч. тази сутрин при пътен възел \"Черниче-Брежни\". Скъсан е предпазния парапет на моста.Колата, идваща от село Крупник, слиза от 90-градусов завой на моста, отклонява се вдясно, къса предпазния парапет и пада от 5 метра по таван.19-годишният шофьор, който е бил сам, е откаран първо до МБАЛ - Благоевград.За 11 години това е третият случай на подобна катастрофа. Досега два леки и един товарен автомобил са падали от същия мост. През 2007 г., при едно от произшествията, загина младеж на 20 години, припомнят от Нова телевизия.", "date": "2018.09.11", "title": "Кола падна по таван от надлез на път Е-79"}
{"url": "https://news.bg/disasters/nad-100-zaginali-migranti-kray-bregovete-na-libiya.html", "text": "Хуманитарната организация \"Лекари без граници\" обяви, че повече от 100 души са загинали при корабокрушение край бреговете на Либия, а останалите оцелели са задържани в Либия, съобщава \"Асошиейтед прес\".Хуманитарната организация уточни, че корабокрушението е станало на 1 септември, а сред оцелелите има хора с тежки изгаряния, бременни жени и бебета. Екип от организацията е осигурил медицинска помощ.От \"Лекари без граници\" посочват, че две гумени лодки са тръгнали от либийското крайбрежие, превозвайки мигранти от Судан, Мали, Нигерия, Камерун, Гана, Либия, Алжир и Египет. Една от лодките се спукала и потънала.Либийската брегова охрана е спасила 276 оцелели от двете лодки, като ги е откарала в пристанищния град Хомс. Само две тела са били извадени.Либия се очерта като основна транзитна точка за Европа за онези жители на Африка, които търсят по-добър живот.", "date": "2018.09.11", "title": "Над 100 загинали мигранти край бреговете на Либия"}
{"url": "https://news.bg/world/rastyashtoto-vliyanie-na-rusiya-i-kitay-mozhe-da-otprishti-ekstremizam-preduprezhdava-komisiya-9-11.html", "text": "Растящото икономическо и военно влияние на Китай и Русия може да подхрани екстремизма в развиващите се страни. САЩ трябва да се обвържат с останалата част от света в опит да се предотврати материализирането на тази заплаха.Това се предупреждава в нов доклад на работна група, в която участват лидери на Комисията 9/11, информира \"Политико\".Докладът е публикуван 17 г. след терористичните атаки през 2001 г. Авторите на проучването, водени от бившия губернатор на Ню Джърси Том Кийн, републиканец, който председателства Комисията 9/11, и бившия републиканец Лий Хамилтън, вицепрезидент на комисията, не критикуват Тръмп и избягват партийно пристрастие. Но много от заключенията са в разрез с личния подход на американския лидер във външната политика.От 2001 г. САЩ предимно са се съсредоточили върху предотвратяването на нападения на американска земя и атаки срещу екстремисти в чужбина, но Вашингтон трябва да положи повече усилия за предотвратяване разпространението на екстремистки идеи в уязвими държави, пише в доклада.\"Настъпи времето за нова стратегия на САЩ. Приоритет за американската политика трябва да бъде подсилването на нестабилните държави, да им се помогне да изградят гъвкавост срещу обезпокоителното разрастване на екстремизма в техните общества\", допълва се още.Според авторите на доклада държави като Русия и Китай увеличават икономическото и военното си влияние върху правителствата на \"нестабилни държави\". Предложената от Китай и Русия помощ във формата на заеми и военна помощ като цяло не идва с изисквания да се спазват човешките права, да има прозрачност и други аспекти на доброто управление.Това позволява на Китай и Русия да увеличават влиянието си, а също така правителствата да избягват реформи, което води до разпространение на корупция.В Африка, пише в доклада, \"Москва е най-големият доставчик на оръжие...Докато САЩ отхвърлят искане на Нигерия за доставка на хеликоптери \"Кобра\" заради нарушаване на човешките права, Русия пристъпи и се съгласи да обучава нигерийските сили за сигурност\".Отбелязва се, че Китай е най-големият търговски партньор и най-големият кредитор в Африка, където някои държави може и да не успят да върнат заемите си, което ще позволи на Китай да поеме контрол над голяма част от инфраструктурата.Отделно регионалното съперничество между Иран и Саудитска Арабия подклажда насилие, екстремистки идеологии и отчаяние в Близкия изток и Северна Африка.Иран управлява повече от сто религиозни институции в Африка. Между 1982 и 2005 г. Саудитска Арабия е похарчила 75 милиарда долара за джамии и религиозни телевизионни канали в други държави.Следващият доклад през 2019 г. ще предложи всеобхватна стратегия.Работната група е сформирана от Конгреса и се помещава в Американския институт за мир.В тазгодишния доклад комисията предлага три основни препоръки: атакувайте терористите и техните организации, защита срещу и подготовка при терористични атаки и спиране разпространението на тероризма.", "date": "2018.09.11", "title": "Растящото влияние на Русия и Китай може да отприщи екстремизъм, предупреждава Комисия 9/11"}
{"url": "https://news.bg/economics/25-po-skapa-pshenitsa-tazi-godina.html", "text": "С около 25% по-високи са изкупните цени на пшеницата тази година. Средно хлебната се търгува по 354 лв./т при 270 лв./т през 2017 г. Това съобщиха от Министерството на земеделието, храните и горите. При фуражната цената е средно 318 лв./т сега при 254 лв./т преди година.По данни на Софийска стокова борса тенденцията за поскъпване на зърното се е обърнала и през последните 2 седмици има поевтиняване на международните пазари.Очакваното производство на пшеница през тази година е 5,4 млн. тона. Това показват данните на Министерството на земеделието, храните и горите, които бяха представени на Консултативния съвет по зърното.\"Опасенията, че хлебната пшеница не е достатъчна, не се оправдаха\", заяви председателят на Националната асоциация на зърнопроизводителите Костадин Костадинов.По думите му средният добив е от около 460 кг от декар. Той допълни, че качеството е различно, тъй като в районите без дъждове при жътвата е високо, но в останалите има и покълване на пшеницата.По предложение на Националния браншови съюз на хлебарите и сладкарите, Консултативният съвет гласува министър Румен Порожанов да проведе разговори за възможността за намаляване на ДДС за хляба и основните храни.Представените първи данни за пролетните култури - царевица и слънчоглед показват по-високи добиви.Пропомняме, че малко порано днес стана ясно, че По думите на Мариана Кукушева от браншовия съюз на хлебопроизводителите, цената на хляба не може да се задържа на това ниво дълго време. Според нея за да се запази цената на насъщния на настоящото ниво, е нужна диференцирана ДДС ставка. Тя подчертава, че между 1 и 10% влияе цената на тока и газа в цената на хляба.", "date": "2018.09.11", "title": "25% по-скъпа пшеница тази година"}
{"url": "https://news.bg/world/usd1-5-trln-izharchili-sasht-za-operatsiite-v-afganistan-irak-i-siriya.html", "text": "Военните операции на САЩ в Афганистан, Ирак и Сирия струват на американските данъкоплатци повече от 1,5 трилиона долара. Информацията съобщава телевизия CNBC, която цитира отчет на Пентагона, предаде ТАСС.От 11 септември 2001 г. военното министерство на САЩ е отделило 1,501 трилиона долара за покриване на разходите, свързани с войните, се казва в доклада.В съответствие с тези изчисления голяма част от средствата са отделени за предишни операции в Ирак - 731 милиарда долара или 49% общо. За войната в Афганистан са похарчени 584 милиарда долара (39% от общата сума). За настоящата операция в Афганистан са отделени 134,3 милиарда долара, а за кампанията в Сирия - 23,5 милиарда долар.Войната в Афганистан, започнала през октомври 2001 г., е най-продължителната в историята на Въоръжените сили на САЩ. В момента в държавата има около 14 000 американски военнослужещи. По време на пика на кампанията през 2011 г. САЩ поддържаха 101 000 войници.", "date": "2018.09.11", "title": "$1,5 трлн. изхарчили САЩ за операциите в Афганистан, Ирак и Сирия"}
{"url": "https://news.bg/politics/bivsh-sekretar-na-mvr-glavsekat-ne-si-e-svarshil-rabotata-za-nagrada-stava-ministar.html", "text": "Престъпността е гигантска и тя засяга всеки един българин, заяви пред БНР бившият секретар на МВР Николай Радулов.Според него реалната престъпност е поне три пъти по-голяма от официалните данни. \"Главният секретар не си е свършил работата, а за награда го правят министър. Има няколко души, които отчетливо ги виждат и гражданите, и служителите, които са по-подходящи и за главен секретар, и за министър\", каза Радулов без да уточнява кои са те.Относно слуховете за минало в охранителния бизнес на спрягания за вътрешен министър Младен Маринов, експертът коментира, че не е чул ясно отричане, нито доказателства, че подобни твърдения не са верни.\"Чувам даже от служители, че лично са го виждали да охранява този или онзи. Главният секретар, когато има нещо, което не е достатъчно ясно в биографията му, това води до последващи проблеми не само за него, но и за развитието и авторитета на МВР. В момента авторитетът е на много ниско ниво\", каза Радулов.Той е песимист, че трансформацията на Маринов от главен секретар в министър ще помогне за повишаването на авторитета на вътрешното ведомство. Според него е абсурдно издигането на Младен Маринов за министър на вътрешните работи.Проф. Радулов се мотивира, че не политическите отговорност или безотговорност са довели до тежката катастрофа, а конкретно неспазване на правила за строеж. Липсата на резултати от дейността на МВР да решава въпроси, .По думите на бившия секретар на МВР е доста странно решението този, който е отговорен за практическото провеждане на всичко, което МВР трябва да гарантира, вместо да си отиде заедно с министъра, той да замени министъра. \"Министърът и главният секретар са двете страни на една и съща монета\", каза Николай Радулов.Припомняме, че  - на регионалния министър , на транспортния министър Ивайло Московски и на вътрешния министър  бяха  във връзка с , където загинаха 17 души, а много други бяха ранени.От БСП поискаха . С коментар по темата излезе и .В Националната следствена служба бяха разпитани 20-те членове на Държавната приемателна комисия, извършила окончателното приемане на пътя след ремонта му. министърът на регионалното развитие и благоустройството Николай Нанков и председателят на Управителния съвет на Агенция \"Пътна инфраструктура\" Светослав Глосов.", "date": "2018.09.11", "title": "Бивш секретар на МВР: Главсекът не си е свършил работата, за награда става министър"}
