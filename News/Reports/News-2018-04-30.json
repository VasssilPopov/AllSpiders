{"url": "https://news.bg/world/ruski-oligarsi-sa-ukrili-usd47-mlrd-na-virdzhinskite-i-kaymanovite-ostrovi.html", "text": "Общият обем на средствата, укрити от руснаци в британски офшорки на Вирджинските и Каймановите острови, възлиза на 34 милиарда фунта стерлинги (около 47 милиарда долара), съобщава в. \"The Sunday Times\".Информацията е позована на данни от международната неправителствена организация Global Witness, която се бори с корупцията и екологичните престъпления в страните, изнасящи природни ресурси.Цитираната сума е пет пъти по-голяма от средствата, изнесени от руски граждани в самата Великобритания.Освен това данните на Global Witness показват, че през последното десетилетие през Великобритания са преминали 110 милиарда фунта стерлинги, което означава, че страната е втората по значимост офшорна дестинация за руските олигарси след Кипър.На фона на скандала с отравянето на бившия двоен агент Сергей Скрипал и дъщеря му Юлия група британски депутати поде инициатива за приемането на закон, който да задължи британските офшорни зони да разкриват самоличността на бизнесмените, притежаващи активи под юрисдикцията на Обединеното кралство.В момента Вирджинските и Каймановите острови са освободени от това изискване, което е в сила в самата Великобритания.Премиерът Тереза Мей вече се обяви за замразяване на всички активи на руските олигарси, намиращи се на британска територия.", "date": "2018.04.30", "title": "Руски олигарси са укрили $47 млрд. на Вирджинските и Каймановите острови"}
{"url": "https://news.bg/world/investirayte-v-kanabis-dohodonosno-e-prizova-zoran-zaev.html", "text": "Премиерът на Македония Зоран Заев е убеден, че до края на май страната ще има финансови постъпления от износа на изсушени цветя от канабис за олио, съобщава седмичното сръбско списание Nedeljnik.Министър-председателят също призова да се инвестира в производството на канабис, \"защото е доходоносно\".Той подчерта, че \"етиката и законите в Македония\" позволяват отглеждането на марихуана за медицински цели. По думите му до момента са издадени осем лиценза, докато други \"четири или пет\" се преглеждат.Заев лично подкрепя такъв бизнес, тъй като се предвижда да отвори нови работни места и да вкара в хазната 100 милиона евро, което е 1,0% от БВП на балканската държава.\"\", уточни Заев.Премиерът е убеден, че до края на май Македония ще получи пари от износ на изсушен канабис за олио за пазарите в Полша и Германия.Македонският премиер направи коментара пред парламента, след като депутат го попита дали е истина, че негов братовчед отглежда канабис за медицински цели.Заев потвърди, че братовчед му е купил оранжерия за отглеждане на канабис в партньорство с компания от Словения, която произвежда марихуана за медицински цели в Германия и Полша.Според Заев общите инвестиции в този бизнес в страната са в размер на 10 милиона евро. Вече са наети 30 души, като целта е 130 работници.", "date": "2018.04.30", "title": "Инвестирайте в канабис, доходоносно е, призова Зоран Заев"}
{"url": "https://news.bg/economics/s-nad-500-000-deklaratsii-priklyuchi-kampaniyata-na-nap.html", "text": "С над 500 000 декларации приключи кампанията за деклариране на доходите на физическите лица в НАП. Приблизително половината от тях са изпратени по интернет, подписани с електронен подпис или с безплатния персонален идентификационен код - ПИК. От НАП отчитат сериозно повишаване на интереса към е-подаването на декларации от физическите лица.Системата за онлайн деклариране ще продължи да работи до полунощ, а Централна поща в столицата приема декларации до 20 часа на 30 април.\"Всяка втора декларация за доходите е получена онлайн тази година. Интересът към е-услугите на НАП е разбираем, тъй като те спестяват разходи и време както на гражданите, така и на администрацията\", коментира по повод края на кампанията Боряна Георгиева, директор \"Обслужване\" в НАП", "date": "2018.04.30", "title": "С над 500 000 декларации приключи кампанията на НАП"}
{"url": "https://news.bg/politics/vera-jourova-ne-natiskame-darzhavite-da-ratifitsirat-istanbulskata-konventsiya.html", "text": "Винаги, когато говоря с мъже, си мисля и за този проблем - насилието над жените. Това заяви на дискусия в София европейският комисар по правосъдие, потребители и равнопоставеност между половете Вера Йоурова.Винаги си мисля и за проблема с насилието срещу жените. Всички сме убедени, че за мъжете е важно да си представят следното - какво ще стане, ако това насилие е упражнено срещу техните дъщери. Нито един от мъжете, с които съм говорила, не желае дъщеря му или дъщерите му да е обект на насилие. Мисля, че това е важен момент. Не желаем това насилие да продължава, заяви Йоурова.\"Не оказваме натиск върху никоя държава. Опитваме се , защото вярваме, че тя може да промени състоянието на децата по отношение жените и децата, застрашени от домашно насилие\", каза еврокомисарят без да уточнява действието на документа по отношение на мъжете, пострадали от домашно насилие.Не става дума само за България, а за всички източноевропейски страни, изтъкна еврокомисарят по равнопоставеност между половете. \"В славянските държави не правим разграничаване между полова идентичност и сексуална ориентация. Това е нещо естествено, което е почти биологичен фактор. Джендър е конструкция, определена допълнително - полова идентичност. В работата си стриктно разграничавам джендър и сексуална ориентация. В някои случаи може би е имало погрешен превод. Аз съм юрист, изучавала съм право, антропология\", заяви Йоурова.Тя обясни, че пет години е учила какви са различията между биологичното определение на човека (сексуалната ориентация), което той не може да промени и веднага се поправи - разбира се, може да го промените, но не говорим за това в момента и естествените различия между хората, които не може да се променят.Не сме наивни да правим законодателство или правила, които биха оказвали натиск върху естествената среда на човека. Но когато говоря за насилие срещу жените, говоря за насилие, причинено от физически доминиращото присъствие на мъжа в семейството - това е друго, допълни еврокомисар Вера Йоурова.", "date": "2018.04.30", "title": "Вера Йоурова: Не натискаме държавите да ратифицират Истанбулската конвенция "}
{"url": "https://news.bg/int-politics/iran-veche-ne-vizhda-prichina-da-ostava-v-yadrenata-sdelka.html", "text": "Ядреното споразумение, сключено между Иран и шестте световни сили през 2015 г., вече не било устойчиво за Техеран в неговата настояща форма - независимо дали САЩ ще излязат от споразумението или не. Това обяви заместник-министърът на външните работи на Иран, цитиран от ДПА.\"Статуквото на споразумението просто не е устойчиво за нас, независимо дали американците ще излязат от него или не\", изтъкна Абас Арагчи.Същевременно наближава крайният срок 12 май, до който американският президент Доналд Тръмп трябва да реши дали да се откаже или да не се откаже от споразумението, имащо за цел да попречи на Иран да създаде опасна програма за ядрени оръжия. Ако той избере да го прекрати, той ще наложи отново санкции срещу Иран.От Кремъл заявиха по-рано, че Франция и Русия - две от страните, подписали споразумението - отново са потвърдили ангажимента си към него.Френският президент Еманюел Макрон и руският му колега Владимир Путин разговаряха по телефона и \"призоваха за запазване на плана и пълното му прилагане\".По време на посещението си във Вашингтон през миналата седмица Макрон се опита да убеди Тръмп да остане в споразумението.Но той също така разгневи Техеран, повтаряйки призива си за по-широко споразумение, ограничаващо арсенала от балистични ракети на Иран и участието му в регионални конфликти.Арагчи, който е част от преговорния екип на Иран по ядреното споразумение, подчерта, че страната му има \"готови варианти за всички сценарии\".Арагчи и иранският външен министър Мохамед Джавад Зариф наскоро подчертаха, че изпълнението на икономическите обещания по сделката е по-важно за бъдещето му в сравнение с решението на Тръмп за евентуално излизане на САЩ.Главното притеснение на Иран са банковите санкции, като предупреждава, че без предложените икономически ползи няма да има причина да остане в сделката.Въпреки че всички икономически санкции бяха отменени през януари 2016 г., големите европейски банки, опасявайки се от санкции на САЩ, отказаха да финансират западни търговски проекти с Иран.Иран подписа ядреното споразумение със САЩ, Великобритания, Русия, Китай, Германия и Франция през 2015 г., като се съгласи на 10-годишно ограничаване на ядрената му програма, включително забрана на ядрените оръжия, в замяна на отмяна на икономическите санкции.", "date": "2018.04.30", "title": "Иран вече не вижда причина да остава в ядрената сделка"}
{"url": "https://news.bg/world/ako-harvatite-iskat-diplomaticheska-voyna-shte-ya-poluchat-predupredi-belgrad.html", "text": "Ако хърватите искат дипломатическа война, те ще я получат. Това заяви сръбският външен министър Ивица Дачич, цитиран от B92.Дачич подчерта, че политиката на страната му към Хърватия ще се основава на принципа на реципрочност.Той поясни, че Белград ще отговори по същия начин, ако Загреб реши да изтегли посланика си.\"\", предупреди Дачич в интервю за таблоида Informer.В материала, публикуван със заглавието \"Ако хърватите искат война, те ще получат война\", Дачич припомни, че Загреб първи обяви военния министър на Сърбия за персона нон грата, на което Сърбия отговори с реципрочна мярка.\"\", обясни той.Дачич описа реципрочността като \"майка на дипломацията\" и отбеляза, че президентите на САЩ и Русия \"правят същото\".Относно вероятността Хърватия да забави придвижването на Сърбия към ЕС, Дачич заяви, че \".\"\", каза Дачич.Преди десетина дни Хърватия забрани на сръбския военен министър Александър Вулин да присъства на възпоменателна церемония в Ясеновац във връзка с жертвите в концентрационния лагер през Втората световна война.", "date": "2018.04.30", "title": "Ако хърватите искат дипломатическа война, ще я получат, предупреди Белград"}
{"url": "https://news.bg/int-politics/sauditskiyat-prints-kam-palestintsite-zatvaryayte-si-ustata-ili-pregovaryayte-za-mir.html", "text": "Престолонаследникът на Саудитска Арабия остро е разкритикувал палестинското ръководство по време на среща с американски еврейски организации в Ню Йорк през миналия месец, нахоквайки президента на Палестинската автономия Махмуд Абас за отхвърлянето на предложенията за мир, съобщават израелски медии.\"През последните няколко десетилетия палестинското ръководство пропусна една възможност след друга и отхвърли предложенията за мир, които му бяха дадени\", изтъкнал принц Мохамед бин Салман пред еврейските организации. \"Време е палестинците да приемат предложенията и да се съгласят да седнат на масата за преговори, или да си затварят устата и да спрат да се оплакват\", отсякъл той.\"Хората буквално паднаха от столовете си\", разкри източник, информиран за срещата.Принцът също така е заявил, че палестинският въпрос не бил приоритет за саудитското правителство, което \"има много по-спешни и важни въпроси, с които да се занимава\" като Иран.Ала Мохамед бин Салман посочил, че Израел и палестинците ще трябва да постигнат напредък в мирните преговори, преди Саудитска Арабия и други страни от Персийския залив да нормализират отношенията си с еврейската държава.Саудитска Арабия и Израел се сближиха през последните няколко години, тъй като и двете правителства са разтревожени за заплахата от Иран и неговите съюзници в региона.По време на посещението си в САЩ Мохамед бин Салман изтъкна в интервю за местна телевизия, че иранският върховен лидер аятолах Али Хаменеи \"много прилича на Хитлер\". Той също така каза, че израелците \"имат право на собствена земя\".", "date": "2018.04.30", "title": "Саудитският принц към палестинците: Затваряйте си устата или преговаряйте за мир "}
{"url": "https://news.bg/world/chetirima-alpinisti-zaginaha-i-10-sa-postradali-v-shveytsarskite-alpi.html", "text": "Четирима души загинаха в швейцарските Алпи и други петима са в тежко състояние, след като лошо метеорологично време ги принуди да прекарат нощта на открито в района на Pigne d'Arolla.Информацията се съобщава от полицията в швейцарския кантон Вале, цитирана от \"Ройтерс\".Спасители са открили общо 14 души, като някои от тях са с измръзване. Единият от групата вероятно е загинал след падане. Те са откарани до болница с хеликоптер, но впоследствие други трима са починали, се казва в съобщението.Допълва се, че алпинистите са от Италия, Франция и Германия.", "date": "2018.04.30", "title": "Четирима алпинисти загинаха и 10 са пострадали в швейцарските Алпи"}
{"url": "https://news.bg/finance/polozhitelno-saldo-za-mart-otchitat-ot-mf.html", "text": "Салдото по Консолидираната фискална програма (КФП) на касова основа към месец март 2018 г. е положително и е в размер на 592,7 млн. лв. (0,6 % от прогнозния БВП). То се формира от излишък по националния бюджет в размер на 880,2 млн. лв. и дефицит по европейските средства в размер на 287,6 млн. лева.Това показват данни от месечните отчети на първостепенните разпоредители с бюджет.Основните фактори за формиране превишението на приходите над разходите към месец март са добрите параметри по изпълнението на данъчните и осигурителните приходи по националния бюджет, информират от Министерството на финансите.Постъпилите приходи и помощи по консолидираната фискална програма (КФП) към март 2018 г. са в размер на 9 218,8 млн. лв. или 24,1 % от годишните разчети. Съпоставени със същия период на предходната година, данъчните и неданъчните приходи нарастват с 621,1 млн. лв. (7,3 %), докато постъпленията от помощи са по-ниски.Общата сума на данъчните постъпления, включително приходите от осигурителни вноски, възлиза на 7 828,6 млн. лв., което представлява 25,1 % от планираните за годината приходи. Съпоставено с данните към месец март 2017 г. данъчните постъпления нарастват номинално със 7,4 % (539,8 млн. лева).Приходите от преки данъци са в размер на 1 453,2 млн. лв. или 25,2 % от предвидените в разчетите за годината, като спрямо същия период на предходната година нарастват със 122,4 млн. лева (9,2 %).Приходите от косвени данъци са в размер на 3 829,3 млн. лв., което е 25,3 % от разчетите за годината. Съпоставено с данните към март 2017 г., постъпленията в групата нарастват със 115,3 млн. лв. (3,1 %). Постъпленията от ДДС са в размер на 2 561,3 млн. лв. или 26,2 % от планираните.Размерът на невъзстановения ДДС към 31 март 2018 г. е 70,8 млн. лева. Приходите от акцизи възлизат на 1 195,6 млн. лв. (23,2 % от разчетените за годината). Постъпленията от мита са 63,8 млн. лв. или 33,5 % от разчета за годината, информират от ведомството на Владислав Горанов.Постъпленията от други данъци (вкл. имуществени данъци и др. данъци по ЗКПО) са в размер на 330,0 млн. лв. или 30,1 % изпълнение на годишните разчети.Приходите от социално и здравноосигурителни вноски са 2 216,1 млн. лв., което представлява 24,3 % от разчетените за годината. Съпоставено със същия период на предходната година, приходите от осигурителни вноски нарастват номинално с 14,6 % (282,2 млн. лева).Неданъчните приходи са в размер на 1 254,1 млн. лв., което представлява 26,7 % изпълнение на годишните разчети. Приходите от помощи са в размер на 136,2 млн. лева.Разходите по консолидираната фискална програма (включително вноската на Република България в бюджета на ЕС) към март 2018 г. възлизат на 8 626,2 млн. лв., което е 21,9 % от годишните разчети.За сравнение, разходите по консолидираната фискална програма за същия период на 2017 г. бяха в размер на 7 780,6 млн. лева. Номиналното нарастване се дължи както на по-високия размер на разходите по националния бюджет, така и на нарастването на разходите по сметките за средствата от Европейския съюз.Ръстът на разходите спрямо същия период на 2017 г. е основно поради по-високия размер на социалните плащания, свързан с базов ефект при разходите за пенсии от увеличението им от юли 2017 г. и увеличението на две стъпки през 2017 г. на размера на минималната пенсия (от юли и октомври), по-високи разходи за персонал (основно поради увеличението на възнагражденията на педагогическия персонал в системата на средното образование) и нарастването на капиталовите разходи (основно по сметките за средства от ЕС).Нелихвените разходи са в размер на 7 939,6 млн. лв., което представлява 21,3 % от годишните разчети. Текущите нелихвени разходи към март 2018 г. са в размер на 7 378,6 млн. лв. (23,7 % от разчета за годината), капиталовите разходи (вкл. нетния прираст на държавния резерв) възлизат на 554,1 млн. лв. (9,0 % от разчетите към ЗДБРБ за 2018 г.).Предоставените текущи и капиталови трансфери за чужбина са в размер на 6,9 млн. лв. Лихвените плащания са в размер на 378,4 млн. лв. или 52,4 % от планираните за 2018 година.Частта от вноската на Република България в бюджета на ЕС, изплатена към 31 март 2018 г. от централния бюджет възлиза на 308,2 млн. лв. Това е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (EС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (EС, Евратом) 2016/804 на Съвета от 17 май 2016 година.Размерът на фискалния резерв към 31 март 2018 г. е 10,1 млрд. лв., в т.ч. 9,5 млрд. лв. депозити на фискалния резерв в БНБ и банки и 0,6 млрд. лв. вземания от фондовете на Европейския съюз за сертифицирани разходи, аванси и други.Междувременно от Министерството на финансите очакват излишък в размер на 1 328,9 млн. лева по консолидираната фискална програма към април 2018 г.На база на предварителни данни и оценки се очаква салдото по консолидираната фискална програма (КФП) на касова основа към април 2018 г. да бъде положително в размер на 1 328,9 млн. лв. (1,3 % от прогнозния БВП). За сравнение салдото по КФП към април 2017 г. бе излишък в размер на 1 590,7 млн. лв. (1,6 % от БВП). Месец април традиционно се характеризира с превишение на приходите над разходите по консолидираната фискална програма поради спецификата на данъчния календар. За подобрението на бюджетното салдо през месеца допринасят и възстановените суми от ЕК в частта на помощите.Приходите и помощите по КФП към април 2018 г. се очаква да бъдат в размер на 12 941,6 млн. лв. (33,9 % от годишния разчет), като спрямо април 2017 г. се отбелязва ръст от 924,8 млн. лева. Ръстът спрямо предходната година се дължи основно на по-високите данъчни и неданъчни приходи, които нарастват с 996,5 млн. лв. (8,6 %), докато постъпленията от помощи остават по-ниски от отчетените за същия период на предходната година.Разходите по консолидираната фискална програма (вкл. вноската на Република България в бюджета на ЕС) към април 2018 г. са в размер на 11 612,7 млн. лв., което е 29,5 % от годишния разчет. За сравнение разходите по КФП за същия период на 2017 г. бяха в размер на 10 426,1 млн. лева. Номиналното нарастване се дължи както на по-високия размер на разходите по националния бюджет, така и на нарастването на разходите по сметките за средствата от Европейския съюз. Ръстът на разходите по националния бюджет се дължи основно на по-високия размер на здравноосигурителните и социалните плащания (базов ефект при разходите за пенсии от увеличението от юли 2017 г. и увеличението на две стъпки през 2017 г. на размера на минималната пенсия от юли и октомври), по-високите разходи за персонал (основно поради увеличението на възнагражденията на педагогическия персонал в системата на средното образование и др., докато по сметките за средства от ЕС нарастват основно капиталовите разходи.Частта от вноската на Република България в бюджета на ЕС, изплатена към 30 април 2018 г. от централния бюджет, възлиза на 390,2 млн. лв. Това е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (EС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (EС, Евратом) 2016/804 на Съвета от 17 май 2016 година, допълват от МФ.", "date": "2018.04.30", "title": "Положително салдо за март отчитат от МФ "}
{"url": "https://news.bg/world/iran-ima-tehnicheskite-vazmozhnosti-da-obogati-uran-do-po-visoko-ravnishte.html", "text": "Иран има техническите възможности да обогати уран до по-високо равнище в сравнение с потенциала преди да бъде сключено ядреното споразумение със световните сили.Това съобщава иранската държавна телевизия, позовавайки се на директора на Организацията за атомна енергия на Ислямската република Али Акбар Салехи, информира \"Ройтерс\".Президентът на САЩ Доналд Тръмп даде на Франция, Великобритания и Германия срок до 12 май да \"поправят ужасните пропуски\" в споразумението или ще поднови санкциите срещу Ислямската република.Салехи призова Тръмп да не тръгва по този път.\"\", подчерта той.В споразумението е заложено Иран да не обогатява уран на ниво по-високо от 3,6%. Ислямската република прекрати производството на уран с 20% обогатяване и предаде запасите си като част от сделката със САЩ, Великобритания, Франция, Германия, Китай и Русия.Обогатен уран до 20% чистотата е далеч над нормалните 5% за производство на гориво за мирно използване на атомна енергия, но не е достатъчно за ядрена бомба, тъй като е необходим уран с чистотата от 80-90%.Техеран изключва предоговаряне на споразумението.Великобритания, Франция и Германия подкрепят договореностите, но призовават Иран да ограничи действията си в региона и да прекрати ракетната си програма.Междувременно около 20,00 часа българско време премиерът на Израел Бенямин Нетаняху ще обяви, че Иран лъже и не изпълнява ядреното споразумение. Нетаняху ще представи доказателства на разузнаването, според които Иран \"мами\".Израел е запознал САЩ с информацията още през уикенда.", "date": "2018.04.30", "title": "Иран има техническите възможности да обогати уран до по-високо равнище"}
{"url": "https://news.bg/politics/ninova-kam-borisov-vie-ste-evroumnikat-prinudil-ni-da-sme-kato-aborigeni.html", "text": "Часове след като премиерът Бойко Борисов запита реторично кой евроумник ни кара да живеем по-зле от аборигени в социалните мрежи му отговори лидерът на БСП Корнелия Нинова.Във Фейсбук лидерът на опозицията написа, че е щастлива, че България днес е център на дискусията за двойните стандарти в храните. Тя е изумена от въпросите на премиера Борисов относно поведението на големите търговски вериги в България.\"Кой мислите, че е умникът, господин премиер? Ами Вие. Проверете колко пъти ГЕРБ гласуваха против закона за търговските вериги от 2012 г. досега. С него видите ли сме гонели чуждите инвеститори. А ние просто искахме да не увреждат здравето на българския народ с некачествени храни и да не убиват българското производство. Проверете дали президентът Плевнелиев не наложи вето. Наложи. Заради лобизъм в полза на големите. А кой нарочи БСП за антиевропейска партия, защото произнесох изречението: българският народ не е втора ръка в Европа, за да ни продавате втора ръка храна. Вие, господин премиер\", написа Нинова в на своята страница в социалната мрежа.Тя бе категорична, че Борисов твърде дълго управлява, за да помни такива подробности. Нинова се закани, че за пореден път ще внесе същия закон. Чакаме да видим как ще гласувате този път, пише лидерът на БСП.В отговор на думите на Нинова депутатът от ГЕРБ и бивш министър на икономиката Делян Добрев написа във Фейсбук, че Законът на Корнелия Нинова нямал нищо общо с качеството на храните.\"Аз внесох редакция на всички нейни текстове от първо четене и тя разгорещено защитаваше от трибуната моите предложения на второ четене, все едно са нейни. Текстовете обаче бяха за защита на българските производители, а не за палмовото масло или други подобни съставки... Законът остана докрай с вносител Корнелия Нинова и група народни представители, приет от НС и това може лесно да се провери...\", пише Добрев.Добрев открива противоречие в поста във Фейсбук на Нинова. Няма как един закон да е върнат от Плевнелиев без да е приет преди това от НС. И отново в интерес на истината, въпреки връщането от президента, законът бе повторно гласуван и окончателно приет от Народното събрание, пише Добрев.", "date": "2018.04.30", "title": "Нинова към Борисов: Вие сте евроумникът, принудил ни да сме като аборигени"}
{"url": "https://news.bg/world/kamarata-na-lordovete-otnovo-poryaza-britanskoto-pravitelstvo-za-brekzit.html", "text": "Камарата на лордовете на Великобритания отново поряза правителството за Брекзит, съобщава \"Гардиън\". Британското правителство загуби гласуване на поправка, след като 335 законодатели срещу 244 гласуваха в полза увеличаване властта на парламента относно договора за Брекзит.Лордовете подкрепиха законодателство, което дава на законодателния орган последната дума за всяко споразумение с ЕС. Прокараната поправка също гарантира, че гласуване срещу споразумението за напускане на ЕС няма автоматично да доведе до Брекзит без сделка. Парламентът трябва да определи действията на правителството, ако окончателното споразумение бъде отхвърлено от депутатите или сделката не бъде финализирана до февруари 2019 г.Това е още един удар за премиера Тереза Мей, след като в средата на април камарата нанесе срамна загуба на правителството. Камарата на лордовете се обяви против отказа на Мей Обединеното кралство да остане в митническия съюз на ЕС след Брекзит.", "date": "2018.04.30", "title": "Камарата на лордовете отново поряза британското правителство за Брекзит"}
{"url": "https://news.bg/int-politics/sasht-dostavi-protivoraketni-kompleksi-javelin-na-ukrayna.html", "text": "Американските противоракетни комплекси Javelin вече са доставени на Украйна, заяви в понеделник пред РИА Новости официалният представител на държавния департамент.\"Доставихме им ги\", заяви той, въздържайки се от други коментари. През 2017 г. американските власти одобриха доставката на Киев оръжия, включително преносни противотанкови ракетни комплекса Javelin.Независимо от нееднократните молби от украинската страна, предишната администрация на президента Барак Обама отказваше такава доставка. Украинският президент Петро Порошенко съобщи, че Киев разчита да получи оръжие от САЩ през 2018 г.Русия нееднократно предупреди, че доставката на оръжие за Украйна ще доведе до ескалация на конфликта в Донбас. Както нееднократно прессекретарят на президента на Русия Дмитрий Песков заявяваше, че доставката на оръжие на Украйна няма да помогне за урегулиране на ситуацията в Донбас и реализацията на Минските споразумения.Зам.-министърът на руското външно ведомство Григорий Карасин също заяви, че Москва е обезпокоена от планираната доставка на смъртоносни оръжия за Украйна.", "date": "2018.04.30", "title": "САЩ достави противоракетни комплекси Javelin на Украйна"}
{"url": "https://news.bg/world/kak-da-izbegnem-kapanite-na-dezinformatsiyata.html", "text": "\"Не смятаме да създаваме министерство на истината, нито тотален контрол като в известния роман на Оруел\", заяви еврокомисарят по сигурността Джулиан Кинг. \"Ние няма да решаваме кое е правилно и кое не - това е задача на юзърите\", каза още еврокомисарят. С помощта на нови средства в интернет на тях ще им се даде възможност сами да преценяват дали четат \"fake news\" (\"фалшиви новини\"), кой се скрие зад определени публикации и кой плаща за тях.Мерки за самоконтролСвободата на мненията обаче няма да бъда ограничавана в никакъв случай, увери комисарят. За да бъде постигнато това, ЕК предлага редица мерки, базиращи се на доброволен самоконтрол на големите онлайн-платформи и на социалните медии като Twitter, Snapchat и Instagram. Според Джулиан Кинг, фалшивите новини могат да застрашат единството на обществата в ЕС. \"Трябва да бъдем много бдителни - особено преди изборите за Европарламент през идната година, защото има опасност те да бъдат повлияни с помощта на фалшиви новини\", допълни еврокомисарят и представи предложенията на ЕК. Ето по-важните от тях:- До лятото трябва да бъде разработен каталог с критерии, с чиято помощ да се разпознават дезинформациите. Това ще стане в сътрудничество с интернет-концерните, търсачките, рекламодателите и медиите. Но какво са всъщност \"fake news\"? Мненията по въпроса са различни. Докато американският президент обвинява CNN за разпространяването на лъжливи новини, ЕК визира по-скоро руските фабрики за тролове, които разпространяват лъжи. Според еврокомисаря Кинг, разпространяването на фалшиви информации е част от официалната военна доктрина на Русия.- ЕК предлага да бъде създадена независима европейска мрежа от контрольори, които проверяват фактите. Усилията на медиите, които с помощта на факти оборват фалшивите новини, ще бъдат подкрепени организационно и финансово от ЕС.- На интернет-платформите ще бъде предложено да създадат доброволна система за маркиране на достоверността на новините и постингите. Това ще става с помощта на различни цветове и символи. По този начин ще става ясно кой какви новини разпространява и кой плаща за определени съдържания. Това \"проследяване\" на определена информация в интернет е съществен фактор за създаване на доверие, твърдят от ЕК.- ЕК предлага потребителите на интернет да бъдат по-добре информирани за това кой какви постинги им изпраща в социалните медии. Освен това - информации за алгоритмите, които избират какво съдържание да бъде разпространено.- За разпознаването и изтриването на \"fake news\" ще се залага на сътрудничеството с интернет-концерните в сферата на изкуствения интелект и алгоритмите, които \"претърсват\" интернет без човешка помощ, за да откриват тролове и фалшиви профили.Еврокомисарят за сигурността Джулиан Кинг се надява до октомври 2018 година да бъдат постигнати вече първите резултати от тези нововъведения. След това трябва да бъде решено дали доброволните мерки са достатъчни или има нужда от нови закони.Най-високо е доверието към РадиотоДжулиан Кинг заяви, че предложенията му взимат предвид мнението на европейските потребители на интернет. 83% от участниците в социологическо проучване на ЕС споделят, че фалшивите информации в мрежата представляват \"опасност за демокрацията\". 60% от анкетираните твърдят, че нямат понятие защо Туитър, Фейсбук и сие им показват едни или други информации. Само 26% от анкетираните смятат, че на онлайн-медиите може да се вярва. С най-голямо доверие се ползва радиото - 70% от анкетираните се доверяват на информациите, съобщавани в ефира. Следват печатните издания на вестниците и телевизията.", "date": "2018.04.30", "title": "Как да избегнем капаните на дезинформацията"}
{"url": "https://news.bg/health/burgaski-lekari-spasiha-rodilka-s-opasniya-dik-sindrom.html", "text": "Родилка, която преди три седмици разви смъртоносния ДИК синдром, беше спасена от лекарите в Университетската болница \"Дева Мария\" в Бургас, предаде bTV.Младата майка Маргарита Драганова вече е добре и беше изписана заедно с бебето, съобщиха от лечебното заведение.Тя бе приета в болницата със започнало раждане. Уточнява се, че Маргарита е направила гърч, тъй като е била в еклампсия - състояние, което само по себе си е застрашаващо живота на родилката. Тя е получила е допълнително усложнение - разстройство в съсирването на кръвта, при което смъртността е над 90%.Бебето беше спасено със спешно секцио от д-р Сашо Георгиоски и д-р Делян Йорданов секцио.В следващите дни екипите на отделенията по анестезиология и интензивно лечение и акушерство и гинекология водеха денонощна борба за живота на майката. Наред с това специалистите от отделението по неонатология се грижеха за новородения Емануил.Междувременно, стотици хора се отзоваха на кампанията за кръводаряване.Маргарита днес обиколи отделенията, в които премина престоят й в болницата - за да благодари на лекарите, медицинските сестри и на обикновените граждани, които я спасиха с усилията си и с дарената кръв.", "date": "2018.04.30", "title": "Бургаски лекари спасиха родилка с опасния ДИК синдром"}
{"url": "https://news.bg/int-politics/netanyahu-iran-bezsramno-e-ukril-razrabotki-na-yadreno-orazhie.html", "text": "Премиерът на Израел Бенямин Нетаняху обвини Иран в укриване на разработки на ядрено оръжие, предадоха информационните агенции.Нетаняху заяви, че израелските спецслужби разполагат с \"половин тон материали\", включващи 55 хиляди документа и 183 компактдиска от ядрените архиви на Иран.Изявлението му, което той произнесе на английски, беше излъчено от всички водещи телевизионни канали в Израел.По думите на израелския премиер, материалите доказват, Техеран \"безсрамно е лъгал\", че не е работил по създаване на ядрено оръжие преди сключването на сделката с шесторката международни посредници (САЩ, Великобритания, Русия, Франция, Германия и Китай) и че замразява ядрената си програма.Той посочи, че в рамките на секретния проект \"Амад\" Иран е разработвал ядрени оръжия. Речта на Нетаняху беше придружена със слайдове и с веществени доказателства, намиращи се на разположение на израелските спецслужби. Припомняме, през 2015 г. Техеран се съгласи да замрази ядрената си програмаНетаняху изрази готовност да предостави документи на представители на други държави, които искат да се запознаят със случая, както и на Международната агенция по атомна енергия (МААЕ). Той допълни, че израелките спецслужби вече са споделили разузнавателната информация с американските си колеги. Припомняме, вчера президентът на Иран Хасан Рохани, в телефонен разговор с френския държавен глава Еманюел Макрон, заяви, че Техеран категорично не приема идеята за нови преговори по ядреното споразумение.", "date": "2018.04.30", "title": "Нетаняху: Иран безсрамно е укрил разработки на ядрено оръжие"}
{"url": "https://news.bg/world/asad-agresiyata-na-zapada-zasilva-reshimostta-na-siriytsite.html", "text": ".Това заяви президентът на арабската държава Башар Асад, цитиран от САНА, предаде ТАСС.По думите му неотдавна извършените от САЩ, Великобритания и Франция атаки \"засилват решимостта на сирийците да отстояват националния си суверенитет и право сами да решават бъдещето си\".В Дамаск сирийският лидер проведе разговори с председателя на иранската парламентарна комисия по национална сигурност и външна политика Алаедин Боруджери.По време на срещата е потвърден \"\".Според агенцията Боруджери е казал на срещата, че заговорът на САЩ и съюзниците им е претърпял поражение в Сирия, което е станало благодарение на съпротивата и разгрома на терористите.", "date": "2018.04.30", "title": "Асад: Агресията на Запада засилва решимостта на сирийците"}
{"url": "https://news.bg/politics/zabranyavat-upravlenieto-na-dronove-mezhdu-3-i-6-may.html", "text": "Забраняват управлението на дистанционно управляеми летателни системи (дронове) в периода на провеждане на тренировките на ВВС от 3 до 6 май и по време на военния парад на Гергьовден.Забраната е въведена с цел гарантиране на безопасността на участващите военни вертолети и самолети, както и за да бъде предотвратен възможен нежелан инцидент в район със струпване на много хора, съобщиха от Министерството на отбраната.При подготовката на парада от 3 до 6 май 2018 г. са планирани полети на вертолети и самолети на българските ВВС, с прелитане на малка височина над град София, площад \"Княз Александър I\". Полетите са подготовка на авиацията ни за военния парад в Деня на Храбростта и празника на Българската армия.Тренировъчни полети над София ще бъдат изпълнявани в следните времеви интервали:В Деня на Храбростта и празник на Българската армия, на 6 май 2018 г. вертолети и самолети на българските ВВС ще прелетят над площад \"Княз Александър I\" в София от 10.00 ч. до 11.00 ч., за участие във военния парад.Междувременно от МО предупредиха, че ще има предислоциране на военна техника, която ще дефилира по време на Гергьовденския парад. Техниката ще бъде местена от 1 май, от военните формирования в страната до летище Доброславци край София.Военната техника ще се придвижва по националната пътна инфраструктура от градовете Сливен, Ямбол, Казанлък, Карлово, Асеновград, Стара Загора, Плевен и Благоевград до летище Доброславци.", "date": "2018.04.30", "title": "Забраняват управлението на дронове между 3 и 6 май"}
{"url": "https://news.bg/crime/tsatsarov-s-ukazaniya-pri-zashtita-ot-domashno-nasilie-i-zakani-s-ubiystvo.html", "text": "Главният прокурор Сотир Цацаров утвърди Указание за работа на Прокуратурата по преписки и досъдебни производства, образувани по съобщения за осъществено домашно насилие, за закана с убийство и за нарушена заповед за защита от домашно насилие. Целта на указанието е да бъде създаден унифициран механизъм за своевременна реакция на прокурорските органи в такива случаи, както и да се защитят ефективно правата на пострадалите лица.Указанието въвежда задължителни единни процедури при подаване на сигнали /жалби/ за домашно насилие, за закана с убийство и за нарушена заповед за защита от домашно насилие. Предвижда се незабавно започване на действия от страна на дежурните прокурори веднага след приемането на сигнала.При лично явяване на пострадалия в районната прокуратура задължително му се снемат писмени обяснения от дежурен прокурор, като му се предоставя и възможност да попълни формуляр, съдържащ и информация за неговите права. Предвидено е, че когато прокурорът установи данни за непосредствена опасност за живота и здравето на пострадалото лице, той незабавно уведомява съответното полицейско управление за предприемане на мерки съобразно ЗМВР и ЗЗДН.Въвежда се задължително установяване на определени обстоятелства още в началото на проверката, сред които дали деецът се води на отчет в психиатрично заведение, дали притежава оръжие, дали са постъпвали други сигнали срещу него, дали на мястото на произшествието е присъствало дете и др.Указанието съдържа и конкретни разпоредби относно своевременното разследване при досъдебно производство и необходимостта от мерки за защита на пострадалия по реда на НПК. Предвидено е задължение за незабавно уведомяване и взаимодействие със съответната териториална Дирекция \"Социално подпомагане\" при данни за осъществено домашно насилие над дете или в присъствието на дете, както и на лице с увреждания.На районните прокурори се възлага организацията на взаимодействието с органите на МВР, както и провеждането на ежемесечни координационни срещи с началниците на съответните полицейски управления за преглед на сроковете и изпълнението на указанията по всички преписки и досъдебни производства с предмет домашно насилие, закана с убийство и нарушени заповеди за защита от домашно насилие.Пълният текст на Указанието на главния прокурор и приложението към него е публикувано и на интернет страницата на ПРБ.", "date": "2018.04.30", "title": "Цацаров с указания при защита от домашно насилие и закани с убийство"}
{"url": "https://news.bg/int-politics/izrael-kazal-na-rusiya-i-sasht-che-shte-otgovori-ako-iran-atakuva-ot-siriya.html", "text": "Политически и военни източници в Израел са казали на Русия и САЩ, след заплахите на Иран да реагира срещу атаките по техни бази в Сирия през нощта, че ако Иран атакува Израел от Сирия, дали сам, дали чрез своето \"прокси\" \"Хизбула\", Йерусалим няма да стои безучастен и ще реагира твърдо, удряйки цели на територията на Иран, съобщават израелските медии.Израелският премиер Бенямин Нетаняху обяви, че ще държи реч в 20 часа българско време, в която ще разкрие \"нова разузнавателна информация за Иран\".Това става на фона на заплахите на Иран да реагира на атаките срещу техни военни бази в Сирия, за които се смята, че са извършени от Израел. Според израелските власти Израел ще атакува масирано, стремейки се значително да навреди на интересите на Иран в Сирия. Основната цел ще бъдат базите, в които са били разполагани ирански сили от началото на конфликта в Сирия. Тези бази служат като канали за прехвърляне на оръжия и подготовка за по-нататъшно иранско установяване в Сирия.През последните седмици израелски политически и военни кръгове обмислят как да отговорят, ако Иран реагира на нападенията, приписани на Израел. Официални лица твърдят, че ако Иран удари населени места на територията на Израел, дори ако го направи през Сирия или с помощта на \"Хизбула\" или други милиции, отговорът трябва да бъде върху обекти на територията на Иран.В противовес, военни източници смятат, че реакцията трябва да бъде ограничена до Сирия, причинявайки вреда на интересите на Иран, твърдейки, че няма да е правилно разширяването на конфликта до директното включване на Иран.Въпреки напрежението, израелските въоръжени сили продължават да действат съгласно съществуващата политика по отношение на сраженията в Сирия, при която конвои, транспортиращи оръжия за \"Хизбула\", ще продължат да бъдат нападани и ще продължат опитите за осуетяване на опитите на Иран да се установи в Сирия.От друга страна израелските военни се опасяват, че Москва се отнася с по-малко разбиране към Израел отколкото в миналото. Изявленията на Русия за плановете ѝ да прехвърли на Сирия и Ливан модерни системи за противовъздушна отбрана доведоха до повдигането на възможността Израел да атакува режима на Асад в отговор. Засега тези идеи нямат достатъчно подкрепа заради страха от руския отговор.", "date": "2018.04.30", "title": "Израел казал на Русия и САЩ, че ще отговори, ако Иран атакува от Сирия"}
{"url": "https://news.bg/world/telegraph-ruskite-spetssluzhbi-sa-opitali-prez-2008-g-da-otrovyat-segashniya-shef-na-bp.html", "text": "Руските спецслужби през 2008 г. са се опитали да отровят американския бизнесмен Робърт Дъдли, който от 2010 г. оглавява британския петролен концерн BP (Бритиш петролиум), разкрива в. \"The Telegraph\".Съобщава се, че през 2008 г. в кръвта на Дъдли са открити следи от токсично вещество. Той се е намирал в Русия, тъй като по онова време е управлявал смесената компания ТНК-BP, в която от руска страна участва Тюменската нефтена компания.Вестникът е получил информацията от бившия служител на ТНК-BP Иля Заславски. По думите му, кръвните изследвания са показали, че \"бавно са отравяли\" Дъдли. Наличието на отрова е потвърдено от анализи, проведени във Великобритания.Според Заславски, руските власти са искали да отстранят американеца от управлението на компанията и са създали план за това, а впоследствие са пристъпили към изпълнението му, като са започнали да слагат отрова в храната му. Той предполага, че целта е била да принудят Дъдли да напусне страната, а не да го убият.Първата информация за опита за отравяне на бизнесмена се появи през януари 2014 година в сп. \"The New Yorker\", с позоваване на документи на американското посолство в Москва, огласени от сайта Wikileaks.Според публикацията, неизвестни лица са проникнали в жилището на Дъдли, а офисът му е бил подслушван.До провеждането на кръвни анализи извън Русия се е стигнало, след като бизнесменът се е почувствал зле и е установил, че състоянието му се е подобрило когато е престанал да приема храната, предоставяна от фирмата.През 2008 г. между BP и консорциума на руските акционери, притежаващи равни пакети от акции в създадената през 2003 г. смесена компания, се е разразил конфликт.Руснаците са се обявили против по-големия брой британски служители в управата на съвместното предприятие и са настоявали Дъдли да бъде отстранен.ВР от своя страна е отправил обвинение към руската страна, че иска да завземе контрола над компанията.От 2013 г. ТНК-BP е под шапката на руската държавна компания \"Роснефт\". ", "date": "2018.04.30", "title": "Telegraph: Руските спецслужби са опитали през 2008 г. да отровят сегашния шеф на BP"}
{"url": "https://news.bg/economics/mrrb-otpuska-blizo-100-mln-lv-za-razvitie-na-turizma-v-stranata.html", "text": "Министерството на регионалното развитие и благоустройството - МРРБ осигурява близо 100 млн.лв. за развитие на туристическите атракции в страната по Оперативна програма \"Региони в растеж\" 2014-2020 г.Управляващият орган на програмата днес откри процедура по набиране на проектни предложения за предоставяне на безвъзмездна финансова помощ по приоритетна ос 6 \"Регионален туризъм\" на програмата с общ бюджет 98,5 млн. лв. Основната цел е създаването на цялостни туристически продукти за обекти на културното наследство от национално и световно значение. Финансиране ще получат интегрирани проекти, включващи не само дейности по консервация и опазване на съответния обект на културното наследство, но и дейности по неговото популяризиране и развитие, които да привличат значителен брой туристи.Проектите ще се осъществяват посредством комбинация от финансиране с безвъзмездни средства и с финансов инструмент под формата на нисколихвено кредитиране, след извършване на оценка на проекта и бизнес плана от страна на съответния Фонд за градско развитие, избран от \"Фонд мениджър на финансови инструменти в България\" ЕАД.Комбинираното финансиране е предназначено за проекти, които нямат потенциал да генерират достатъчно приходи, за да се финансират изцяло чрез финансови инструменти и се нуждаят от безвъзмездно финансиране, за да са финансово жизнеспособни.Потенциални бенефициенти са Министерството на културата (за обекти държавна собственост, управлявани от Министерство на културата), общини за общинска собственост (или за държавна собственост с предоставено право за управление на общините), институции на вероизповеданията и техни местни поделения, които са юридически лица (за обекти собственост на съответните институции и техни местни поделения).Кандидатстването за финансиране ще се осъществява на принципа \"обслужване на едно гише\", при който кандидатът подава пред финансовия посредник проект и бизнес план. Мерките могат да включват отделни компоненти или цялостни проектни решения и да бъдат съчетани с безвъзмездна финансова помощ при доказани нужди, на базата на оценка на бизнес плана. Максималният размер на безвъзмездна помощ по проект може да достигне до 85% от общата стойност на комбинираното финансиране в зависимост от извършения от финансовия посредник анализ на бизнес плана.Крайният срок за кандидатстване по процедурата е 31 декември 2021 г. Пакетът документи за кандидатстване е публикуван на интернет-сайта на ОПРР, в меню: \"ОП \"Региони в растеж\" 2014-2020\", под меню: Актуални процедури и в ИСУН 2020.С отварянето на процедурата бюджетът на Оперативна програма \"Региони в растеж\" 2014-2020 г. е отворен на 100 %. От началото на програмен период 2014-2020 УО на ОПРР е обявил 16 процедури за предоставяне на безвъзмездна финансова помощ на обща стойност над 3 млрд.лв. като с тях се цели постигане на растеж и заетост в българските региони.Към моментa по ОПРР 2014-2020, са отворени за кандидатстване 5 процедури за предоставяне на безвъзмездна финансова помощ. Сред тях са \"Изпълнение на Интегрирани планове за градско възстановяване и развитие 2014-2020\" с общ бюджет 1,373 млрд. лв., \"Енергийна ефективност в периферните райони - 2\" с общ бюджет 38,2 млн. лв., \"Регионална здравна инфраструктура\", с общ бюджет 163,5 млн. лв., \"Подкрепа за деинституционализация на социалните услуги за възрастни и хора с увреждания\" с общ бюджет 41,4 млн. лв. и \"Развитие на туристически атракции\" с общ бюджет 98,5 млн. лв.", "date": "2018.04.30", "title": "МРРБ отпуска близо 100 млн.лв. за развитие на туризма в страната"}
{"url": "https://news.bg/regions/izchezva-gorata-v-plovdivskoto-selo-dobralak.html", "text": "\"Съблякоха гората!\"С тези думи местните жители на родопското село Добралък, област Пловдив, обясняват дългогодишната безцеремонна и незаконна сеч в района, съобщи БНР.Жителите са категорични - природозащитниците в Добралък ги няма. Хората сигнализират и пророкуват, че в близко бъдеще гората ще изчезне и местните ще имат още по-сериозни проблеми с водата, защото \"водата е там, където е гората\".\"40 години секат тази гора и не залесяват нищо, тя изчезва\", казват хората.Кметът на селото Владимир Димов също признава, че през лятото недостигът водата в района е осезаем. Селото е намира в община Куклен. През зимата жителите на селото са едва 80, а през лятото хората в селото наброяват около 200 души.В архивите на Бачковския манастир селото се споменава още през 1082 година, но заселници имало отдавна.През землището на селото минава римски път. Местната църква \"Св. Богородица\" датира от 1848 година. Въпреки това църквата наскоро била ограбена. \"Дойдоха уж да я ремонтират и я обраха\", разказват жителите. От храма изчезнали голям полилей и стари икони, а старата каменна настилка била подменена с теракотено покритие, което се хлъзга - \"все едно, че влизаш в баня\", заявяват още хората пред общественото радио.Жителите се надяват, че някой ще чуе призива им и ще предприеме действия за предотвратяването на незаконната сеч. Те търсят и подкрепа за създаването на музейна сбирка с етнографски предмети от бита на селото, запазени от неговите добри времена.", "date": "2018.04.30", "title": "Изчезва гората в пловдивското село Добралък"}
{"url": "https://news.bg/comments/kakvo-da-predpriema-za-da-zhiveya.html", "text": "\"Какво да предприема, за да живея\", пита пенсионер от Монтана, на когото отдавна планираната сърдечно-съдова операция е на път да не се състои заради измененията във финансирането на медицинските изделия от 1-ви април. Писмото му е адресирано до министъра на здравеопазването и омбудсмана, с копие до пациентските организации \"Заедно с теб\".След като НЗОК обяви новите цени за реимбурсиране на импланти за сърдечно-съдови заболявания, се оказа, че за някои видове клапи и импланти-сърца пациентите ще трябва да доплащат между 10 000 и 30 000 лева. Такъв е случаят и с мъжа от Монтана, който е преценен като подходящ за транскатетърно имплантиране на аортна клапа (TAVI). Същият пита дали трябва да отправи въпроса си към Европейските институции.Той поне успя да попита. 81-годишната жена, която почина в УМБАЛ \"Св. Екатерина\", защото не успяла да заплати нужното й медицинско изделие (според \"Заедно с теб\"), не можа да зададе този въпрос. Жената имала разрешение от НЗОК за медицинско изделие за 50 000 лева, от които според новите условия за реимбурсиране касата поема 40 000. Останалите 10 000 пациентката е трябвало да покрие сама, което се оказало фатално за живота й. Случаят едва ли ще е последен, защото става дума за скъпоструващи животоспасяващи операции.За тази опасност от пациентските организации предупредиха още в началото на април, когато беше оповестена Методиката за субсидиране на лечебните заведение за 2018-а г. и стана ясно, че парите, предвидени в нея за различните медицински изделия в кардиологията и бъбречно-заместителната терапия, са орязани с по 500, 2000-3000 лева. Разликата е за сметка на болните.Най-масово е занижението на цените при сърдечните клапни протези. Досега те се финансираха от касата с по 3500-3600 лв., новите цени са между 3145-3240, според вида. При други разновидности доплащането е над 1000 лева.Понижение има и при кардиостимулаторите. Там реимбурсацията от 2400 масово пада на 2000-2160 лв. Транкатетърните клапни протези, както стана ясно, са най-сериозно орязани с 10 000 лева. Но има и добра новина - няма намаление при изкуствените сърца, макар че са по над 100 хиляди лева, според вида им. Какво отговориха от Касата? Че за последната година през 4 от водещите болници в лечението на сърдечно-съдови заболявания в страната са преминали 105 пациенти за поставяне на транскатетърна аортна клапа, от които 7 са починали, но не защото не са могли да доплатят клапите си, а заради влошеното си общо състояние. Дали общото им състояние не се е влошило заради чакането и невъзможността да си платят, е друг въпрос.От касата напомниха, че според Наредбата за условията и реда за съставяне на списък на медицинските изделия по чл. 30а от Закона за медицинските изделия, предложената цена не може да е по-висока от продажната за съответното изделие. Но тя, естествено, е най-ниската предложена от производителите. НЗОК дори е почерпила информация от редица европейски държави като Франция, Полша, Словакия, Австрия, Испания, Словения, Люксембург, Хърватия, Естония, Румъния и Германия, за да се увери, че нейните цени са адекватни, нещо повече - във Франция и Словакия медицинските изделия са с по-ниски стойности от нейните. Здравните експерти са прегледали и информацията на 5-те най-големи здравно-осигурителни фонда в Германия, за да се уверят, че стойностите на медицинските изделия, които определят, са реални за нашите условия. Освен това специалистите са анализирали и цените на медицинските изделия по фактура на лечебните заведения в болничната помощ. Всичко сочи, че са на прав път и даже считат, че е \"напълно реалистична възможността\" производителите да предложат по-ниски цени за медицинските изделия. В същото време НЗОК има готовност да извърши проверка по всяка конкретна жалба и да ни уведоми за резултатите, ако ги доживеем.И от здравното министерство, по думите на зам.-министър Жени Начева, смятат за \"напълно реално\" производителите и вносителите на медицински изделия у нас да договорят по-ниски цени с лечебните заведения. А и намалението по принцип не било направено за сметка на пациентите, а на фирмите, които доставят съответните изделия. Тя дори изрази увереност, че болниците ще успеят да се справят с договарянето с доставчиците на медицински изделия, защото имат опит...Иначе проблемът, както и Начева самата признава, е, че към момента няма регламент за отстъпки, като при лекарствата. Защо няма, при положение, че медицински изделия се използват открай време, не е ясно, но министерството работело върху по-регламентиран подход, който ще бъде представен всеки момент от министър Ананиев. Докато този момент настъпи, реимбурсирането на изделията ще се определя на база цените в редица европейски страни (както вече стана ясно) и проведените търгове в лечебните заведения.Високите цени на медицинските изделия у нас са факт от години и според експерти причината е в липсата на регулация от страна на държавата. Миналата година и.д. директор на Центъра за превенция и противодействие на корупцията и организираната престъпност (БОРКОР) Елеонора Николова призна, че е трудно да се създаде регулация в пазар, който се диктува от корупционни схеми и посочи търговията с медицински изделия у нас като част от тях. Тогава тя очерта два варианта за справяне с проблема - въвеждане на електронна борса и пределни цени, съобразени с референтните стойности в няколко държави.Спомена и за необходимостта да се направи публичен регистър на медицинските изделия, какъвто и до момента няма, факт който продължава да ни учудва, като се има предвид, че точно медицинските изделия са идеален начин на източване на Касата. Николова цитира частни организации, според които годишно българите дават около 200 млн. лева за медицински изделия от собствения си джоб, а касата - 80 милиона.Назова и друг проблем - изделията се произвеждат от големи концерни, с годишна печалба над 300 млрд. долара, което дава възможност за лобизъм и упражняване на международен натиск.И точно от този бранш от касата и министерството на здравеопазването се надяват да намали цените. И продължават да мислят върху възможността за създаване на институция, която да ги регулира. А докато това се случи, единственият възможен отговор на въпроса - \"Какво да предприема, за да живея?\" е - \"Плати си.\"", "date": "2018.04.30", "title": "Какво да предприема, за да живея?"}
{"url": "https://news.bg/int-politics/v-sauditska-arabiya-sadyat-dvama-arabi-za-shpionazh-za-mosad.html", "text": "Съд в Саудитска Арабия даде ход на дело срещу двама граждани на Йордания, обвинени в шпионаж срещу кралството в полза на израелската тайна служба \"Мосад\", съобщи държавната саудитска телевизия \"Ал Арабия\", цитирана от \"Ройтерс\".Обвиненията, които се разглеждат от Специализирания наказателен съд, включват заговор за извършването на терористичен акт по време на ежегодния мюсюлмански хадж преди четири години и подкрепа за терористите от ДАЕШ (\"Ислямска държава\").Не се посочват повече подробности за случая.Саудитска Арабия, родното място на исляма и където се намират най-свещените места за мюсюлманите (Мека и Медина), официално не признава Държавата Израел. Тя настоява от много години, че нормализирането на отношенията зависи от изтеглянето на Израел от арабските земи, завладени по време на Шестдневната война през 1967 г., територия, към която палестинците се стремят за бъдеща тяхна държава.Но нарасналото напрежение между Рияд и Техеран породи спекулации, че общите интереси могат да накарат Саудитска Арабия и Израел да работят заедно срещу това, което смятат за обща иранска заплаха.В знак за очевидно размразяване между двете страни, саудитският престолонаследник Мохамед бин Салман заяви по-рано този месец, че израелците имат право да живеят мирно на собствената си земя.Миналия месец Саудитска Арабия отвори въздушното си пространство за първи път за търговски полет до Израел - ход, приветстван в Израел като исторически след години на усилия.", "date": "2018.04.30", "title": "В Саудитска Арабия съдят двама араби за шпионаж за \"Мосад\""}
{"url": "https://news.bg/world/tramp-pita-v-tuitar-kade-da-e-sreshtata-s-kim-chen-un.html", "text": "Президентът на САЩ Доналд Тръмп все още обмисля къде да проведе срещата си с лидера на КНДР Ким Чен-ун. Сега той иска помощ от последователите си в \"Туитър\".\"Няколко държави са обсъждани за срещата, но дали Домът на мира/ Домът на свободата, на границата на Северна Корея и Южна Корея, ще бъде по-представително, важно и незабравимо място в сравнение с трета страна\", попита той в социалната мрежа и добави: \"Просто питам\".В петък президентът на Южна Корея Мун Дже-ун проведе историческа среща с лидера на КНДР Ким Чен-ун в Дома на мира на общата им граница. Двете държави се съгласиха да сложат официален край на Корейската война и Пхенян да изостави ядрените оръжия.Няколко минути по-рано Тръмп коментира и друга тема.Както знаем, свършено е с вечерята на кореспондентите в Белия дом. Това беше пълна катастрофа и срам за нашата велика държава. Фалшивите новини са живи, добре и красиво бяха представени в събота вечерта, написа Тръмп в \"Туитър\".Американският лидер бойкотира традиционната вечеря.", "date": "2018.04.30", "title": "Тръмп пита в „Туитър” къде да е срещата с Ким Чен-ун"}
{"url": "https://news.bg/politics/andrey-raychev-shengen-ne-ni-tryabva-no-sme-prinudeni-da-kandidatstvame.html", "text": "Шенген не ни трябва, но сме принудени да кандидатстваме. Това заяви социологът Андрей Райчев пред БНР.\"На практика Шенген е премахнат. Второто е, че наличието на Шенгенски споразумения там и липсата тук ни пази от имигрантите. От тези имигранти от Ирак, Афганистан, главният проблем - наистина пази, защото той преодолявайки нашите защити, трябва още веднъж да преодолява и техните защити и излишно си усложнява задачата. По тази причина, освен ако Ердоган нарочно не пусне сирийци да тръгнат на север, ние не сме застрашени. Никакъв Шенген не ни трябва. Пък и самият Шенген се смята за \"погребан\", искат да го преразглеждат\", категоричен е Райчев.Според него, най-голямото очакване било по време на европредседателството ни да получим покана за \"чакалнята\" на еврозоната.\"Повечето малки държави, които взеха еврото, не съжаляват\", мотивира се Райчев.\"Ние минусите от еврото сме си взели, но плюсовете не сме. Може малко да скочат цените, но това е нищо в сравнение с резултата. Плюсът е, че те разглеждат от европейското валутно пространство, ти си истински в Европа. Втори много голям плюс е, че заемите ти ги дават на по-ниски лихви\", заяви социологът.Мнението му е, че по време на Българското председателство на Съвета на ЕС не трябва да се предприема нищо, но вероятно след това може да се направи един експеримент, като се въведат две валути.По отношение на вътрешнополитическата обстановка и отношенията управляващи-опозиция социологът смята, че свикнахме на перманентен скандал.Разликата между ГЕРБ и БСП намалява, заяви Райчев. \"И двете партии не се борят за всички места. Ако тяхната разлика е по-малка от малка партия, това значи, че при съюз с някоя малка партия вторият може да победи първия. За ГЕРБ е много важно да води значимо\", обясни социологът.Райчев отбеляза, че към момента не се говори за предсрочни избори. Едната причина е, че икономиката върви добре, а другата - премиерът \"връчва малки бонбони на всеки протестиращ\", според Райчев.Той поясни тази метафора с характерната политика, водена от кабинетите \"Борисов 1\" и \"Борисов 2\". \"Това е характеристика на управлението, така ще бъде - такъв е човекът, такъв е политикът, такива са съответно неговите избиратели. Това води до не правене на съществени реформи и дава възможност за солидна критика, но тя не е много сериозна в очите на електората\", каза Райчев.Той поясни, че в очите на по-интелигентните хора се вижда ясно, че ако ние продължаваме да плащаме за тези железници например, които продължаваме да не реформираме - 30 млн. на месец, т.е. всички българи събират по 5 лв. и ги дават на железниците на месец за нищо.Сега същата история наблюдаваме с инвалидите. В България има чудовищно количество инвалиди, фалшиви инвалиди. Ако ние наистина сме такава страна, ние сме за хоспитализиране на нацията, абсурдно, каза социологът.Според Райчев всичко това дава усещане за застой, а от друга страна - и за спокойствие.", "date": "2018.04.30", "title": "Андрей Райчев: Шенген не ни трябва, но сме принудени да кандидатстваме"}
{"url": "https://news.bg/world/hilyadi-na-protest-v-moskva-sreshtu-internet-ogranicheniyata.html", "text": "Няколко хиляди души участваха в протест в Москва срещу ограничаването на интернет свободата в Русия, съобщава АП.Протестиращите се събраха на централна улица в столицата, за да изразят недоволството си от решение на властите, с което се блокира част от интернет пространството в Русия.Този месец руските власти блокираха приложението за съобщения Telegram заради отказ на компанията да предостави ключове за разкриптиране. Приложението, което е разработено от руския предприемач Павел Дуров, отказва да сподели данните. Компанията обещава да продължи да поддържа работата на приложението въпреки забраната.По-рано този месец руските власти блокираха няколко сървъра, които са собственост на Google и Amazon, засягайки милиони руски интернет страници.На протеста бе и лидерът на опозицията Алексей Навални.", "date": "2018.04.30", "title": "Хиляди на протест в Москва срещу интернет ограниченията"}
{"url": "https://news.bg/politics/valeri-simeonov-gotvi-natsionalna-strategiya-za-razvitie-na-kontsesiite.html", "text": "Организация за приемане на Националната стратегия за развитие на концесиите беше приета по време на първото заседание на Координационния съвет по концесиите. Заседанието се проведе по-рано през деня под ръководството на вицепремиера Валери Симеонов, съобщиха от Министерския съвет.Проектът на новият орган вече е изготвен от дирекция \"Икономическа и социална политика\" в администрацията на Министерския съвет. Планира се проектът на стратегията да бъдат публикувани за обществено обсъждане в Портала за обществени консултации.Координационният съвет е създаден с новия Закон за концесиите, който е в сила от началото на тази година. Неговите задачи са свързани с осигуряване на координация и съгласуваност при определяне и изпълнение на държавната политика относно концесиите.Съветът по концесиите ще координира действията по изпълнение на Плана за държавните концесии. В правомощията му е да дава насоки за отстраняване на системи проблеми, свързани с възлагането на концесиите и с изпълнението или прекратяването на концесионните договори.Законът за концесиите предоставя възможност чрез концесия да бъдат изграждани инфраструктурни обекти както от национално, така и с местно значение. Такива обекти могат да са части от републикански пътища, тунели, паркинги и гаражи, детски градини и други обекти на социалната инфраструктура, предназначени за социални дейности, здравеопазване, култура и др.\"За осигуряването на устойчив растеж, основан на иновациите, концесията трябва да бъде припозната, освен като източник на приходи, и като ефективно и ефикасно средство за създаване на публични ресурси, блага и услуги на еднаква или по-ниска цена от заплащаната при възлагане на обществени поръчки\", пише в мотивите, изпратени от МС.Председател на Координационния съвет по концесиите е вицепремиерът по икономическата и демографската политика Валери Симеонов. Обосновката на подобен нов орган към МС е \"чрез своята дейност да наложи политическа воля за ефективно изпълнение чрез концесия на значими и нужни за обществото проекти\".", "date": "2018.04.30", "title": "Валери Симеонов готви Национална стратегия за развитие на концесиите"}
{"url": "https://news.bg/disasters/burya-pomete-zapadna-evropa-navodneni-ulitsi-i-mazeta.html", "text": "Пожарникари изпомпват дъждовна вода от мазета и разчистват наводнени пътни тунели, след като буря премина през части от Западна Германия през нощта, съобщава \"Асошиейтед прес\".Районът на западния германски град Аахен е бил най-тежко засегнат, като спасителните служби са получили стотици обаждани за различни проблеми. Полицията в Аахен уточни, че няма пострадали хора при бурята.Франция, Белгия и Люксембург също са били засегнати от силен дъжд и градушка - време, което е по-обичайно за лятото, отколкото за пролетта.През последните дни необичайно топло време се наблюдаваше в различни части от Западна Европа.Бурята днес се е придвижила на север към Дания.", "date": "2018.04.30", "title": "Буря помете Западна Европа, наводнени улици и мазета"}
{"url": "https://news.bg/society/sabraha-50-hil-evro-dareniya-za-vrashtaneto-na-tezhkobolnata-teodora-v-balgariya.html", "text": "Чрез дарения са събрани 50 хил. евро за връщането на тежкоболната българка Теодора Маджарова от Бразилия.Припомняме, състоянието на жената сериозно се влоши след алтернативно лечение в Бразилия. Последната надежда на Теодора било алтернативно решение в далечната страна. Семейството й платило 3 хил. лв. на български посредник, за да ги свърже със представени като световноизвестни медиуми алтернативни лечители.Съпругът на Теодора - Александър Русанов обясни, че все още се търси авиокомпания, която да се съгласи да транспортира Теодора обратно в България.\"Аз още не мога да повярвам, че въобще се случи подобно нещо за два дни, като се има предвид, че това нещо беше инициирано в събота. Днес е понеделник и до обяд вече имахме събрана сумата, която беше необходима с оглед на тази индикативна оферта\", изтъкна Александър.Министерство на външните работи съобщи, че е ангажирано със случая.По-рано външният министър Екатерина Захариева обясни, че . Тя изтъкна, че причина авиокомпаниите да отказват да поемат транспортирането на Теодора е рискът, който съществува и който самите лекари изтъкват.", "date": "2018.04.30", "title": "Събраха 50 хил. евро дарения за връщането на тежкоболната Теодора в България"}
{"url": "https://news.bg/world/es-podgotven-za-targovska-voyna-sas-sasht.html", "text": "ЕС съобщи, че е \"подготвен\" за наложените от президента на САЩ Доналд Тръмп спорни митнически тарифи върху вноса на стомана и алуминий, съобщават агенции.Наложените от президента на САЩ Доналд Тръмп мита (25% мито за внос на стомана и 10% за вносния алуминий) влязоха в сила на 23 март 2018 г. В края на март Вашингтон обяви, че временно няма да налага мита на ЕС и няколко други държави, за да има възможност страните да постигнат дългосрочно решение. Отсрочката изтича на 1 май и не може да бъде подновена, което би означавало начало на своеобразна търговска война.Германия иска да постигне дългосрочно отлагане на митата на САЩ.Еврокомисарят по търговията Сесилия Малмстрьом днес ще проведе разговори с американския търговски министър Уилбър Рос, но надеждите двете държави да постигнат споразумение са малки.Европейският съюз е подготвил списък с американски продукти, които могат да бъдат засегнати с нови мита, включително Говорителят на ЕК Маргаритис Схинас заяви, че с Вашингтон са установени контакти на \"всички нива\" в опит да се избегне търговска война, но представителят на съюза предупреди, че Брюксел е готов да действа.Схинас каза, че дори и на утрешния празник в Брюксел ще работят чиновници във връзка с проблема., изтъкна говорителят.Източник от ЕС съобщи, че \"дискусиите продължават, ние чакаме\", намеквайки, че Брюксел чака решение на Тръмп, вероятно късно тази вечер.Германия, Великобритания и Франция проведоха кризисни разговори в неделя. От Елисейския дворец обявиха, че трите държави са постигнали съгласие, че \"ЕС трябва да бъде готов да действа\", ако Вашингтон наложи мита върху европейска стомана и алуминий.", "date": "2018.04.30", "title": "ЕС подготвен за търговска война със САЩ"}
{"url": "https://news.bg/int-politics/umuvat-kak-parizhkoto-sporazumenie-za-klimata-da-stane-raboteshto.html", "text": "Дипломати и природозащитници се събират в германския град Бон, за да продължат да работят по правилата, свързани с Парижкото споразумение за климата, което беше сключено през 2015 година от практически всички страни по света, съобщава \"Асошиейтед прес\".Преговорите, които започват днес, са част от подготовката за срещата на върха по проблемите на глобалния климат през декември в полския град Катовице, когато така нареченият правилник за Парижкото споразумение за климата трябва официално да бъде одобрен.Сред нерешените въпроси са как да се гарантира прозрачен мониторинг за това, какво вършат страните за намаляване на глобалните емисии на парникови газове и методите, използвани за преценка на постигнатите от тях резултати.Адвокати също така искат правителствата на двуседмичните преговори да признаят изрично, че настоящите обещания на страните няма да бъдат достатъчни за поддържането на глобалното затопляне под 2 градуса по Целзий до 2100 г., и следователно да повишат амбициите си.Докато американският президент Доналд Тръмп заплаши да изтегли САЩ от Парижкото споразумение за климата, останалата част от света остава ангажирана със споразумението.", "date": "2018.04.30", "title": "Умуват как Парижкото споразумение за климата да стане работещо"}
{"url": "https://news.bg/finance/namalyava-proizvodstvoto-na-vsichki-energiyni-produkti-v-balgariya.html", "text": "Родното производство на почти всички енергийни продукти у нас намалява. Това сочат данни на Националния статистически институт (НСИ) относно продукцията и доставките на енергийни продукти в България.През месец февруари 2018 година спрямо предходния месец януари намалява производството на всички енергийни продукти, освен производството на пропан-бутанови смеси, при които не се отчитат изменения.За посочения период производството на твърдите горива у нас намалява с 21.8%, достигайки до 2 261 хиляди тона продукция. Производството на безоловен бензин намалява с 19.4%, достигайки до 129 хиляди тона. Производството на електроенергия намалява с 6.1%, достигайки до 3 881 ГВтч.Най-голям спад се наблюдава при производството на дизелово гориво - добивът намалява с 31.3%, достигайки до 169 хиляди тона.През месец февруари 2018 година спрямо същия месец на предходната 2017 година най-голям спад при производството на енергийни продукти се отчита при твърдите горива - с 34.9%. При дизеловото гориво спадът е с 29.6%, при безоловния бензин - с 14.6%, при електроенергията - с 4.4%.За посочения период ръст на производството се наблюдава само при добива на пропан-бутанови смеси - с 11.1%.Данните на НСИ относно доставките на енергийни продукти сочат, че през февруари 2018 година спрямо януари същата година нарастват доставките на дизеловото гориво - с 18.5%, достигайки до 147 хиляди тона. Ръстът на доставките при безоловния бензин е с 9.1%, до 36 хиляди тона. При пропан-бутановите смеси се наблюдава ръст с 6.1%, до 35 хиляди тона.За посочения период намаляват доставките на твърдите горива - с 20.2%, достигайки до 2 389 хиляди тона. Спадът при вноса на природния газ е 9.5%, достигайки до 354 млн. м3. Намаляват доставките и електроенергията. Там спадът е с 11.7%, до 3 177 ГВтч.Спрямо февруари 2017 година през февруари тази година нарастват доставките на безоловен бензин - с 20%. Доставките на пропан-бутанови смеси нарастват с 6.1%, а на дизелово гориво - с 5.8%.Спрямо февруари миналата година през втория месец на 2018 година намаляват доставките на твърдите горива - с 32.4%. Спад на доставките се наблюдава и при електроенергията и природния газ, съответно с 6.6% и 2.5%.", "date": "2018.04.30", "title": "Намалява производството на всички енергийни продукти в България "}
{"url": "https://news.bg/world/v-malayziya-parvi-osaden-za-falshivi-novini.html", "text": "Съд в Малайзия осъди датски гражданин за разпространение на фалшива информация с критика към полицията в социалните мрежи - първият осъден според нов закон за борба с разпространението на фалшиви новини, пише \"Гардиън\".46-годишният Салах Салем Сюлейман е обвинен в разпространение на фалшиви новини, след като публикувал видео в YouTube, в коeто обвинява полицията, че се е забавила 50 минути да отговори на сигнал за стрелба срещу палестински лектор на 21 април.Полицията уточни, че е отговорила на сигнала за стрелба в рамките на 8 минути.Сюлейман е обвинен в \"злонамереност, разпространение на фалшиви новини чрез видео в YouTube\".Обвиняемият, който не беше в съда по време на процеса, се призна за виновен, но подчерта, че видеото е публикувано в \"момент на гняв\" и не е имал за цел да навреди.Съгласен съм, направих грешка...Извинявам се на всеки в Малайзия, не само на малайзийската полиция, каза 46-годишният, който е датски гражданин от йеменски произход.Малайзия е една от първите държави в света, приела закон срещу фалшивите новини.Според закона нарушителите могат да бъдат глобени до 127 000 долара и до 6 г. затвор.Съдията глоби Сюлейман с 2 500 долара, но той избра да влезе в затвора за месец, тъй като не може да плати.", "date": "2018.04.30", "title": "В Малайзия първи осъден за фалшиви новини"}
{"url": "https://news.bg/crime/mlada-zhena-se-blasna-s-atv-v-darvo-zagina.html", "text": "Млада жена загина при катастрофа с АТВ, съобщи \"\".25 -годишната жена от пловдивското село Белащица загина на място, след като се блъсна в дърво с АТВ.Инцидентът е станал около 13:00 часа. Жената се е блъснала на общински път в населеното място.Жената нямала книжка, карала е АТВ без каска, а превозното средство не било регистрирано.", "date": "2018.04.30", "title": "Млада жена се блъсна с АТВ в дърво, загина"}
{"url": "https://news.bg/economics/nedostigat-na-rabotna-sila-zadarzha-rastezha-na-balgariya.html", "text": "Над 30% от ключовите кадри в нашето машиностроене и електротехника са на пенсионна възраст, алармират от Асоциацията на индустриалния капитал в България (АИКБ).Българското машиностроене и електротехника са изключително високо конкурентоспособни на световните пазари и бележат сериозен ръст, но без сериозни мерки производството ще се свие до сегашното ниво. Според Васил Велев - председател на АИКБ, - необходимите мерки са внос на работници, реформи в образованието в средносрочен план и справяне с демографската криза в дългосрочен план.Ако не се вземат мерки за развитие и на този бранш, ще има ограничение на възможностите на бюджета за ръст на пенсиите и ръст на доходите в бюджетната сфера, обобщи Велев при откриването на кръглата маса за обсъждане на стартови мотивационни пакети за подпомагане на кариерната ориентация в дефицитни за пазара на труда професии днес.В дискусията участваха представители на работодатели от АИКБ, синдикати от КНСБ и КТ \"Подкрепа\" и експерти от Министерство на труда и социалната политика, Министерство на образованието и науката, Агенция по заетостта и Националната агенция за професионално образование и обучение.Те обсъдиха как да станат по-привлекателни ключови професии от четири пилотни бранша - \"Машиностроене и металообработване\", \"Електротехника и електроника\", \"Транспорт и спедиция\" и \"Медицина и услуги за красота и здраве\".Пакетите са ориентирани към работодателите и към търсещите работа, за да ги мотивират да изберат определени търсени професии, включително чрез насърчаване на мобилността.Относно предстоящата реформа в образованието от АИКБ бяха категорични, че резултатите от промените не могат да бъдат чакани по-рано от 5 - 10 години, а хора трябват сега.Според Васил Велев размерът на работната заплата в България нараства с бързи темпове, които изпреварвали производителността на труда.Като основни фактори, влияещи върху привлекателността на професиите и мотивацията, бяха отбелязани гъвкавото работно време, близостта до работното място, заплащането, професионалното обучение и тренингите, актуалността на професията, условията на труд, стабилността и сигурността на заетостта, социален престиж на професията и др.Задачата на институциите, работодателите и синдикатите е да подготвят инструменти, с които да повишат привлекателността към ключови, но слабо предлагани професии на пазара на труда. Това е мнението на д-р Милена Ангелова - главен секретар на АИКБ и вицепрезидент на Европейския икономически и социален комитет, ръководител на съответния проект. В момента се разработват онлайн базирани програми за обучение за подобряване на адаптивността и насочване на младите хора и безработните лица към тези професии, допълни Ангелова.В рамките на проекта първоначално се разработват 16 пилотни модела за изброените дефицитни професии. Те са инженер, настройчик на машина с цифрово програмно управление, стругар, заварчик, електротехник, техник електронна техника, машинен оператор, машинист, шофьор на ТИР, летец - пилот, спедитор, лекар, акушерка, лаборант, медицинска сестра, гласи информацията, изпратена от АИКБ.", "date": "2018.04.30", "title": "Недостигът на работна сила задържа растежа на България"}
{"url": "https://news.bg/comments/kak-frantsiya-mozhe-da-obedini-trimata-nay-samotni-lideri-tramp-putin-i-ruhani.html", "text": "Ами ако не беше сигурно, че най-лошото ще се случи? И ако докато се разиграва опасният маскарад на един свят, излязъл от пантите си и обзет от войнствен световъртеж, докато наблюдаваме сърдито инфантилния мизансцен на един лош сценарий (застрашено иранско ядрено споразумение, умело съживена миризма на война в Сирия, Украйна заплашва да пламне отново) не бяхме ли в навечерието на един шедьовър... френско производство? И ако ударите в Сирия не бяха просто един много вреден трагикомичен фарс, и докато всички са вирнали нос като в световен фестивал на хвърчила, същественото не се ли разиграваше зад кулисите?Същественото? В дипломацията това е сърцето, обикновено тайно и невидимо, на един смел проект. То изисква визия, амбиция, възможност, \"подреждане на планетите\", интегративен подход, темперамент, междуличностни умения, самоконтрол и други неща, но преди всичко обща \"идея за маневра\"... И ако геният надделее, тогава Франция, нейната надеждност, глас, аура и част от нейното бъдеще на световната карта, ще бъдат спасени. Накратко, майсторско изпълнение. Което би направило смешни и анахронични битките от ариергарда на нашите разпалени местни скулптури . Това пише в статия за френския вестник Le Point Каролин Галактерос, доктор по политически науки и полковник от оперативния резерв на френската армия.Очевидно позициите на всеки от участниците в тази пиеса, изложена винаги на милостта на насилственото случване, не са толкова радикални, колкото ги представям тук. Съществуват нюанси, амбивалентност в играта им и може да се открият много факти и думи, които изглежда, че противоречат на тази широко обработена картина. Именно защото всичко се обърка, е време да действаме по-добре.Три самотиПрезидентът на САЩ е силен, но много самотен човек, обграден от всички страни от ястреби, които го заплашват с най-лошото, ако не се подчинява. Те считат неговия прагматизъм на бизнесмен за прекалено конструктивен и особено вреден за желанието им да се бият с всички, за да захранват един военнопромишлен комплекс, по-ненаситен от всякога, както и мита за \"незаменимата нация\". Как? Като първо дестабилизират Техеран заради Израел, който се опасява от възраждащата се и конкурентна Персия, чиито ядрена амбиция, социална модерност, културно и технологично равнище и демографски мащаб заплашват регионалния му монопол. И чрез трайното отдалечаване на Русия от Европейския съюз и катаклизмичната перспектива за НАТО и неговия господар, на континент, излизащ от стратегическото детство. Стремейки се накрая да катурнат Сирия под саудитско-турско влияние, това протеже на Москва, която е преживяла всичките машинации и показва устойчивостта на един народ и една държава по един унизителен начин за Америка, която е в морално и политическо поражение от иракската авантюра насам. Тръмп трябва да оцелее вътре и отново да протегне ръка навън.Президентът Рухани също е изолиран, отслабен и в лоша вътрешна позиция. Той трудно убеди най-твърдите от режима да сключат болезнено споразумение за иранския суверенитет, което значително ограничава тяхната способност за санктуаризация чрез придобиване на военен ядрен потенциал. И всичко това срещу обещанието за вдигане на санкциите... много частично и което в действителност не се случи. Голяма инвестиция и неголеми приходи. Екстратериториалността на американското право се използва повече от всякога за замразяване на иранския пазар. С изнудването за едностранно излизане от ядреното споразумение, предвидено за 12 май, Америка вероятно иска да договори с Техеран от позицията на силата първоначално решаващо конкурентно предимство в сравнение с останалата част на света, който мечтае на висок глас за иранския пазар. Европейските производители тропат с крак, но се оставят да бъдат манипулирани. Брюксел не ги подкрепя, като се навежда покорно под скандалното нормативно иго на Вашингтон. Отварянето на Иран към света не работи, икономическото развитие е невъзможно, иранската младеж е нетърпелива, готвят се демонстрации ... Търговете се увеличават, сблъскват се нелюбезни изказвания и Израел чака само една грешна стъпка на режима, за да удари или с други думи да възобнови програмата си за военно обогатяване в случай на разтрогване на споразумението от 2015 г.Владимир Путин също е сам. Преизбран триумфално, почти единствен господар в Сирия, той е организатор на Световното първенство по футбол, което в много по-голяма степен отколкото Олимпийските игри, ще позволи в близките седмици на милиони хора, за голямо огорчение на Запада, най-сетне да открият, че Русия не е страната на злите човекоядци, нито огромен Гулаг на открито. Тестват самообладанието му, искат да го накарат да реагира, подложен е на серия от безпрецедентни провокации: последователни партиди санкции срещу неговия вътрешен кръг и стремеж да бъде дестабилизиран икономически, случая Скрипал, химическата атака в Гута, унизителното заобикаляне на руското вето в Съвета за сигурност за стартиране на ударите в Сирия, военна подкрепа за украинските групи, които искат да се борят със сепаратистите в западната част на страната и т.н. Но той разбира и призовава за зачитане на международното право и насърчаването на умерен многостранен подход. По този начин той се стреми страната му да оцелее(както впрочем би трябвало да направи ЕС, който нищо не разбра от капана), изправена пред новата американско-китайска стратегическа биполярност, която се структурира и взема целия стар континент в клещите си.Маньовър в три частиФранция може да обедини тези три самоти, които са плод на дълбоки заблуди и стерилни упорствания. Именно в такава конфигурация Париж е във властта и силата си, в ролята си на творчески и конструктивен посредник, предлагайки пътя на разума и спокойствието, в откровен разрив с догматизма, уравниловката и пристрастността, които предават нашите ценности, както и нашите интереси.Ето защо Париж трябва да направи тази маневра, която се изразява в:Мост между Изтока и ЗападаMаневра от такъв мащаб е в прерогативите на президента. Нужна е визия, смелост и необходимата интелигентност, за да се извлече възможно най-доброто и да се накарат всички да се чувстват полезни, участвайки в нещо ново и добро. Париж също трябва да задейства емисари от висок калибър, търпеливи, дискретни, упорити, далновидни, с добро сърце и хладнокръвие, мъже с опит и култура. Рядък вид... Имаме някои. Един, във всеки случай, който работи много полезно, задълбочено, във времето... и на точното място. В сърцето на механизма. Това е истинска радост и е успокояващо. Трябва да се молим за това злите гении, несъзнателни кариеристите, които толкова малко се интересуват от националния интерес и летливостта на световния мир, завистливите, разочарованите, професионалните унищожители на всичко, което работи и кабинетните стратези да споделят мярката си и да не изпортят успеха си за стерилни офиси.Какво ще спечели Франция от тази майсторска акробатика?Удоволствието от добре свършената работа, перспективата да се върнем към игра, от която ни изхвърлиха тежките грешки от миналото, чувството да направим нещо добро за хората от Сирия, Украйна и Иран. Това не е ли точно една от обявените цели на нашата външна политика?Но най-вече ще бъде възможността да заемем отново нашето естествено, уникално и полезно място между Изтока и Запада - това на мост, пътека между волята на властта и отчаяните суети, за които толкова много невинни хора плащат цена. И накрая това ще бъде истински принос към общото благо. Президентски успех ,безпрецедентен от векове, коз за ролята на Франция в Европа, толкова добра новина за нея.", "date": "2018.04.30", "title": "Как Франция може да обедини тримата най-самотни лидери - Тръмп, Путин и Рухани"}
{"url": "https://news.bg/int-politics/poroshenko-obyavi-kraya-na-antiteroristichnata-operatsiya-v-donbas.html", "text": "Украинският президент Петро Порошенко официално обяви завършването на т.нар. антитерористична операция в Донбас и началото на регионалната операция на обединените сили, съобщи ТАСС.\"Сега, на 30 април 2018 г. широкомащабната антитерористична операция на територията на Донецка и Луганска област се закрива\", съобщи той на съвещание с представители на управлението на силовите ведомства на страната. \"Ние сега започваме военна операция под ръководството на Въоръжените сили на Украйна за обезпечаване на защитата и териториалната цялост на страната\", допълни Порошенко.След тези думи Порошенко подписа указ за прекратяване на антитерористичната операция. \"Подписвам указ за начало на операцията на обединените сили\", заяви той, приемайки папката с вторите документи.Украинският лидер допълни, че: \"военната операция по защита на териториалната цялост ще приключи само тогава, когато бъде освободено и последното парче земя, в това число и Крим\".При това Порошенко заяви, че за урегулиране на военния конфликт е необходимо да се върви по политико-дипломатически път. Той изрази надежда за развитие на мисията на ООН в Източна Украйна. В контекста на своята реч украинският държавен глава вече традиционно обвини Русия в агресия.", "date": "2018.04.30", "title": "Порошенко обяви края на антитерористичната операция в Донбас"}
{"url": "https://news.bg/int-politics/dvizhenie-5-zvezdi-zove-za-predsrochni-izbori-v-italiya.html", "text": "Лидерът на антиелитарното движение \"5 звезди\" Луиджи ди Майо призова за предсрочни парламентарни избори в Италия през юни, изтъквайки, че опитите за сформиране на коалиционно правителство след изборите в началото на миналия месец са се провалили, съобщава \"Ройтерс\".\"В този момент за мен няма друго решение. Трябва да се върнем в избирателните секции възможно най-скоро\", написа Луиджи ди Майо във \"Фейсбук\", обвинявайки лявоцентристките и дясноцентристките партии, че отказват да преговарят с \"5 звезди\".Италианската политика изпадна в безизходица след парламентарните избори на 4 март, в които дясноцентристки алианс, оглавяван от антиимигрантската партия \"Лига\" (бившата \"Северна лига\"), спечели най-много депутатски места, а Движение \"5 звезди\" се превърна в най-голямата отделна партия.Лявоцентристката Демократическа партия, която беше управляваща до изборите, зае третото място.Ди Майо призова лидера на \"Лига\" Матео Салвини да се присъедини към призивите му за предсрочни избори през юни.Италианският президент Серджо Матарела, натоварен със задачата да разреши политическата безизходица, даде да се разбере, че не иска да се отива на предсрочни избори, а избори през юни вероятно ще бъде невъзможно да бъдат организирани, защото вече липсва необходимото технологично време.Ако имаше политическо съгласие за нови избори, най-вероятната дата щеше да е по някое време през есента, но преди това Матарела почти сигурно ще се стреми към подкрепа за правителство на единството, което да се опита да работи върху реформа на избирателната система.Както Луиджи ди Майо, така и \"Лига\", досега отхвърляха идеята за каквото и да е правителство на широка, неполитическа основа.Ди Майо заяви преди, че би искал да постигне коалиционно споразумение с \"Лига\", но настоява, че за да го направи, Салвини трябва да се откаже от съюзника си по време на изборите \"Форца Италия\", която се ръководи от бившия премиер Силвио Берлускони.Салвини отказа да направи това и той беше подкрепен днес, когато неговият дясноцентристки алианс, ръководен от политик от \"Лига\", спечели категорична победа в местни избори в североизточния регион Фриули Венеция Джулия.Изборите, в които \"5 звезди\" се представиха зле, показаха, че Салвини е спечелил политическо влияние през последните два месеца за сметка на противниците си.След като вратата към споразумение с \"Лига\" очевидно беше затворена, Ди Майо през миналата седмица протегна ръка към Демократическата партия, но тази инициатива също изглеждаше обречена, след като Матео Ренци призова партията си вчера да избягва каквито и да е отношения с \"5 звезди\".\"Демократическата партия загуби, аз подадох оставка, седем от 10 италианци гласуваха за Салвини или Ди Майо. Тяхна е отговорността да управляват\", изтъкна Ренци пред държавната телевизия.\"Не можем да влезем обратно през прозореца, след като италианският народ ни показа вратата\", добави Ренци.Въпреки че се отказа от ръководния пост в Демократическата партия, Ренци все още има голямо влияние в партията.Ди Майо изтъкна, че коментарите на Ренци са показали, че е невъзможно да се сключи споразумение с Демократическата партия. \"Като се има предвид, че тези партии се страхуват от промяна, нека да позволим на хората да решат между революцията и възстановяването\", подчерта Ди Майо.", "date": "2018.04.30", "title": "Движение \"5 звезди\" зове за предсрочни избори в Италия"}
{"url": "https://news.bg/world/egipet-obyavi-voyna-na-falshivite-meteorologichni-prognozi.html", "text": "Президентът на САЩ Доналд Тръмп редовно атакува американски медии, че разпространяват \"фалшиви новини\", но Египет отива на друго ниво - погва \"фалшивите\" метеорологични прогнози, пише \"Гардиън\".Председателят на Метеорологичната асоциация на Египет заяви, че единствено правителственият орган е упълномощен да прави прогнози за времето в държавата. Доктор Ахмед Абдел Ал обяви по време на телевизионно интервю, че се подготвя проектозакон, който ще забранява своеволните метеорологични прогнози.По думите му промените в закона предвиждат наказание за всеки, който \"\".В страната се засилва натискът върху журналисти и медии, които разпространяват фалшиви новини, дори и срещу тези, които пишат в полза на държавата. Но много рядко се разпространява фалшива информация за метеорологичната обстановка с изключение може би на манипулирани снимки, които показват сняг, покриващ пирамидите в Гиза.Метеорологичната прогноза понякога е политическа. През 2015 г. вътрешното министерство на Египет обяви, че наводнение в крайбрежния град Александрия не е причинено от проблеми с инфраструктурата, а от членове на \"Мюсюлмански братя\", които са блокирали отводнители с цимент.Според експерти предложеното законодателство отразява виждането на правителство, че има право да регулира цялата информация, дори и тази, която трябва да бъде продукт на аполитичен научен анализ.От май 2017 г. Египет е блокирал най-малко 497 сайта.Държавата изпитва необичайно екстремно метеорологично време през последните седмици, включително проливни дъждове и големи пустинни бури.", "date": "2018.04.30", "title": "Египет обяви война на фалшивите метеорологични прогнози"}
{"url": "https://news.bg/energy/rabotodatelite-s-molba-po-zhalba-do-ek-za-nepravomerna-pomosht-za-tets.html", "text": "Асоциацията на организациите на българските работодатели - АОБР пуска жалба до ЕК, за нарушение правото на общността от Договора за създаване на Европейската общност (консолидирана версия) относно държавните помощи - .До настоящия момент Комисията все още не се е произнесла по молбата им за установяване на нарушение. АОБР, се обръща към българските представители в европейския парламент с молба за съдействате за произнасяне от Европейската комисия по поставения проблем.С жалба от 14 януари 2017 г. до Европейската комисия представителните организации на национално равнище - Асоциация на индустриалния капитал в България, Българска стопанска камара - съюз на българския бизнес, Българска търговско-промишлена палата и Конфедерация на работодателите и индустриалците в България, обединени в Асоциация на организациите на българските работодатели, сигнализираха Комисията за неправомерна държавна помощ при изкупуване от българско държавно дружество (\"НЕК\" ЕАД) на електрическа енергия от \"Ей и ЕС ЗС Марица Изток 1\" ЕООД и \"Контур Глобал Марица изток 3\".Съгласно сключения на 13 юни 2001 г. договор, \"НЕК\" ЕАД се задължава да изкупува дългосрочно произведената от двете енергопроизводителни дружества електрическа енергия, при условия и цени, които поставят тези електрически централи в по-изгодно икономическо положение спрямо останалите производители на ел. енергия в България, обясняват от АОБР.Работодателите допълват, че посочените договорни условия са нарушение на правото на общността по всички критерии за неправомерна държавна помощ, от Договора за функциониране на ЕС. Ежегодно двете централи изземват 486 млн. лева от домакинствата и бизнеса в България чрез високите си преференциални цени за произвежданата от тях ел. енергия.Молбата на работодателите е адресирана до: Асим Адемов, Неджми Али, Николай Бареков, Ангел Джамбазки, Филиз Хюсменова, Андрей Ковачев, Петър Курумбашев, Илхан Кючук, Ева Майдел, Светослав Малинов, Искра Михайлова, Момчил Неков, Андрей Новаков, Георги Пирински, Емил Радев, Сергей Станишев, Владимир Уручев.", "date": "2018.04.30", "title": "Работодателите с молба по жалба до ЕК за неправомерна помощ за ТЕЦ"}
{"url": "https://news.bg/politics/bsp-otnovo-vnasya-zakona-za-targovskite-verigi.html", "text": "\"Щастлива съм, че България днес е център на дискусията за двойните стандарти в храните. Изумена съм от : кой умник казва, че българското бебе харесва палмово масло и защо се държат така големите търговски вериги в България. Кой мислите, че е умникът, господин премиер? Ами Вие. Проверете колко пъти ГЕРБ гласуваха против  от 2012 г. досега. С него видите ли сме гонели чуждите инвеститори. А ние просто искахме да не увреждат здравето на българския народ с некачествени храни и да не убиват българското производство\".Това написа в социалната мрежа \"Фейсбук\" лидерът на БСП Корнелия Нинова по повод думите на премиера.Тя призова реторично Борисов да провери дали президентът Росен Плевнелиев е налагал вето върху този закон. \"Наложи. Заради лобизъм в полза на големите. А кой нарочи БСП за антиевропейска партия, защото произнесох изречението: българският народ не е втора ръка в Европа, за да ни продавате втора ръка храна. Вие, господин премиер. Твърде дълго управлявате, за да помните такива подробности. Но ние ги помним. Надявам се и българите също.\"Нинова беше категорична, че утре БСП ще внесат за пореден път същия закон. Тя се закани на ГЕРБ дали и този път ще гласуват против. \"Чакаме да видим как ще гласувате този път\", отсече Нинова.", "date": "2018.04.30", "title": "БСП отново внася закона за търговските вериги"}
{"url": "https://news.bg/world/zaginaha-11-detsa-pri-atentat-sreshtu-konvoy-na-nato-v-afganistan.html", "text": "Атентатор самоубиец атакува конвой на НАТО в Кандахар, Афганистан. При нападението са убити 11 деца от религиозно училище, което е било до пътя, където е станала експлозията, съобщава АП.Говорител на полицията в провинцията уточни, че при нападението в Даман са ранени 16 души, включително петима натовски войници, шестима цивилни и двама полицаи.Няма коментар от НАТО.Междувременно посолството на САЩ в Афганистан осъди двойния атентат в столицата Кабул, при който загинаха близо 30 души, включително осем журналисти. ДАЕШ (\"Ислямска държава\") пое отговорност за атаката.Посолството \"категорично осъжда днешните дивашки бомбени атаки в Кабул\".", "date": "2018.04.30", "title": "Загинаха 11 деца при атентат срещу конвой на НАТО в Афганистан"}
{"url": "https://news.bg/crime/prokuraturata-mvr-i-mtits-si-sadeystvat-pri-vazdushni-vodni-i-zhelezopatni-proizshestviya.html", "text": "Прокуратурата, Министерство на вътрешните работи и Министерство на транспорта, информационните технологии и съобщенията сключиха споразумение за взаимодействие при разследване на произшествия и инциденти, възникнали във въздушния, водния и железопътния транспорт.Главният прокурор Сотир Цацаров, вътрешният министър Валентин Радев и работи и министърът на транспорта, информационните технологии и съобщенията Ивайло Московски подписаха споразумение на взаимодействие и сътрудничество при разследването на тези произшествия.Със споразумението се урежда редът за взаимодействие и сътрудничество между трите институции в хода на разследването на произшествията във въздушния, водния и железопътния транспорт. Споразумението предвижда и органите паралелно да провеждат разследванията за тези инциденти.Разследванията във връзка с безопасността се извършват, когато има възникнали произшествия и инциденти, обясняват от институциите. Разследванията имат за цел единствено установяване на причините, довели до настъпването на съответното произшествие. Тези разследвания не включват изследване на въпроса за вината или отговорността, провеждат се независимо и не засягат каквито и да били наказателни или административни производства.Разследването във връзка с безопасността се извършва от съответна комисия, назначена съобразно изискванията на ЗГВ, КТК и ЗЖТ по направленията транспорт, като до тяхното назначаване функциите им се изпълняват от специализираните звена на направленията транспорт на дирекция \"Звено за разследване на произшествия във въздушния, водния и железопътния транспорт\" в Министерство на транспорта, информационните технологии и съобщенията.Досъдебните производства за произшествия и инциденти в транспорта, при които е причинена смърт, телесни повреди или материални щети, както и в случаи на терористични актове или други актове на незаконна намеса в дейността на въздушния, водния или железопътния транспорт, се провеждат в съответствие на Наказателно процесуалния кодекс.Споразумението предвижда създаването на организация за поддържане на постоянна връзка с цел постигането на ефикасно взаимодействие и сътрудничество между институциите, като страните по споразумението са определили лица за контакт. Органите на МВР ще осъществяват охрана на мястото на произшествие, а ръководителят на разследването във връзка с безопасността може да поиска ограничаване на придвижването на транспортни средства в района на произшествието.В случаите на провеждане на наказателно производство, преди извършването на огледа, органите на досъдебното производство и ръководителят на разследването за безопасност съгласуват границите на местопроизшествието и последователността на неотложните следствени действия с цел осигуряване на безопасно боравене и запазване на установените доказателства.В тристранното споразумение се посочва и че страните са длъжни да осигуряват безопасно боравене с всички доказателства, както и да предприемат действия за запазването им. В споразумението е предвидено и провеждане на съвместни обучителни и квалификационни мероприятия в областта на разследването на произшествия във въздушния, водния и железопътния транспорт.", "date": "2018.04.30", "title": "Прокуратурата, МВР и МТИТС си съдействат при въздушни, водни и железопътни произшествия "}
{"url": "https://news.bg/health/bez-dopalnitelni-pari-bolnitsite-ostavat-i-bez-lekarite-i-sestrite.html", "text": "Въвеждането на единния финансов стандарт за управление на болниците предизвика притеснения сред директорите на областните болници и персонала. Според някои от тях това ще доведе до натрупване на задължения, още неразплатена надлимитна дейност, липса на персонал и още сериозни последствия за болниците.Условието, което поставят от Министерството на здравеопазването, е при задължения на лечебните задължения, медицинският персонал да не получава допълнително материално стимулиране.Припомняме, на 30 март 2018 г. здравният министър Кирил Ананиев внесе в парламента . Той идва в изпълнение на решението на НС от 9 юни 2017 г. за въвеждането на такъв стандарт. Стандартът цели да се стабилизира финансовото състояние на болниците чрез въвеждане на единни правила за управление на финансовите и човешките ресурси, възлагането на обществени поръчки, текущо наблюдение и отчитане на дейността.Според изпълнителния директор на МБАЛ - Хасково д-р Георги Гелов проблемите ще започнат, ако не могат да изплащат допълнително материално стимулиране на персонала, а междувременно неразплатената надлимитниа дейност остава. Това заяви пред БНР д-р Гелов.\"Лимитирането на дейности и на финанси създава възможности за много по-малко начини на откриване на нови дейности и осъществяване на допълнителни приходи, които могат да се получават за болницата. За тези три години успяхме да намалим задълженията от 5 милиона на 4 милиона. Те не са чак толкова намалели, остават. Просрочията също са намалели, но пак са налични - от 2 милиона и половина сме ги свалили под 2 милиона, в момента за първото тримесечие са около милион и половина. Неразплатена надлимитна дейност за трите години болницата има над милион\", поясни управителят на хасковската болница.По думите му притесненията на директорите не са свързани с това, че ще бъдат извършвани строги контроли върху финансовите дейности, които извършват болниците - ние сме за това. \"Ние сме притеснени от частта, в която се казва, че не може да се дава допълнителен материален стимул /ДМС/ на лекарите и сестрите в болниците, които имат просрочени задължения. Ние първия месец няма да дадем ДМС, на втория месец няма да имана кого да ги даваме, защото всички лекари и сестри ще напуснат\", обясни д-р Гелов.Задълженията на държавните болници идват от спешния прием, от тежката реанимация и интензивното лечение, белодробните болести, каза заместник-директорът на Университетската болница \"Свети Георги\" в Пловдив Момчил Мавров.\"Не смятам, че с въвеждане на еднакви правила за финансово управление всички държавни болници ще бъде даден нужният терапевтичен отговор на проблемите в страната. Капацитетът, регионът на дейност, функциите, материалното и финансово състояние, обезпечаването с ресурси на отделни държавни болници са твърде различни - говорим за ефективно прилагане на еднакви правила на поведение за всички държавни лечебни заведения. Не смятам, че когато става въпрос за дейности по спасяване на човешки животи и дейности по опазване здравето на човека с бързо, активно лечение, ние можем да си позволим да спазваме безусловно възможни стойности, числа, бройки, заяви д-р Гелов.Лимитирането на продажбата на здравни дейности към касата неминуемо води до ограничаване на възможности на лечебни заведения като нашето за повече приходи и по-голяма печалба, а ако не бъдат заплатени самите надлимитни дейности, води и до финансови загуби, забавянето на плащанията по продажбите води до просрочия, задължения към доставчиците на лечебното заведение.УМБАЛ \"Св. Георги\" е в добро състояние, има задължения, има и просрочия, но ние се справяме. Ударът ще бъде по-голям за по-малките областни болници\", прогнозира директорът на хасковската болница.", "date": "2018.04.30", "title": "Без допълнителни пари болниците остават и без лекарите и сестрите "}
{"url": "https://news.bg/world/kazusat-za-granitsata-s-irlandiya-zaplashva-sdelkata-za-brekzit-predupredi-barnie.html", "text": "Главният преговарящ на ЕС за Брекзит Мишел Барние предупреди, че преговорите са пред \"риск\" заради разногласията за бъдещата ирландска граница, след като Великобритания напусне съюза през март 2019 г., информира АФП.На пресконференция по време на посещение в Ирландия Барние призова за \"ясно и работещо решение за Ирландия\", което да бъде включено в сделката за Брекзит.\"Докато не сключим това споразумение, ще продължава да има риск\", предупреди той.От своя страна премиерът на Ирландия Лео Вардкар подчерта, че подходът на Великобритания на преговорите ще трябва да се промени по някакъв начин, за да бъде достигнато до споразумение по казуса.Лондон се ангажира да се избегне \"твърда\" граница с контролни проверки между Северна Ирландия и Ирландия. Всички страни са съгласни, че това е изключително важно, за да продължи изпълнението на мирното споразумение от 1998 г. - сделката \"Добрият петък\" за прекратяване на конфликта и прехвърляне на управлението над Северна Ирландия.Великобритания обяви, че няма да остане в митническия съюз след Брекзит. ЕС предлага специален механизъм за поддръжка, при който само Северна Ирландия остава в митническия съюз.Барние поясни, че предгаланият от ЕС механизъм ще бъде включен в проектодоговора и той няма да променя наложените от Обединеното кралство червени линии.", "date": "2018.04.30", "title": "Казусът за границата с Ирландия заплашва сделката за Брекзит, предупреди Барние"}
{"url": "https://news.bg/int-politics/udarite-v-siriya-bili-tolkova-moshtni-che-sa-predizvikali-zemetresenie.html", "text": "Ракетните \"вражески\" атаки тази нощ срещу две военни бази на сирийския президент Башар Асад са предизвикали земетресение с магнитуд 2,6 по скалата на Рихтер в района на град Хама, съобщава Европейският средиземноморски сеизмологичен център.Сирийската армия обяви, че нейни бази в покрайнините на Хама и в района на Алепо са били атакувани. Сирийска правозащитна организация уточни, че атаката е била срещу базата на 47-ма бригада, в която са разположени ирански сили, както и срещу бази, принадлежащи на режима на президента Башар Асад в района на летище Салхаб, западно от Хама. Според правозащитниците няколко десетки души са загинали при нападението.Атаката очевидно е била насочена към големи оръжейни складове, включително ракети земя-земя, които Иран се опитва да разположи в Сирия.През миналата седмица се появиха информации, че американските и израелските специални служби са наблюдавали движенията на ирански оръжия в Сирия, а израелският министър на отбраната Авигдор Либерман заяви, че Израел няма да позволи на Иран да създаде позиции и бази в Сирия, от които да изстрелва ракети.", "date": "2018.04.30", "title": "Ударите в Сирия били толкова мощни, че са предизвикали земетресение "}
{"url": "https://news.bg/world/nikol-pashinyan-ofitsialno-nominiran-za-premier-na-armeniya.html", "text": "Лидерът на арменската опозиция Никол Пашинян е официално номиниран за поста министър-председател от поддръжниците си, съобщава АФП.Масовите протести през последните две седмици в Армения трансформираха политическия климат.Пашинян, лидерът на протестното движение, което свали Серж Саркисян от премиерския пост през миналата седмица, е единственият кандидат за министър-председател. Той твърди, че е единственият, който може да се справи с корупцията, бедността и непотизма в страната.Но той се нуждае от подкрепата на управляващата Републиканска партия, която има мнозинство в парламента, за да бъде избран на гласуване в законодателния орган във вторник.Пашинян е номиниран от коалиция \"Елк\" (\"Изход\").Ние сме изправени пред задачата да разрешим политическата криза в страната, каза той.На 42-годишния бивш журналист не му достига подкрепата на шестима депутати, за да събере необходимите 53 гласа в 105-местния парламент.", "date": "2018.04.30", "title": "Никол Пашинян официално номиниран за премиер на Армения"}
{"url": "https://news.bg/int-politics/pochina-bivshiyat-boliviyski-diktator-luis-garsiya-mesa.html", "text": "Бившият диктатор на Боливия Луис Гарсия Меса, който излежаваше продължителна присъда за престъпления, извършени след оглавения от него военен преврат през 1980 г., е починал в болница в столицата Ла Пас на 88-годишна възраст. Това обяви адвокатът му пред местните медии, съобщава \"Франс прес\".Немощният Гарсия Меса е починал от сърдечен арест и дихателна недостатъчност във военна болница, където бившият генерал е прекарал повече от една трета от 30-годишната си присъда.Гарсия Меса взе властта при военния преврат през юли 1980 г., в края на периода на военните диктатури в Латинска Америка.Множество хора бяха убити, след като неговите сили превзеха властта, включително историкът и лидер на социалистите Марсело Кирога Санта Крус, чието тяло никога не беше открито.Отявлен антикомунист, Гарсия Меса репресираше левите дисиденти и изтезаваше противниците си, но режимът му също така беше тясно свързан с наркотрафиканти. Той в крайна сметка подаде оставка след 13 месеца на власт.През април 1993 г. Гарсия Меса беше осъден на 30 години затвор за убийствата и злоупотребите по време на властването му, но той междувременно избяга от страната, избягвайки затвора.Властите го заловиха в Бразилия през март 1996 г. Той беше екстрадиран в Боливия, където беше настанен в строго охраняван затвор.Вътрешният министър на бившия диктатор Луис Арсе Гонес, наричан \"министър на кокаина\", излежа присъда за наркотрафик в затвор в САЩ, която приключи през 2009 г. След това той беше изпратен в Боливия, за да излежи отделна 30-годишна присъда за нарушения на правата на човека.", "date": "2018.04.30", "title": "Почина бившият боливийски диктатор Луис Гарсия Меса"}
{"url": "https://news.bg/world/tramp-da-poluchi-nobelovata-nagrada-za-mir-prizova-prezidentat-na-yuzhna-koreya.html", "text": "Президентът на Южна Корея Мун Дже-ин заяви, че държавният глава на САЩ Доналд Тръмп трябва да получи Нобеловата награда за мир за усилията си да прекрати конфликта с КНДР за ядрената програма на тоталитарната държава.Информацията съобщава \"Ройтерс\", позовавайки се на Синия дом.През уикенда американският сенатор Линдзи Греъм обяви, че Тръмп заслужава да получи Нобеловата награда за мир за разрешаването на дългогодишния проблем на Корейския полуостров.\"Президентът Тръмп трябва да спечели Нобеловата награда за мир. Нуждаем се само от мир\", каза Мун на среща на кабинета.В петък по време на историческа среща Мун и лидерът на КНДР Ким Чен-ун обещаха да сложат край на Корейската война и Пхенян да изостави ядрените оръжия.За края на май или началото на юни се подготвя среща между Тръмп и Ким Чен-ун.През януари държавният глава на Южна Корея заяви, че Тръмп заслужава голямо уважение, тъй като е подпомогнал преговорите между двете Кореи.", "date": "2018.04.30", "title": "Тръмп да получи Нобеловата награда за мир, призова президентът на Южна Корея"}
{"url": "https://news.bg/crime/brakonieri-vlachili-s-dzhipa-si-inspektor-na-iara-v-pazardzhik.html", "text": "Пазарджишката прокуратурата разследва случай, при който бракониери са влачили с джипа си служител на Изпълнителната агенция по рибарство и аквакултури. Инцидентът е станал край язовир Батак, съобщи БНР.Посегателството е станало пред десетки свидетели, които са били на риболов там. Служители на агенцията са установили, че двама рибари извършват незаконен улов с помощта на приспособленията \"парашути\" и голяма, забранена от закона \"тройка\".Инспекторите поискали да конфискуват уредите, но двамата бракониери успели да се качат в джипа си. При потеглянето на автомобила единият замахнал с въдицата към служителя и го закачил с куката. Така той бил влачен няколко метра. Случаят е заснет. Видеоматериалът е предаден на полицията и на прокуратурата. Установява се самоличността на бракониерите.Припомняме, преди дни от ГЕРБ предложиха промени в закона, според които бракониерите могат да бъдат арестувани.", "date": "2018.04.30", "title": "Бракониери влачили с джипа си инспектор на ИАРА в Пазарджик"}
{"url": "https://news.bg/world/200-migranti-blokirani-na-granitsata-na-meksiko-sas-sasht.html", "text": "Близо 200 мигранти от Централна Америка, придвижили се на север през Мексико за месец с ясната цел да потърсят убежище в САЩ, са спрени на американско-мексиканската граница, пише \"Гардиън\".Президентът на САЩ Доналд Тръмп се закани миналата седмица да спрат кервана с мигранти, докато представители на американското правителство обявиха, че ще отговорят светкавично.Мексиканските власти пуснаха около 50 бежанци да преминат през врата и по мост, но бяха спрени на входа на сграда на САЩ за проверка на другия край. Позволено им е да останат до сградата, технически на мексиканска земя.Други около 50 бежанци останаха в Тихуана, като им е забранено да пресекат моста към територията на САЩ.Тръмп често коментари кервана, който започна придвижването си на 25 март до границата на Гватемала с Мексико. Американската администрация се закани да затвори \"правните вратички\" и да сложи край на политиките \"хвани и освободи\", които позволяват на бежанци да бъдат освобождавани от митническите власти на САЩ, докато случаите им се разглеждат в съда, което продължава няколко години.Главният прокурор Джеф Сешънс предупреди, че керванът \"умишлено се опитва да подкопае нашите закони и да залее системата ни\".", "date": "2018.04.30", "title": "200 мигранти блокирани на границата на Мексико със САЩ"}
{"url": "https://news.bg/crime/zadarzhaha-dvama-za-krazhba-na-23-mashini-za-kriptovaluta.html", "text": " Във връзка с кражба на 23 компютърни конфигурации за криптовалута, извършена на 23 февруари в с. Черни Осъм, са задържани двама мъже. Сигнал за престъплението подал собственикът на фермата - българин, който живее във Великобритания, след като онлайн връзката със сървърите, разположени в селото, прекъснала.Това е първата разкрита кражба в страната от подобен вид, съобщи директорът на ОДМВР - Ловеч старши комисар Милен Маринов. Той обясни, че в хода на разследването, на 25 април, полицаи от Троян са установили, че отнетата техника е на територията на Русенска област.По изготвен план за съвместни действия на двете областни дирекции са били извършени незабавни претърсвания на няколко адреса в Русе и околните населени места. Открити и иззети в режим на работа са всичките 23 компютърни конфигурации, всяка от които е на стойност между 2000 и 3500 щатски долара.По случая са привлечени като обвиняеми 51-годишен мъж от гр. Мартен, на когото е наложена мярка \"домашен арест\", и 35-годишен от Русе - с постоянна мярка за неотклонение \"задържане под стража\".", "date": "2018.04.30", "title": "Задържаха двама за кражба на 23 машини за криптовалута"}
{"url": "https://news.bg/bulgaria/api-startira-obshtestvena-porachka-za-mantineli-za-nad-40-mln-lv.html", "text": "Агенция \"Пътна инфраструкттура\" стартира обществена поръчка за ограничителни системи - мантинели. За доставка и монтаж на мантинелите за републиканските пътища за срок от 4 години стойността на поръчката е 40 200 000 лв. без ДДС и се финансира от бюджета на АПИ.От АПИ информират, че настоящите договори с пътните дружества изтичат до края на годината. Срокът за подаване на офертите от кандидатите е до 17:30 часа на 14 юни 2018 г.Обществената поръчка е в 6 обособени позиции по районите на планиране в страната:- Северозападен район, включващ областите Видин, Враца, Монтана, Ловеч и Плевен. Индикативната стойност на поръчката е 6 700 000 лв. без ДДС;- Северен централен район, включващ областите: Велико Търново, Габрово, Разград, Русе и Силистра. Индикативната стойност на поръчката е 6 700 000 лв. без ДДС;- Североизточен район, включващ областите: Варна, Добрич, Шумен и Търговище. Индикативната стойност на поръчката е 6 700 000 лв. без ДДС;- Югоизточен район, включващ областите: Бургас, Сливен, Стара Загора и Ямбол. Индикативната стойност на поръчката е 6 700 000 лв. без ДДС;- Южен централен район, включващ областите: Кърджали, Пазарджик, Пловдив, Смолян и Хасково. Индикативната стойност на поръчката е 6 700 000 лв. без ДДС;- Югозападен район, включващ областите: Благоеград, Перник, Кюстендил и София. Индикативната стойност на поръчката е 6 700 000 лв. без ДДС.", "date": "2018.04.30", "title": "АПИ стартира обществена поръчка за мантинели за над 40 млн. лв."}
{"url": "https://news.bg/crime/zadarzhaha-kmet-v-spetsaktsiya-sreshtu-trafik-na-zheni-v-stolitsata.html", "text": "Със спецакция на 27 април разбиха организирана престъпна група за трафик на жени, ръководена от Цвятко Балабуров, кмет на село Тъжа.\"Става въпрос за организирана престъпна група за набиране на проститутки. Участниците в тази група са 9 човека и е от пролетта на 2018 година. Всички лица са задържани и са привлечени като обвиняеми, а за единият от тях се знае, че е кмет на село Тъжа. Групата е имала апартаменти на територията на гр. София, а за тази цел тя е имала и заведение Бар \"Десет\", обясни Детелина Йотова, заместник-говорител спецпрокуратурата на брифинг, посветен на акцията на Специализираната прокуратура, ГДБОП и служители на СДВР.Йотова коментира, че днес спецпрокуратурата ще поиска на седем от тях да бъде наложена мярка за неотклонение \"задържане под стража\", а на другите двама е наложена мярка за неотклонение \"парична гаранция\".Стоян Темелакиев, заместник-директор на ГДБОП коментира, че по случая се работи от началото на 2018 г. \"След залавянето им се извърши оперативна проверка на получени данни, а когато те бяха потвърдени, се изготви доклад до спецпрокуратурата\", каза той и посочи, че на 27 април организираната престъпна група е била заловена. Той посочи, че на момичетата са поставени високи кредити, които не са успели да върнат, с което са задължавани да извършват сексуалните услуги. \"Обявите за техните услуги са били пуснати и във вестник \"Позвънете\", изтъкна той.По думите му става въпрос за 20 момичета, които са изпълнявали сексуални услуги. \"При претърсванията са иззети голяма част секс атрибути, а сексуалните услуги са се осъществявали и на домашни адреси\", констатира Темелакиев и добави, че тарифата, която им е била поставена е 60 лева на час, 40 лева за половин час и допълнителни екстри, за които се е заплащало допълнително.Прокурор Силвия Соколова от своя страна заяви, че има свидетели, които вече са разпитани пред съда. \"Все още се провеждат разследвания и разпитите ще продължат\", каза още тя и посочи, че няма данни за извършване на насилие срещу тях.В Специализирания наказателен съд - СНС е внесено искане от страна на Специализираната прокуратура, за арест на Цвятко Балабуров - ръководител и Стефан Стефанов, Милена Георгиева, Анита Георгиева, Димо Кроснаров, Валентин Майоров и Валери Филипов - участници в организирана престъпна група, създадена с цел склоняване към проституция. ", "date": "2018.04.30", "title": "Задържаха кмет в спецакция срещу трафик на жени в столицата"}
{"url": "https://news.bg/crime/prokuraturata-vav-varna-dade-na-sad-nepalnoletna-dzhebchiyka.html", "text": "Окръжната прокуратура във Варна предаде на съд непълнолетно момиче за джебчийство. Момичето изтеглило пари от чужда кредитна карта без съгласието на титуляра.Недялка Т. от град Игнатиево е обвинена за използване на чужда кредитна карта, от която успяла да изтегли с няколко трансакции 1500 лева.На 25 юни 2017 г. пострадалата жена пазарувала в Грандмол във Варна. Жената се опитала да вземе стока поставена на висок стелаж, когато в нея се блъснало мургаво младо момиче с дълга коса.Жената продължила да пазарува и установила, че чантата й била е била отворена и от нея липсвал портфейл с няколко банкови карти и листчето със записаните ПИН-кодове.Междувременно от една от кредитните карти с няколко трансакции били изтеглени 1500 лева, докато банката-издател на картата я блокирала след подаден сигнал. Станало ясно, че от другите карти не са правени опити да бъдат теглени пари.Пострадалата жена подала сигнал в полицията. Властите разпознали издирваното момиче. Експертизата на записите от банкоматите установила, че именно Недялка е теглила пари от картите.Момичето признало, че е извършило кражбата, но отказало да даде обяснения.", "date": "2018.04.30", "title": "Прокуратурата във Варна даде на съд непълнолетна джебчийка"}
{"url": "https://news.bg/world/makron-i-putin-tvardo-zad-yadrenata-sdelka-s-iran.html", "text": "Президентът на Русия Владимир Путин и френският му колега Еманюел Макрон постигнаха съгласие по време на телефонен разговор за необходимостта да се запази и напълно да се прилага ядреното споразумение с Иран, съобщава Кремъл.В съобщението се отбелязва, че телефонният разговор е проведен по инициатива на френската страна.Макрон е информирал Путин за визитата си в САЩ през миналата седмица с акцент проведените преговори за ядрената програма на Ислямската република.Двамата са обсъдили и други актуални въпроси от международен и двустранен характер.Вчера вечерта по време на телефонен разговор иранският президент Хасан Рохани е подчертал пред Макрон, че споразумението \"не подлежи на преговори\".В съобщение на Елисейския дворец се казва, че Макрон е подкрепил запазване на споразумението, но според него така наречените \"залязващи клаузи\" - sunset clauses (някои ограничения върху ядрената програма на Иран изтичат след 2025 г.) трябва да бъдат променени, както и да се проведат преговори за иранската ракетна програма и намесата на Техеран в регионални кризи.", "date": "2018.04.30", "title": "Макрон и Путин твърдо зад ядрената сделка с Иран"}
{"url": "https://news.bg/politics/stolichna-obshtina-e-kandidatstvala-s-chuzhdi-imoti-po-evroprograma.html", "text": "Столична община е кандидатствала с чужди имоти по европрограма. Това стана ясно от становището на депутата от БСП Николай Цонков, който попита здравния министър Кирил Ананиев за баните в \"Овча купел\" и \"Горна баня\", обединени в \"Националната специализирана болница за физикална терапия и рехабилитация\" ЕАД, съобщиха от БСП.Според Цонков, здравният министър Кирил Ананиев на практика декапитализира \"Националната специализирана болница за физикална терапия и рехабилитация\" ЕАД. Това е станало с изпълнението на решението на Министерски съвет да прехвърли на Столична община част от имотите, които стопанисва лечебното заведение.\"Как Столична община, чрез нейни структури, кандидатства с тези имоти (които към онзи момент не са нейни - б.р.) по Оперативна програма \"Наука и образование за интелигентен растеж\" и печели два проекта на обща стойност 30 милиона лева?! Единият от тези проекти е за създаване на нова лаборатория. Защо е необходима такава, след като самият министър Ананиев заяви, че настоящата лаборатория към болницата се развива успешно и е една от най-старите в страната? Това е някакъв абсурд! Как тази болница ще функционира, след като капиталът й от 530 000 ще бъде намален на 80-90 000?\", пита реторично Цонков.Депутатът Цонков, заедно с колегите си Христо Проданов и Румен Георгиев попитаха министъра какви са мотивите за освобождаване на досегашния директор. Те искат да знаят каква точно е политиката на Министерството на здравеопазването към тази болница, защото тя е уникална. Защо декапитализират по този начин болницата и защо капиталът й е силно подценен, питат тримата депутати.Николай Цонков не е доволен от отговора на здравния министър. Освободеният директор д-р Иванчев през миналата година е внесъл няколко инвестиционни предложения за оздравяване на болницата. Те са били отхвърлени от Министерството на здравеопазването.Според Николай Цонков зад цялата тази ситуация прозират нечисти намерения. \"Става въпрос за апетитни имоти и разположени върху тях сгради на културата. Дали този интерес към тях не е заради въпросните 30 милиона лева, които ще отидат в нечий джоб. Далавера за 30 милиона ли е това\", пита народният представител от БСП.Очевидно баните в \"Овча купел\" и \"Горна баня\", както и останалите имоти, които вървят с тях, ще бъдат използвани за поредно разпределение на европейски средства по \"специално предназначение\". За пореден път ставаме свидетели как в това правителство кражбите и парите стоят над закона и обществения интерес. Пациентите и гражданите от района искат болницата да бъде използвана за здравеопазване, а не да бъде превърната в средство за лично облагодетелстване и съответно унищожена\", заяви Цонков.", "date": "2018.04.30", "title": "Столична община е кандидатствала с чужди имоти по европрограма"}
{"url": "https://news.bg/int-politics/sasht-podkokorosvali-sauditska-arabiya-da-se-sbie-s-iran.html", "text": "Вождът на Иран се нахвърли на САЩ ден след като новият американски държавен секретар Майк Помпео посети Рияд, обвинявайки Вашингтон в опит да предизвика криза в региона чрез провокиране на съюзника си Саудитска Арабия да се конфронтира с Техеран, съобщава \"Ройтерс\".В изявления, излъчени по държавната телевизия, аятолах Али Хаменеи повтори дългогодишните призиви към САЩ да \"напуснат\" Близкия изток, който той нарече дом на Иран, като подчерта, че всяка сила, опитваща се да предизвика Иран, ще бъде победена.\"Един от начините за конфронтация с Иран е да се провокират неопитните управници в региона\", изтъкна той, очевидно имайки предвид 32-годишния престолонаследник на Саудитска Арабия Мохамед бин Салман.\"Американците се опитват да провокират Саудитска Арабия срещу Техеран... Целта им да създадат по-голяма регионална криза... да накарат мюсюлмани да се бият с мюсюлмани\", допълни аятолахът.\"Ако тези правителства придобият повече мъдрост, те няма да се конфронтират с Иран. Ако се конфронтират с Иран, те ще бъдат победени\", предупреди Хаменеи.Коментарите на Хаменеи бяха изказани ден след като Помпео се срещна със саудитския крал Салман по време на обиколката си в Близкия изток.Помпео заяви вчера, че САЩ са дълбоко загрижени от \"дестабилизиращите и зловредните действия\" на Иран в Близкия изток.Отговаряйки на тези думи, Хаменеи заяви, че Иран няма намерение да ограничава влиянието си в Близкия изток.\"Американците са тези, които трябва да напуснат... Близкият изток, западната част на Азия и Персийския залив са нашия дом\", настоя Али Хаменеи.Техеран и Рияд отдавна водят \"прокси\" война, конкурирайки се за превъзходство в региона от Ирак до Сирия и от Ливан до Йемен. Американският президент Доналд Тръмп твърдо подкрепи Саудитска Арабия в опитите си да се противопостави на влиянието на Иран.", "date": "2018.04.30", "title": "САЩ подкокоросвали Саудитска Арабия да се сбие с Иран"}
{"url": "https://news.bg/entertainment/brazilski-sarfist-sas-svetoven-rekord-yahna-chudovishtna-24-metrova-valna.html", "text": "Бразилски сърфист със световен рекорд, след като яхна чудовищно голяма вълна в Португалия, съобщава АП.Световната сърф лига (WSL) информира, че Родриго Кокса е счупил световния рекорд за сърфиране на най-голямата вълна. Съдиите са установили, че Кокса се е пуснал по 24,38-метрова вълна в Назаре, Португалия.Предишният рекорд е на Гарет Макнамара от 2011 г. - 23,77-метрова вълна.Сега Кокса държи Световния рекорд на Гинес за сърфиране на най-голямата вълна.Бразилецът описа наградата като \"сбъдната мечта\".", "date": "2018.04.30", "title": "Бразилски сърфист със световен рекорд – яхна чудовищна 24-метрова вълна"}
{"url": "https://news.bg/crime/maskirani-banditi-ograbiha-kazino-v-stolitsata.html", "text": "Трима мъже ограбиха казино в столицата, съобщи bTV. Мъжете нахлули в сградата на казиното в квартал \"Люлин 4\" маскирани.Сигнал за инцидентът е подаден в полицията тази нощ около 02:20 часа през нощта.Тримата бандити нападнали охранителя и му нанесли побой. Заплашили са две служителки на казиното. Мъжете взели всички пари от две от касите в казиното.От полицията не дават информация за откраднатата сума. Властите са извършили оглед на местопроизшествието.По случая е образувано досъдебно производство.", "date": "2018.04.30", "title": "Маскирани бандити ограбиха казино в столицата"}
{"url": "https://news.bg/society/29-2-ot-balgarskite-detsata-sa-izlozheni-na-risk-ot-bednost.html", "text": "По данни на НСИ за 2017 г., 29.2% от децата на възраст 0 - 17 години в България са изложени на риск от бедност, или с 2.7% по-малко спрямо 2016 година.Социалните трансфери към домакинствата намаляват риска от бедност сред децата с 12.6%.Достигнатата образователна степен и професията на родителите са важен фактор за бъдещото развитие на децата. По-високото образователно равнище дава възможност за по-широк достъп до пазара на труда и съответно до по-високо заплащане. През 2017 г. всяко осмо от десет деца (80.1%), чиито родители са с начално или без образование, живее в бедност.Приблизително 32 пъти по-малко, или 2.5% са децата, чиито родители са с висше образование и живеят в риск от бедност. Рискът от бедност при децата в домакинства с родители със средно образование е шест пъти по-висок от този при децата с родители с висше образование.В изследването \"Статистика на доходите и условията на живот\" от 2013 г. се събират данни за материалните лишения на децата в домакинството (на възраст между 1 и 15 години). През 2017 г. относителният дял на децата с материални лишения (лишени от поне един от 13 показателя) е 45.6%, а за 4.3% от децата нито една потребност не може да бъде удовлетворена поради финансови причини.Повече от една трета от децата (38.6%) не могат да си позволят почивка извън дома поне една седмица в годината (вкл. празници със семейството, гостуване при роднини, приятели, организирана почивка от училището и т.н.); редовни занимания с плуване, свирене на музикален инструмент, участие в младежки организации и др. (36.4%) и екипировка за игри навън (колело, ролери, кънки и др.) - 37.3%.За всяко едно от четири деца не може да бъде осигурено купуването на книги, които са подходящи за възрастта на децата (без учебници и учебни помагала) и купуването на два чифта обувки по размер в зависимост от сезона и/или за всички сезони (31.1%). През 2017 г. 42.1% от децата с материални лишения живеят и в риск от бедност.Възможността да се осигурят определени потребности на децата се различава в зависимост от етническата принадлежност на респондентите. През 2017 г. относителният дял на децата с материални лишения (лишени от поне един от 13 показателя) e, както следва: 16.5% от българската етническа група, 32.3% от турската етническа група, 71.6% от ромската етническа група и 34.4% от друг етнос. Нито една потребност на децата (ограничения за всички 13 показателя) не може да бъде осигурена за 0.6% от българската етническа група, за 1.6% от турския етнос и за 16.3% от ромската група.Около 21% от децата с материални лишения от българската етническа група живеят и в риск от бедност. За останалите групи относителните дялове са следните: 45.5% за децата от турската етническа група, 85.5% - от ромската етническа група, и 5% - от друг етнос.Важен аспект в изследването на бедността е нейното проявление по области. При изчисляване на линията на бедност за всяка област е приложен същият метод както при линията на бедност на национално ниво - 60% от средния общ разполагаем нетен доход на домакинствата в областта.През 2017 г. най-ниската линия на бедност се наблюдава в областите Видин и Пазарджик - съответно по 234 лв., а най-високата - в област София (столица) (511 лв.), следвана от областите Габрово (399 лв.) и Стара Загора (396 лeвa).Най-висок е относителният дял на бедните в областите Кърджали - 29.1%, Сливен - 28.2%, и Шумен - 25.8%. Най-нисък е относителният дял на бедните в областите Благоевград - 13.5%, Плевен - 14.8%, и Разград - 15.7%.Линията на бедност за 2017 г. намалява спрямо 2016 г. в две области - Сливен (с 4.2%) и Монтана (с 2.5%). Основната причина за по-ниския размер на линията на бедност се дължи на намаляването на средния размер на дохода от пенсии с 16.7% и за двете области.Линията на бедност за 2017 г. се увеличава спрямо 2016 г. във всички останали области, по-съществено в областите Кърджали (с 30.2%), Ловеч (с 30.2%), Русе (с 25.3%), Варна (с 23.4%), Габрово (с 21.5%) и Видин (с 20.6%). Водещите причини за увеличението са: Увеличаване на относителния дял на заетите лица в наблюдаваната съвкупност (със 7.1% за област Видин, с 6.0% за област Кърджали и с 5.2% за област Габрово).Увеличаване на средния размер на дохода от трудова дейност в областите Габрово (с 64.8%), Кърджали (с 57.0%), Варна (с 40.4%), Русе (с 37.9%) и Ловеч (с 23.3%).Намаляване на броя на безработните и други икономически неактивни лица.Област Благоевград е с най-нисък относителен дял на бедност за мъжете - 11.7%, а с найвисоко равнище е област Сливен - 30.1%. В област Разград жените са с най-ниско равнище на бедност - 14.9%, при 30.5% за област Кърджали.В областите Ямбол, Русе, Габрово, София, Смолян и Стара Загора относителният дял на жените, живеещи в риск от бедност, е по-голям с повече от 5 процентни пункта спрямо относителния дял на мъжете.В седем области - Сливен, Велико Търново, Монтана, Хасково, Разград, Силистра и Добрич, относителният дял на бедните мъже е по-голям от този при жените.", "date": "2018.04.30", "title": "29.2% от българските децата са изложени на риск от бедност"}
{"url": "https://news.bg/int-economics/gotova-e-parvata-traba-na-gazoprovoda-turski-potok.html", "text": "От \"Газпром\" завършиха строителството на морската част на първата тръба на \"Турски поток\", се казва в съобщение на компанията, цитирано от РИА Новости.Става дума за дълбоко полагане в черноморското крайбрежие на Турция. Сега е в ход изграждането на приемателен терминал край село Кийкей. \"С приключването на строежа на участъци от брегови възли, работата по първа линия ще бъде напълно завършена\", информираха от компанията, цитирани от РИА Новости.Изграждането на дълбоководния участък от първия низ беше извършено от кораба \"Pioneering Spirit\" на компанията Allseas. Той ще постави и дълбоководната част на втората тръба на \"Турския поток\" през третото тримесечие на 2018 г.Компанията отбеляза високата степен на строителство. Общо 1161 километра от газовия тръбопровод в морето е построен по две линии, което е 62% от общата му дължинаПроектът \"Турски поток\" предполага строителство през Черно море на газопровод, който се състои от две тръби, всяка с мощност по 15,75 млрд. куб. м. Първата е предназначена за доставка на газ на турските потребители. Втората - в страните на Юнжа и Юго-източна Европа.Според плана изграждането трябва да приключи през декември 2019 г. \"Газпром\" ще притежава цялата морска част на газопровода. Компанията също ще финансира изцяло изграждането на двете посоки. Местният Botas ще изгради инфраструктурата за транспортиране на газ на територията на Турция.\"Газпром\" разглежда възможностите за продължаване на \"Турския поток\" през България и Сърбия или чрез Гърция и Италия.\"Турският поток несъмнено ще играе важна роля за укрепването на енергийната сигурност на Турция и Европа\", се казва в съобщението на Алексей Милер, председател на Управителния комитет на \"Газпром\".", "date": "2018.04.30", "title": "Готова е първата тръба на газопровода \"Турски поток\""}
{"url": "https://news.bg/politics/ninova-iska-pravilata-za-kachestvo-na-hranite-v-es-da-obhvanat-i-drugi-stoki.html", "text": "Председателят на БСП Корнелия Нинова обсъди двойното качество при храните с евродепутатите Момчил Неков, Олга Сехналова - Чешка република и Биляна Борзан - Хърватия, Тримата са докладчици по темата в Европейския парламент в трите ресорни комисии - вътрешен пазар, земеделие и обществено здраве.\"Още преди година поставихме въпроса с различното качество на храните. Тогава бяхме обвинени за антиевропейци, защото искаме равни права. Радвам се, че днес цяла Европа прегърна тази идея и се работи за нейната реализация\", коментира Нинова. Според нея новите правила трябва да обхващат не само качеството на храните, но и всички стоки. \"Считаме, че това е дискриминационен проблем и няма как в единния европейски пазар да има продукти в еднаква опаковка, на една и съща марка, но с различни съставки\", обясни Нинова.Според Неков, аргументът на мултинационалните компании, че се съобразяват с местните предпочитания на потребителите, поражда въпроса- как те установяват това, например- при детските храни. Социалистите настояват тази година всички анализи да са приключили така, че през 2019 г. да бъде сложен край на различното качество на храните.Двойният стандарт при храните в ЕС до септември 2017 бе политическа тема, след това стана експертна. Тази тема не е само национална и не се решава в България, а на европейско ниво, коментира Неков и пред БНТ. \"През последната седмица постигнах консенсус със западните ми колеги относно становището как да изглежда това, което ще изготви Европейският парламент, което после ще бъде предадено на Европейската комисия\", обясни Неков.Предложението на комисар Вера Йоурова трябва да бъде по-амбициозно, двойният стандарт при храните е задача, отговорност и лична кауза, допълни Неков.", "date": "2018.04.30", "title": "Нинова иска правилата за качество на храните в ЕС да обхванат и други стоки"}
{"url": "https://news.bg/world/70-ot-yuzhnokoreytsite-odobryavat-rabotata-na-prezidenta-mun-dzhe-in.html", "text": "Подкрепата за президента на Южна Корея Мун Дже-ин се увеличи след историческата среща с лидера на КНДР Ким Чен-ун през миналата седмица, показва проучване, цитирано от \"Йонхап\".За първи път от близо четири месеца 70% от южнокорейците одобряват начина, по който президентът управлява държавните дела, което с 2,2 на сто увеличение от предходната седмица.Проучването на Realmeter, в което са участвали 2 502 души, е проведено от понеделник до петък през изминалата седмица.В средата на януари 70,6 на сто от южнокорейците подкрепиха работата на Мун Дже-ин.24,4 на сто не одобряват работата на държавния глава, което с 3,0% по-малко в сравнение със седмица по-рано.Въпреки че одобрението за Мун се увеличава, управляващата Демократическа партия изгуби 0,9 на сто и е подкрепяна от 52,2 на сто от анкетираните, докато основната опозиционна Либерална корейска партия получава 21,1 на сто.", "date": "2018.04.30", "title": "70% от южнокорейците одобряват работата на президента Мун Дже-ин"}
{"url": "https://news.bg/society/meteorolozite-ot-ban-prodalzhavat-protesta.html", "text": "Продължават протестните действия на метеоролозите от Националния институт по метеорология и хидрология (НИМХ) при Българската академия на науките (БАН).Учените недоволстват от несправедливото разпределение на парите от бюджетната субсидия.Протестът идва и в момент на недостиг на специалисти в някои от местните клонове на метеорологическия институт. Пред БНР директорът на клона на НИМХ във Варна Иван Иванов заяви, че към момента във филиала във морската ни столица работят 5 синоптика. Те трябва да обслужват с прогнози цяла Източна България и корабоплаването в западната част на Черно море.\"В момента не достигат двама синоптици, а от тези петимата - двама се пенсионират. На денонощни дежурства сме, но тъй като не достигат хората, се налага в денонощието да имаме кратки прекъсвания между дневната и нощната смяна, в които няма дежурен синоптик\", обясни той.Припомняме,  започна на 25 април, сряда. Тогава на сайта на института се появи съобщение, според което несправедливото разпределение на бюджетната субсидия за 2018 година застрашава функционирането на националната хидро-метеорологична служба.", "date": "2018.04.30", "title": "Метеоролозите от БАН продължават протеста"}
{"url": "https://news.bg/int-politics/iran-skastri-pompeo-obvineniyata-mu-bili-bezpochveni.html", "text": "Иран отхвърли \"безпочвените\" обвинения от страна на новия държавен секретар на САЩ Майк Помпео, който заклейми Техеран заради неговата \"амбиция да доминира в Близкия изток\", съобщава \"Франс прес\".Попмео разкритикува остро Техеран по време на бърза обиколка на съюзниците на САЩ в Близкия изток, преди важното решение на Белия дом дали да се откаже от историческото ядрено споразумение, сключено през 2015 г. с Иран.Говорейки по време на посещението си в най-големия противник на Иран и ключов американски съюзник Саудитска Арабия само няколко дни след встъпването си в длъжност, Помпео обвини Техеран за дестабилизирането на Близкия изток чрез подкрепата си за президента на Сирия Башар Асад и за бунтовниците в Йемен.\"Коментарите на държавния секретар на САЩ относно присъствието и ролята на Ислямска република Иран в някои страни в региона са повторение на абсурдни и безпочвени обвинения\", коментира говорителят на иранското външно министерство.Присъствието на Иран в Сирия и Ирак е в отговор на исканията на правителствата на двете страни и е част от \"борбата срещу тероризма в региона\", допълни той.\"Това подпомагане ще продължи, докато тези правителства се нуждаят от помощ в тази борба\", изтъкна още говорителят.Той също така повторил предишните изявления на иранското правителство, в които се отричат обвиненията на Саудитска Арабия и САЩ, че Иран доставя оръжия на бунтовниците хуси в Йемен, които са подкрепяни от Техеран.Такива обвинения са \"фалшив проблем, създаден единствено с цел отклоняване на вниманието на международното обществено мнение от зверствата, извършени от Саудитска Арабия при нейните ежедневни атаки\" в Йемен, подчерта говорителят.Доминираният от шиитския ислям Иран и сунитска Саудитска Арабия, които прекъснаха дипломатическите си отношения през януари 2016 г., са вкопчени в борба за влияние в региона и подкрепят противникови страни в Ливан, Сирия и Йемен.Техеран изпрати \"военни съветници\" и хиляди ирански и афганистански \"доброволци\" да се бият в Сирия и Ирак.", "date": "2018.04.30", "title": "Иран скастри Помпео, обвиненията му били безпочвени"}
{"url": "https://news.bg/world/severnoirlandtsite-skochiha-barnie-ne-e-chesten-posrednik.html", "text": "Лидерът на северноирландската политическа партия, която поддържа правителството на премиера Тереза Мей, обяви, че главният преговарящ на ЕС за Брекзит не е честен посредник, съобщава \"Ройтерс\", позовавайки се на БиБиСи.Северна Ирландия ще бъде единствената британска територия, която ще има сухоземна граница с ЕС след излизането на Великобритания от съюза през март 2019 г. И двете страни заявяват, че поемат ангажимент да оставят границата с Ирландия отворена, но до момента не могат да намерят практическо решение на казуса.Великобритания смята, че може да сключи споразумение за свободна търговия с ЕС до 2021 г. Дъблин настоява договорът за Брекзит да включва алтернативно решение за казуса с границата в случай, че бъдещият договор не проработи.Председателят на Демократичната юнионистка партия (ДЮП) Арлин Фостър заяви, че главният преговарящ на ЕС за Брекзит Мишел Барние не зачита позицията на юнионистите, които подкрепят Северна Ирландия да остане част от Обединеното кралство.Не мисля, че разбира юнионистката култура в Северна Ирландия, каза тя пред британската телевизия. Според нея предложението на Барние за границата просто няма да проработи., добави Фостър.", "date": "2018.04.30", "title": "Северноирландците скочиха: Барние не е честен посредник"}
{"url": "https://news.bg/economics/biznes-klimatat-v-balgariya-s-blizo-3-rast-prez-april.html", "text": "Ръст от 2.8 пункта бележи общият показател на бизнес климата през април 2018 г. спрямо предходния месец. Това сочат данни от изследване на Националния статистически институт. Нарастване е регистрирано във всички наблюдавани сектори - промишленост, строителство, търговия на дребно и услуги.Съставният показател \"бизнес климат в промишлеността\" се повишава с 0.7 пункта. Причина за това са оптимистичните очаквания на промишлените предприемачи за бизнес състоянието на предприятията през следващите шест месеца. Същевременно и прогнозите им относно износа и производствената активност през следващите три месеца са по-благоприятни.През периода януари - април 2018 г. излишъкът от мощности се увеличава, а средното натоварване в промишлеността се оценява на 73.7%, което е с 3.1 пункта под януарското равнище.Основни проблеми за развитието на бизнеса остават несигурната икономическа среда и недостигът на работна. Последните данни на института показват засилване на негативното влияние на тези фактори. По отношение на продажните цени в промишлеността по-голяма част от мениджърите очакват запазване на тяхното равнище през следващите три месеца.През изминалия месец съставният показател \"бизнес климат в строителството\" се покачва с 5.1 пункта. Това се случва в резултат на подобрените оценки и очаквания на строителните предприемачи за бизнес състоянието на предприятията. Според тях строителната активност е повишена. Прогнозите за следващото тримесечие остават положителни.Факторите, които затрудняват дейността в сектора, подобно на промишлеността продължават да са свързани с несигурната икономическа среда, конкуренцията в бранша и недостига на работна сила.При търговията на дребно съставният показател \"бизнес климат\" се увеличава с 0.5 пункта, което се дължи на подобрените очаквания на търговците на дребно за бизнес състоянието на предприятията през следващите шест месеца. По- благоприятни са и прогнозите им по отношение на поръчките към доставчиците както от вътрешния, така и от външния пазар през следващите три месеца. Затрудненията, които секторът изпитва, са свързани основно с недостатъчното търсене, конкуренцията в бранша и несигурната икономическа среда, като през последния месец се наблюдава намаление на негативното влияние на първите два фактора.През четвъртият месец от годината съставният показател \"бизнес климат в сектора на услугите\" нараства със 7.1 пункта в резултат на оптимистичните оценки и очаквания на мениджърите за бизнес състоянието на предприятията. Подобрени са и мненията им относно настоящото и очакваното търсене на услуги. Конкуренцията в бранша и несигурната икономическа среда продължават да са основните пречки за дейността в сектора.", "date": "2018.04.30", "title": "Бизнес климатът в България с близо 3% ръст през април"}
{"url": "https://news.bg/crime/domashnite-oranzherii-za-kanabis-sa-hit-v-yugozapadna-balgariya.html", "text": "Отглеждането на марихуана в домашни наркооранжерии е новата тенденция в производството на канабис в Югозападна България.Най-често наркотикът се произвежда за родния пазар и за южната ни съседка Гърция. Най-много дрога се разпространява към курортите в страната.В рамките на изминалата 2017 година властите в област Благоевград са открили и конфискували над 200 килограма сух канабис и близо 14 тона растения.В класацията по отглеждането на марихуана първенец продължава да бъде районът на Петрич и Сандански.Темата коментира пред БНР старши комисар Николай Хаджиев. Той посочи данни, според които от началото на 2018 година до края на месец март в МВР са регистрирани около 90 случая, а задържаните са около 110 лица. 6 от задържаните били непълнолетни. \"Говорим само за първите 3 месеца на 2018 година\", подчерта Хаджиев. По думитему драстично се увеличават и случаите на шофьори, които управляват автомобил след употреба на наркотици.Практиката доскоро беше канабисът да се отглежда навън, предимно в държавни горски територии, така че производителите да не носят отговорност, ако властите намерят плантация с канабис. След действията на МВР за откриването и преустановяването на отглеждането на трева, производителите на дрогата налагат нова тенденция - те отглеждат марихуаната в домашни условия, в специално пригодени за това наркооранжерии.\"Правят се такива оранжерии в къщи, в наети апартаменти под наем, където се оборудват със специално осветление, правят се специални инсталации с таймери за капково напояване. В нередки случаи се използват лица с чисто съдебно минало\", обяснява полицаят.По думите му обаче в повечето случаи извършителите не получават осъдителни присъди. Това ставало, защото в 99% от случаите лицата се признават за виновни и сключват споразумения, след което наказанията им падат под минимума.", "date": "2018.04.30", "title": "Домашните оранжерии за канабис са хит в Югозападна България"}
{"url": "https://news.bg/energy/startirat-obshtestvena-porachka-za-145-mln-evro-za-gazoviya-interkonektor-s-gartsiya.html", "text": "\"Ай Си Джи Би\" АД - ICGB стартира процедурата за възлагане на обществена поръчка с предмет \"Проектиране, доставка и строителство на междусистемна газова връзка Гърция-България (IGB Project)\".Прогнозната стойност на обществената поръчка е 145 000 000 - сто четиридесет и пет милиона) евро без ДДС, а срокът за изпълнение на поръчката е 18 месеца, считано от започване на изпълнението.Изборът на строител ще бъде направен чрез ограничена процедура по реда на Закона за обществените поръчки (ЗОП) на два етапа: фаза на предварителен подбор и втора фаза - разглеждане, оценка и класиране на офертите на преквалифицираните след първия етап кандидати. Този избор е наложен от комплексния характер на предмета на обществената поръчка, който включва проектирането и изграждането на голямо техническо съоръжение за пренос на газ в двете посоки на територията на Република България и Република Гърция.При предварителния подбор ICGB ще прецени и определи кандидатите, които имат необходимата финансова и техническа способност да изпълнят предмета на обществената поръчка съобразно поставените изисквания.Отчитайки международния характер на проекта, проектната компания е избрала да ползва стандартните условията на ФИДИК, Сребърна книга, адаптирани за конкретния случай, за изграждане на обекта в трансграничен контекст като цялостен проект, който се реализира на територията на Гърция и на България. Стандартните договорни условия на ФИДИК са избрани и поради естеството им на международен, разпознаваем стандарт и най-добра практика за възлагане на строителство от такъв мащаб.Решението и обявлението за обществената поръчка са изпратени за публикуване в Регистъра на обществените поръчки към Агенцията по обществени поръчки (АОП), както и в Официален вестник на ЕС на 30 април 2018 г.\"IGB е ключов и приоритетен инфраструктурен проект за България и Гърция, както и основен елемент в политиката на двете правителства за диверсификация на източници и маршрути на природен газ в региона. Обявяването на тази процедура демонстрира по недвусмислен и еднозначен начин ангажираността ни за реализацията на този проект и е знак, че той действително се намира в изключително напреднал етап, който създава условия строителството на газопровода да започне през последното тримесечие на 2018 г.\" коментира Теодора Георгиева, изпълнителен директор от българска страна.\"Със стартирането на тази обществена поръчка се обезпечава фактическото започване на строителството на газопровода и очакваме въвеждането в търговска експлоатация да бъде реализирано през 2020 г.\", сподели изпълнителният директор от гръцка страна д-р Константинос Караянакос.ICGB ще предостави неограничен, пълен, безплатен и пряк достъп по електронен път до документацията за обществената поръчка от датата на публикуване на обявлението в Официален вестник на Европейския съюз. Решението и обявлението за обществената поръчка ще бъдат публикувани в профила на купувача на възложителя от датата на публикуването им в Регистъра на обществените поръчки към Агенцията по обществени поръчки.", "date": "2018.04.30", "title": "Стартират обществена поръчка за 145 млн. евро за газовия интерконектор с Гърция"}
{"url": "https://news.bg/world/104-godishen-avstraliyski-uchen-patuva-do-shveytsariya-za-evtanaziya.html", "text": "Най-възрастният учен в Австралия, който щеше да бъде уволнен от работодателя си на 102 г. заради възрастта си, ще лети до Швейцария в началото на май, за да сложи край на живота си, съобщава АФП.Случаят с Дейвид Гудол, който в момента е на 104 г., възобнови дебата за евтаназията в Австралия.Гудол не е с терминално заболяване, но качеството му на живот се е влошило и той се е договорил с агенция за евтаназия в Базел.Много съжалявам, че достигнах тази възраст, оплака се екологът пред ABC на рождения си ден по-рано този месец., каза той., добави Гудол.Асистираното самоубийство е незаконно в повечето държави по света и беше забранено в Австралия, докато щатът Виктория не стана първото място в страната, което узакони практиката през 2017 г.Но това законодателство, което ще влезе в сила през юни 2019 г., ще се прилага само за нелечимо болни хора и с продължителност на живот по-малко от 6 месеца.В миналото и други щати в Австралия дебатираха въпроса за евтаназията, но предложенията никога не бяха подкрепени, като последното беше през 2017 г. в Нов Южен Уелс.Exit International, която подкрепя пътуването на Гудол до Швейцария, коментира, че не е справедливо един от най-възрастните и прочути граждани на Австралия да бъде принуждаван да пътува до другата част на света, за да умре с достойнство.Организацията поде кампанията GoFundMe за набиране на средства за самолетен билет за Гудол и помощника му. До момента са събрани 13 000 щатски долара.Името на Гудол, бивш научен сътрудник в Edith Cowan University в Пърт, влезе в международните новини през 2016 г., когато беше обявен за неспособен да работи в университета.След като беше подкрепен от учени по света, университетът беше принуден да отмени решението си. Гудол е публикувал десетки изследвания в областта на екологията и доскоро редактираше за различни журнали.", "date": "2018.04.30", "title": "104-годишен австралийски учен пътува до Швейцария за евтаназия"}
{"url": "https://news.bg/economics/44-ot-balgarite-sa-nedovolni-ot-zaplashtaneto-si.html", "text": "Според проучване на \"Галъп интернешънъл\", 53% от работещите пълнолетни българи декларират, че са доволни от парите, които получават от работодателите си, а 44% не са. Личната оценка на българите за работата им е по-скоро добра. Добра е и оценката им за началниците.Очакванията безработицата да остава същата или да расте продължават да преобладават, но негативните очаквания са в най-ниската си тока от години.43% от пълнолетните българи твърдят, че работят и са доволни от работата си. 18% работят, но не са доволни. 19% не работят, но като цяло са доволни от работата си досега, а 10% не работят в този момент и не са доволни от работата си до този момент. 7% казват, че още не работят, а останалите се затрудняват да отговорят.Най-доволни са хората, които имат и най-високо образование. Данните разкриват субективните усещания в обществото, отразени в декларациите на респондентите. Пенсионерите у нас изглеждат в сериозна степен доволни от трудовия си път. 53% от работещите пълнолетни българи декларират, че са доволни от парите, които получават от работодателите си, а 44% не са. Данните идват на фона на сравнително по-добрите показатели за икономиката и пазара на труда в последно време, но не показват решително превъзходство на задоволителните оценки. Положителните оценки \"водят\" с малко, но и делът на отрицателните е чувствителен.При отчитането на този показател, хората си дават сметка не само за размера на заплащането, но и за възможността или невъзможността да си намерят друга по-добра работа, за съотношението труд/заплащане.58% от работещите казват, че са доволни от шефовете си, 24% не са, а 13% казват, че нямат шефове. Останалите се затрудняват да отговорят. Във въпроси като този със заплащането и този за шефовете, разбира се, може да се отразява и известна предпазливост на отговарящите.Очакванията на българите за безработицата са на ниски нива в сравнение с предходни периоди. През април 20% очакват повишаване на безработицата и това е най-ниската точка от години. В последните няколко години тези очаквания се движиха около 40%, а по време на кризата дори преминаваха нива от 70%. Междувременно растат очакванията безработицата да остане на нива като сегашните (47% през този месец), а очакванията за намаляване на безработицата се движат напоследък на нива около и над 10%, като този месец са 14%. Всичко това означава, че песимизмът за трудовите перспективи остава преобладаващ, но намалява.", "date": "2018.04.30", "title": "44% от българите са недоволни от заплащането си"}
{"url": "https://news.bg/world/pompeo-prizova-palestintsite-i-izraeltsite-da-vazobnovyat-dialoga.html", "text": "Държавният секретар на САЩ Майк Помпео призова палестинците и израелците да възобновят политическите преговори, съобщава \"Ройтерс\".По отношение насилието по границата с Ивицата Газа, Помпео подчерта, че Израел има право на самозащита.Помпео каза още на пресконференция в Аман, че САЩ е в \"перфектно съгласие\" с Йордания за Сирия, включително за запазване на зона за деескалация в южната част.", "date": "2018.04.30", "title": "Помпео призова палестинците и израелците да възобновят диалога"}
{"url": "https://news.bg/world/sadzhid-dzhavid-e-noviyat-vatreshen-ministar-na-velikobritaniya.html", "text": "Саджид Джавид е новият вътрешен министър на Великобритания, се казва в официално съобщение на британското правителство, цитирано от \"Гардиън\".Вчера Амбър Ръд подаде оставка като министър на вътрешните работи. От \"Даунинг стрийт\" 10 уточниха, че Ръд е подала оставка, след като изглежда е подвела парламента за съществуването на набелязан брой незаконни мигранти, подлежащи на депортиране годишно.Ръд плаща за скандала \"Уиндръш\" - децата на имигрантите от Карибите след Втората световна война, които бяха обявени за незаконно пребиваващи в страната и заплашени с депортиране, след като са живели в Обединеното кралство няколко десетилетия. Решението на Ръд е тежък удар за кабинета на фона на насрочените за 3 май местни избори на Острова.Джавид беше министър по въпросите на общините и местното самоуправление от 2016 до 2018 г. Той е заменен от Джеймс Броукъншър.Новият вътрешен министър, син на пакистански шофьор на автобус, заяви вчера, че семейството му е можело да бъде жертва на скандала \"Уиндръш\".След като британското правителство съобщи за назначението, Лейбъристката партия поиска Джавид да се яви пред Камарата на общините, за да обясни пред депутатите как ще разреши скандала \"Уиндръш\".Джавид е първият член на етническо малцинство, който заема високопоставена държавна позиция.", "date": "2018.04.30", "title": "Саджид Джавид е новият вътрешен министър на Великобритания"}
{"url": "https://news.bg/finance/knsb-parite-v-balgariya-otivat-pri-bogatite-a-ne-pri-bednite.html", "text": "Разликата между средните работни възнаграждения в различните сфери у нас достига до 5.5 пъти. Най-добре платените и най-лошо платените икономически дейности у нас силно се различават откъм заплащане. Това показват данни на КНСБ от представянето на Годишния доклад на Конфедерацията по колективно договаряне на заплатите за 2017 година.Според статистиката на КНСБ най-ниско платените работници у нас през 2017 година са тези, които работят в сферата на ресторантьорството - със средна заплата от 580 лв., докато специалистите в информационните технологии получават средна заплата от 3 150 лева. Данните сочат и че в сравнение с други европейски държави средната работна заплата у нас номинално изостава между 5 и 10 пъти.През 2017 г. средната работна заплата в страната се увеличи с 12% и достигна до 1 060 лева. Спрямо 2016 г. увеличението на средната работна заплата е със 115 лева. БВП на България за миналата година доближи 100 млрд. лева, крайното потребление нарасна до 4.5%, а брутното капиталово образуване - до 3.8%. Това заяви президентът на КНСБ Пламен Димитров по време на конференцията по представянето на доклада.Според Димитров документът прави обобщение на увеличението на възнагражденията в страната по сектори, региони и професии през 2017 година и чертае посоките, в които те ще повишават през 2018 година. \"През последните 5 години данните показват, че компенсацията на наемния труд се промени с повече от 6% и достигна до 43.3% за ръста на БВП за миналата година. Това е общата компенсация на наемния труд за заплати и осигуровки за тези 5 години\", констатира той.Шефът на Конфедерацията заяви и че 6 милиарда и 100 милиона лева от допълнителната добавена стойност за тези пет години са отишли повече към по-богатите, а най-малко към бедните. \"В различните организации масовото увеличение е от 3 до 5%\", изтъкна Димитров и допълни, че от 2 милиона и 300 хиляди наемни работници около 700-800 хиляди са покрити с наемни трудови договори.Димитров заяви и че проблемните сектори, в които няма сключени колективни трудови договори, са в областта на леката промишленост и хранителната промишленост. \"Над 150 колективни договора са сключени в общините във Варна и Бургас, които са надградили в заплащането на своите служители\", отчете още шефът на КНСБ.", "date": "2018.04.30", "title": "КНСБ: Парите в България отиват при богатите, а не при бедните"}
{"url": "https://news.bg/politics/borisov-pita-koy-evroumnik-ni-kara-da-zhiveem-po-zle-ot-aborigeni.html", "text": "Европейският Съвет и Европейският парламент бързо да приемат законодателни предложения в пакета Нова сделка за потребителите като същевременно запазят стремежа си да осигурят справедливо и равно третиране на потребителите.Около това мнение се обединиха участници във форум за двойния стандарт при храните, който се провежда в София, в НДК.Премиерът Бойко Борисов заяви, че е страшно обиден от двойните стандарти. Дори не му е минавало през ума, че големите компании налагат двойни стандарти. Не ви ли се струва безобразно да има национален вкус за бебешко мляко, кой умник измисли, че българското бебе обича повече палмово масло, ядоса се той.Кой умник направи 100 милиона европейци да живеят като аборигени, те даже аборигените сигурно вече живеят по-добре, каза Борисов. Народът мре, според него именно заради некачествена храна. Ние сме подхождали с доверие, изтъкна министър-председателят. По тази тема компромис нямало да направи. Мая Манолова била по-добричка от него, както обясни той, затова на срещата на върха през май да нагости евролидерите с български продукти и да види дали службите ще им позволят.И аз съм дядо, заяви Борисов. Не сме виновни, че като са седнали на масата Сталин, Рузвелт и Чърчил да разпределят света и сме попаднали от тази страна, недовлен е той. Опитваме се да наваксаме, обясни премиерът. Още днес ще разговарям с Доналд (Туск - б.р.), закани се да търси подкрепата на председателя на Европейския съвет.Министърът по европредседателството Лиляна Павлова поиска да е ясно, че ЕС е съюз на равенството. За съжаление и в момента е налице двоен стандарт, изтъкна тя. Налице е разлика и в цените, посочи Павлова. Тя не е съгласна с оправданието за национален вкус. Оказва се, че у нас и цените за по-високи за една и съща стока в сравнение с други евространи.Това е категорична дискриминация, отсече министърът. Павлова настоя за строги санкции за компаниите, които налагат двойни стандарти. По-богати ли са българските потребители, недоумява тя.Двойно по-скъпи вурстчета ядем, но пък с по-малко месо. По-малко какао има в българския шоколад. В млякото има по-малко калий и фосфор, стана ясно от думите на Павлова.Еврокомисарят по правосъдие, потребители и равнопоставеност Вера Юрова заяви, че цел на ЕК е хората да не виждат двойния стандарт в потребителската си кошница. Потребителите трябва да са убедени, че продуктите са еднакви в отделните страни-членки, подчерта тя. Обратното било незаконно и несправедливо.Да се изясни източникът на различията, призова Юрова. Амбицията й е първо да се започне с храните, след което ще се разшири битката срещу двойния стандарт и при перилните препарати.Българският еврокомисар Мария Габриел отсече, че в ЕС няма равни и по-равни потребители. Всички потребители са с равни права, категорична бе тя. Затова поиска гарантиран и равен достъп до качествена храна за всички потребители. Двойният стандарт при храните няма място в обединена Европа, изтъкна комисар Габриел.Омбудсманът Мая Манолова заяви, че идва краят на двойния стандарт при храните. Не беше лесно, пътят до тук беше труден, съпротивата - огромна, обясни тя. Разделението не е между гражданите в ЕС, подчерта Манолова. Тя се обяви срещу продуктите с прекрасна външност и измамна същност. Двойният стандарт е заплаха за ЕС, според Манолова.Тази заплаха може да бъде преодоляна, допълни омбудсманът. Тя отново настоя за ОЛАФ при храните при това със седалище в София.От думите на земеделския министър Румен Порожанов стана ясно, че бебешко мляко е с палмово масло, но пък на сходна цена като на аналога си в Италия. Има разлика и в моцарелата, която ядем тук. Бебешките пюрета у нас са на двойна цена.", "date": "2018.04.30", "title": "Борисов пита кой евроумник ни кара да живеем по-зле от аборигени"}
{"url": "https://news.bg/int-politics/iran-otricha-za-raketni-udari-sreshtu-svoya-voenna-baza-v-siriya-i-za-ubiti-irantsi.html", "text": "Иранската новинарска агенция \"Тасним\" обяви, че информациите за ударена с ракети военна база на Иран в Сирия са безпочвени и никакви иранци не са били убити при атаките срещу няколко военни бази в провинциите Хама и Алепо, съобщава \"Ройтерс\".\"Всички тези съобщения за атака срещу иранска военна база в Сирия и мъченичество на няколко ирански военни съветници в Сирия са безпочвени\", е казал неназован източник на полуофициалната агенция \"Тасним\".По-рано базираният във Великобритания Сирийски център за наблюдение на правата на човека съобщи, че през нощта са били убити 26 проправителствени бойци, повечето иранци.Според сирийския център атаката е била извършена от Израел и е ударила оръжеен склад за ракети земя-земя в база в Северна Сирия, известна като \"Бригада 47\". Според центъра четирима сирийци също са сред жертвите.Засега Израел не е коментирал темата.Това става на фона на нарастващото напрежение между Иран и Израел след въздушния удар по-рано този месец срещу военновъздушната база Т-4 в Сирия в централната провинция Хомс, при която загинаха седем ирански военнослужещи.Сирия, Иран и Русия обвиниха Израел за нападението срещу Т-4. Израел нито потвърди, нито отрече.Техеран изпрати хиляди бойци в подкрепа на силите на сирийския президент Башар Асад.Иранската държавна телевизия, цитирайки сирийски медии, съобщи за атаката. Полуофициалната агенция ИСНА, позовавайки се на \"местни източници и активисти\", посочва, че при удара са загинали 18 иранци, включително командир, в предградие в централния град Хама.Ракетите са ударили сгради и центрове, които вероятно включват оръжеен склад.", "date": "2018.04.30", "title": "Иран отрича за ракетни удари срещу своя военна база в Сирия и за убити иранци"}
{"url": "https://news.bg/education/informatsionnite-tehnologii-v-obrazovanieto-ochakvane-no-ne-realnost.html", "text": "Технологиите не се използват на системно ниво и има несъответствие между обучението и реалността. Това информират от Синдикат \"Образование\" към КТ \"Подкрепа\". Бъдещите учители не са подготвени използването на Информационни и Комуникационни Технологии (ИКТ) в образователния процес. Оказва се, че използването на ИКТ в образованието на практика не е реалност.У нас използването на дигитални умения се свежда до първични знания за аудио-визуални технологии в рамките само на няколко академични часове.Според синдиката бъдещите учители трябва да имат подходяща среда, в която да могат да се обучават - интерактивно пространство за използването на тези технологии. Освен това класните стаи също трябва да бъдат оборудвани. Във висшите училища такова оборудване е въпрос на финансови средства финансови средства и до определена степен е проблем за всички европейски страни.Синдикатът изтъква, че проблем се оказва, че все още във ВУЗ преподавателите изпитват страх да използват ИКТ или не могат да се справят добре с тях.Крайно наложително е в университетите да бъде създадена и осигурена подходяща среда, а преподавателите трябва да търсят и прилагат нови стратегии за обучение с ИКТ.Обучението по ИКТ за всички учителски специалности е по-скоро очакване, отколкото реалност. От това \"правило\" изключение правят само обучаемите по компютърните педагогически специалности.От синдикат \"Образование\" изтъкват, че знанията и уменията на завръщащите учители се изчерпват в способността им да презентират или за базова работа с компютър. Освен това се оказва, че те са притежавали тези знания на входа на висшето си образование.Наличието на интерактивна среда във висшите образователни институции безспорно е огромен проблем за този тип обучение, акцентират от синдиката.Тъй като средната възраст на учителите у нас е над 56 години, се наблюдава страх, нежелание и липса на мотивация от тяхна страна на работят с информационни технологии. Това се оказва сериозен проблем за образователната система.", "date": "2018.04.30", "title": "Информационните технологии в образованието - очакване, но не реалност"}
{"url": "https://news.bg/int-economics/chernobil-otnovo-stava-energien-tsentar.html", "text": "За първи път след ядрената авария от 1986 г. Чернобил се завръща на енергийната карта на Украйна, разкрива в. \"Индипендънт\".Този път обаче бившата ядрена централа обаче ще произвежда ток от слънцето. \"Зелената централа ще покрива нуждите от електричество на среден по големина град\", разкри пред медиите Евген Варягин, директор на \"Солар Чернобил\". Това е украино - германска компания, която е собственик на проекта, уточнява Би Би Си.Компанията притежава 4,2 мегаватова мощност в съседна Беларус. В Чернобил компанията смята да вложи €1 млн. Новата мощност ще има 3 800 панела, разположени на площ от около две футболни игрища.Украинското правителство вече одобри правителствена инициатива за възраждане на пострадалия от ядрената експлозия през 2016 г. Чернобил.", "date": "2018.04.30", "title": "Чернобил отново става енергиен център"}
{"url": "https://news.bg/world/zadarzhan-i-ranen-pri-strelba-v-mol-v-nyu-jork.html", "text": "Един човек е задържан, а друг е бил ранен при възникналата паника, породена от предполагаема стрелба в мол в района на Стейтън Айлънд. Това съобщи порталът NYCFireWire.Свидетели съобщават за хаос и паника. Силите на реда са задържали един човек.Властите разследват инцидента.", "date": "2018.04.30", "title": "Задържан и ранен при стрелба в мол в Ню Йорк"}
{"url": "https://news.bg/world/opozitsiyata-sreshtu-asad-prevze-petrolni-poleta.html", "text": "Арабско-кюрдската коалиция Сирийски демократични сили (СДС), начело с Кюрдските сили за защита на народа, са си върнали контрола над четири села източно от река Ефрат, близо до границата с Ирак, съобщи Ройтерс.Агенцията се позовава на информация от опозиционните сили.Сирийската правителствена армия рядко е влизала в бой с арабско-кюрдската коалиция и се е въздържала да настъпва в териториите под неин контрол в богатия на петрол район източно от река Ефрат, припомня Ройтерс.Агенцията посочва, че по този начин опозицията слага ръка на стратегически регион. В същото време Башар Асад предприе широкомащабна операция в южните райони на Дамаск.", "date": "2018.04.30", "title": "Опозицията срещу Асад превзе петролни полета"}
{"url": "https://news.bg/world/alfi-se-sboguva-ot-nebeto.html", "text": "Стотици британци почетоха паметта на починалия Алфи Еванс като пуснаха в небето разноцветни балони. Часове по-късно десетки потребители \"видяха в небето\" образа на починалото 23 - месечно бебе.Алфи Еванс издъхна в събота сутринта в болница в Ливърпул. До трагичния развой се стигна, след като лекари се съобразиха със съдебно решение и изключиха живото - поддържащите системи на детето.То страдаше от нелечима малформация.\"Моят гладиатор днес в 02:30 ч. положи щита си и получи новите си криле\", написа бащата на детето във фейсбук. \"Напълно съм съкрушен. Обичам те, момчето ми!\". Това написа в профила си във \"Фейсбук\" Томас Евънс.Двугодишният Алфи Еванс издъхна в събота сутринта в болница в Ливърпул. Преди дни лекари изключиха живото - поддържащите му системи след съдебно решение.Детето учуди експертите като няколко дни дишаше самостоятелно.", "date": "2018.04.30", "title": "Алфи се сбогува от небето"}
{"url": "https://news.bg/world/vatreshniyat-ministar-na-velikobritaniya-podade-ostavka.html", "text": "Британският министър на вътрешните работи Амбър Ръд подаде оставка, предаде Би Би Си.От \"Даунинг стрийт\" 10 уточниха, че че Ръд е подала оставка, след като изглежда е подвела парламента за съществуването на набелязан брой незаконни мигранти, подлежащи на депортиране годишно.В неделя вечерта премиерът Тереза Мей е приела оставката на вътрешния си министър. Това е тежък удар на фона на насрочените за 3 май местни избори на Острова.От дни Великобритания е разтърсвана от скандал. В центъра беше Амбър Ръд, която разкри пред депутати, че ръководените от нея служби на вътрешното ведомство са имали набелязани квоти за депортация на незаконни имигранти.", "date": "2018.04.30", "title": "Вътрешният министър на Великобритания подаде оставка"}
{"url": "https://news.bg/world/severna-koreya-mesti-strelkite-s-polovin-chas-napred.html", "text": "Северна Корея реши на 5 май да премести стрелките на часовници с 30 минути напред, за да бъде страната в един часови пояс с Южна Корея, съобщи ТАСС. Агенцията се позовава на севернокорейската осведомителна агенция КЦТА.Установяването на единен часови пояс на Корейския полуостров беше договорено на историческата среща между южнокорейския президент Мун Дже-ин и севернокорейския ръководител Ким Чен-ун на 27 април в пограничното селище Панминчжон.Северна и Южна Корея бяха в една и съща часова зона до 2015 г., когато Пхенян въведе собствена, като върна стрелките с 30 минути назад спрямо Сеул.", "date": "2018.04.30", "title": "Северна Корея мести стрелките с половин час напред"}
{"url": "https://news.bg/disasters/raketni-napadeniya-v-hama-i-alepo.html", "text": "Ракети са поразили няколко военни правителствени бази в околностите на Хама и Алепо, предаде Ройтерс.Агенцията се позова на държавната телевизия.Ракетните удари са били извършени в 22,30 часа местно време. Поразените бази се използват и от иранските милиции, които подкрепят режима на президента Башар Асад.За момента не е ясно кой е отговорен за атаките.", "date": "2018.04.30", "title": "Ракетни нападения в Хама и Алепо"}
{"url": "https://news.bg/world/trima-palestintsi-sa-ubiti.html", "text": "Най -малко трима палестинци бяха убити при сблъсъци с еврейските сили за сигурност, съобщава АП.Израелски войници са застреляли двама палестинци, които са били проникнали в страната от Ивицата Газа.След като преодолели пограничната ограда и стигнали на израелска територия, двамата палестинци хвърляли камъни.При друг инцидент е бил убит палестинец, който също се е опитал да наруши границата.През последните седмици напрежението в Близкия изток ескалира.", "date": "2018.04.30", "title": "Трима палестинци са убити"}
{"url": "https://news.bg/crime/posleden-srok-za-danachnite-deklaratsii-1.html", "text": "Срокът за подаване на данъчните декларации и за плащане на дължимия налог изтича днес. До петък в Националната агенция за приходите бяха подадени над 400 000 декларации.Задължение за подаване на данъчна декларация има всеки, който има доходи, различни от тези по трудов договор. Доплащане на данъка се налага само в случаите, в които и през четвъртото тримесечие той не е удържан авансово.Все повече хора подават декларациите си по електронен път чрез персоналния идентификационен код. Вече е възможно и данъкът да бъде платен онлайн без допълнително натоварване с такси.Ако все пак изберем подаване на декларацията в офис на приходната агенция, е възможно да има се налага чакане на опашка.", "date": "2018.04.30", "title": "Последен срок за данъчните декларации"}
{"url": "https://news.bg/weather/slantse-i-dazhd-v-ponedelnik.html", "text": "Днес ще е предимно слънчево. В следобедните часове ще се развива купеста облачност, значителна над планинските райони в Западна България, където на отделни места ще превали и прегърми. Ще продължи да духа слаб до умерен вятър от изток-югоизток. Максималните температури ще бъдат между 23° и 28°, по-ниски в източните райони.Това съобщават от НИМХ към БАН.Над планините ще бъде предимно слънчево, в следобедните часове ще се развива купеста облачност, значителна над масивите в Западна България, където на места ще превали и прегърми. Ще духа до умерен юг-югоизточен вятър. Максимална температура на височина 1200 метра около 19°, на 2000 метра - около 12°.Над Черноморието ще е предимно слънчево. Ще духа до умерен вятър от изток-югоизток. Максимални температури на въздуха: 17°-20°. Температурата на морската вода е 14°-18°. Вълнението на морето ще бъде 1-2 бала.", "date": "2018.04.30", "title": "Слънце и дъжд в понеделник"}
{"url": "https://news.bg/crime/blizo-2-500-zhertvi-na-domashno-nasilie-u-nas-za-2017-g.html", "text": "През изминалата 2017 година властите у нас са изпълнили 2 432 съдебни заповеди за защита на пострадали от домашно насилие. Това стана ясно от писмения отговор на министъра на вътрешните работи Валентин Радев до народния представител от \"Воля\" Елена Аксиева, която поискала от Радев информация за жертвите на домашно насилие в България по райони.Според данните на Радев през 2017 година най-много заповеди за защита на жертви от домашно насилие са изпълнени в София. В столицата 351 души са поискали защита от полицията. На второ място по брой заповеди е Пловдив-град, където са изпълнени 205 такива заповеди. След това в списъка на Радев се нареждат Варна - 185 заповеди, Бургас - 163 заповеди, Пловдив-област - 115, Стара Загора - 97, Плевен - 72 и София-област - 49 заповеди.В отговора на Радев до Аксиева не се дава разчет за запвоедите по останалите области в страната, защото депутатката поискала данни само за тези райони.В писмения си отговор вътрешният министър обяснява, че в случаите на домашно насилие пострадалият трябва да подаде жалба в съда. \"Ако има опасност за живота му, може да потърси и МВР. Няма изградена информационна система за регистрация на тези сигнали, защото това не е престъпление по НК\", пише още Радев. Министърът посочва и че МВР има предложение за проект за подобряване на работата за превенция на домашното насилие. Стойността на проекта възлизала на 620 хиляди евро, които ще бъдат предоставени от Норвежкия финансов механизъм, съобщи \"\".В отговора си от вътрешното министерство обясняват още, че при борбата с домашното насилие най-тежките пропуски и проблеми на властите са свързани с липсата на финансиране за превенция, липсата на програми за работа с насилници, както и липсата на национален съвет, който да координира работата срещу тези деяния. В МВР се осъществяват учения на полицаи и периодично се изготвят указания към служителите в тази насока.", "date": "2018.04.30", "title": "Близо 2 500 жертви на домашно насилие у нас за 2017 г."}
{"url": "https://news.bg/crime/s-20-000-kameri-mvr-ni-pazi-ot-dushmani.html", "text": "В страната има около 20 000 камери, чрез които се осъществява видеонаблюдение за борба с битовата престъпност. Камери има монтирани както в градовете, така и в селата.Плановете на МВР са до 2020 година камери да бъдат поставени и в най-малките населени места у нас. Средствата ще се финансират по ОП \"Региони в растеж\", като вече 39 общини са заявили желание за участие по оперативната програма, с която ще се финансира доизграждането на родното видеонаблюдение. В повечето населени места у нас камерите са закупени основно с общински средства, което поражда недоволство в градоначалниците. Кметовете са изразили надежда доизграждането на видеонаблюдението да се финансира от МВР, пише в. \"Монитор\".Системата за видеонаблюдение трябва да бъде свързана както с кметствата, така и с районните полицейски управления.Само в столицата камерите са около една пета от всички в страната - над 4 000 броя. Чрез тях се осъществява контрол и се следи за извършването на всякакви видове нарушения. Камерите се контролират от общ контролен център, който е под крилото на Столична община и СДВР.", "date": "2018.04.30", "title": "С 20 000 камери МВР ни пази от душмани"}
{"url": "https://news.bg/crime/nyama-efekt-ot-globite-za-predpazen-kolan.html", "text": "Глобите, които МВР налага на шофьорите, които не псотавят предпазен колан по пътищата в страната, нямат особено голям ефект, съобщи \"24 часа\". В страната се констатират все повече такива нарушения.От 2015 година насам в страната са констатирани 223 000 водачи на превозни средства, спрямо които са съставени актове или фишове за неносенето на предпазителен колан в автомобил или предпазна каска при управлението или возенето на мотор. Това сочат данни от справка на \"Пътна полиция\" след , при която загинаха 6 души, а 21 бяха ранени.През 2015 година у нас са глобени 47 000 шофьори, които не използват колан. През 2016 година пък се констатира \"забележителен\" ръст при установяването на такова нарушение - съставени са близо 75 хиляди акта и фиша. През изминалата 2017 година бройката спада до 60 хиляди нарушители.За първите три месеца на 2018 година констатираните нарушения в тази насока са 13 000. Ако тенденцията се запази, крайният брой на нарушителите ще бъде с малко по-висок от този през 2017 година.МВР констатира и сериозен ръст на тези, които са се возили в превозни средства без колан в кола или автобус или без каска на мотор. През 2015 година за тава нарушение са глобени 4 100 пътници. През 2016 година броят е около 7 000, а през 2017 годна - над 11 хиляди.За първите три месеца на настоящата 2018 година у нас са съставени над 4 000 постановления. Броят е по-висок от този от първото тримесечие на 2017 година, което означава, че нарушителите в края на годината могат и да са повече от 2017 година.За неизползването на предпазен колан глобата е в размер на 50 лева.", "date": "2018.04.30", "title": "Няма ефект от глобите за предпазен колан"}
{"url": "https://news.bg/politics/zaharieva-sanktsiite-kam-kndr-tryabva-da-ostanat.html", "text": "Санкциите към Северна Корея трябва да се запазят докато Ким Чен-ун не денуклеаризира КНДР. Това мнение изрази външният министър и вицепремиер Екатерина Захариева в ефира на БНТ.\"Обнадеждително е това, което се случва, исторически. Надяваме се ангажиментите, които пое севернокорейският лидер по време на срещата му с южнокорейския президент, да ги изпълни. Но дотогава смятам, че санкциите трябва да се запазят\", обясни мин. Захариева.Министър Захариева коментира и предстоящата срещана върха. \"По отношение на Грузия - изключително добре изпълнява препоръките и като съюзник в НАТО. Нямаше пълно съгласие по отношение на Босна и Херцеговина\", обясни тя.\"Не знам дали в София ще се водят преговори. Ще има среща може би между Ципрас и Заев. Истината е, че всички очакваме това, но мисля, че колкото повече ги оставим на спокойствие да водят преговорите за името на Македония, толкова по-бързо ще се решат нещата\", допълни Захариева.Опитваме се да помогнем от 10-15 дни на Теодора Маджарова- онкоболната жена, която се намира в тежко състояние в Бразилия, заяви Захариева. Тежък човешки казус, изтъкна първият ни дипломат. Първата стъпка била Теодора да бъде преместена в държавна болница.По думите на мин. Захариева българските консули са в постоянна връзка с авиокомпаниите, за да е възможно жената да се прибере.Лекарите се притесняват от това дали жената може да издържи полета до България. По думите на първия ни дипломат стана ясно, че има авиокомпании, които са отказали да поемат казуса, една авиокомпания в София е предложила оферта. Теодора обаче трябва да пътува с медицински екип, с техника и кислород.\"Очевидно жената се е влошила след сеанси - методи на лечение\", обясни мин. Захариева.\"Радвам се, когато се оценява подкрепата, която се оказва. Посланикът на Бразилия също беше извикан в Министерството с желание за съдействие. Опитваме се да помагаме с каквото можем, доста често успешно\", добави още Захариева.", "date": "2018.04.30", "title": "Захариева: Санкциите към КНДР трябва да останат"}
{"url": "https://news.bg/politics/v-balgariya-ima-evroskeptitsizam-i-simpatii-kam-rusiya-prizna-donchev.html", "text": " В България има симпатии към Русия и евроскептицизъм. Това заяви вицепремиерът Томислав Дончев в ефира на bTV. Това не е чуждо и на други страни от ЕС, обясни обаче той. \"Проруска доза симпатия има, особено в някои от партиите, но неведнъж всеки от лидерите - и като политически партии, и до голяма степен като действие, не е давал поводи да се съмняваме в проевропейската ориентация на страната\", увери той. Споредд него евроскептичните настроения не са феномен. Това било срещано явление в източноевропейските държави.Няма предпоставка за предсрочни избори, категоричен е Дончев.Дончев обаче вижда остра реторика. Той е категоричен, че не трябва да има война между институциите. Противоречията се решавали прозрачно, обясни вицепремиерът.\"Ако ме питате дали има известна доза полифония в управлението, безспорно има - различни партии, различни виждания и това не е нищо необичайно, когато говорим за коалиционно управление\", коментира Дончев. Той посочи, че управленческата конструкция не е лесна и в нея трябва да се правят компромиси.България е длъжник на хората с увреждания. Така вицепремиерът коментира многобройните протести пред Министерски съвет.Относно ареста на кмета на кв. \"Младост\" Десислава Иванчева, Томислав Дончев изтъкна, че е против телевизионното и фейсбук правосъдие. Съдът да реши кой крив, кой прав, иска вицепремиерът. Все пак случаят с кметицата е безпрецедентен според Дончев.За намерените археологически находки по време на стоежа на АМ \"Струма\", Дончев обясни, че възможно решение е изграждането на естакада. По думите му изменение на трасето би било много трудно, бавно и скъпо.", "date": "2018.04.30", "title": "В България има евроскептицизъм и симпатии към Русия, призна Дончев"}
{"url": "https://news.bg/crime/prokuraturata-pogva-bivshi-direktori-na-bolnitsi-i-sluzhiteli-na-mz.html", "text": "Бивши директори на болници могат да получат обвинения във връзка с  у нас. Сред проверяваните болници са и най-големите заведения в София. Това заяви пред Нова говорителят на главния прокурор Румяна Арнаудова.Във всичките проверени болница е констатиран порочният модел \"болница в болницата\", който облагодетелства частните фирми и заведения за сметка на здравните осигуровки на гражданите. До момента прокуратурата е проверила 329 договора. \"Моделът при всички 13 учреждения е сходен - сключване на договор между частното и държавното или общинско болнично заведение и извършване на дейност само от частното\", обясни още Арнаудова.По думите ѝ предстои да бъдат разследвани всички договори, сключени във въпросния период. \"Считаме, че освен незаконосъобразно сключени договори за съвместна дейност, наем на апаратура и други, е напълно възможно да са сключени и явно неизгодни сделки. Част от разследването ще бъде и дейността на длъжностните лица от съответното министерство и съответната регионална здравна каса, които са дали разрешение за осъществяване на медицинска дейност в нарушение на закона\", обясни Арнаудова.Говорителят на Цацаров припомни и че проверките в болниците ни са . Проверките са констатирани незаконосъобразност при по-голяма част от проверените 329 договора.\"Повече от 13 болници уличихме в престъпна дейност, която има користни намерения. Стига се до там, че общинското или държавно лечебно заведение е на ръба на фалита. За това пък частните, които са се настанили в тези болнични заведения, печелят пари и дори източват Здравната каса. Пациентите пък не получават по-качествена услуга\", констатира Арнаудова.Според нея сред разследваните договори има и такива, сключени още през 2012 година. Друго договори са сключени през 2014 и 2015 година. Ако разследванията установят нарушения и има доказателства бивши директори на болници да са съпричастни към извършените престъпления, срещу тях ще бъдат повдигнати обвинения.Предстои разследванията да продължат от Националната следствена служба, като всички действия ще се осъществяват под контрола на Софийската градска прокуратура.Припомняме, в началото на месец март бившият министър на здравеопазването Миролсав Ненков заяви, че . Според него директорите в някои от болниците, където тече разследване на прокуратурата, са се опитвали да прекратят източването. Основният проблем обаче бил, че някой министър давал разрешително здравните заведения незаконно да сключват неизгодни договори за съвместна дейност с частни болници.Днес Ненков също коментира проблема. По думите му схемаджиите са се самозабравили и правят болници в болниците, защото не са срещнали противодействие в лицето на държавата през годините. \"Правят го по хамалски начин\", отсече Ненков. Той отново намекна, че тези схемаджии имат голямо влияние и гръб.\"Трябва да отбележим достойното поведение на директорите на болниците в Русе и Видин, които удържаха на натиска. Само те си знаят какво им е струвало това в личен план, защото насреща имат много безскруполни, безкомпромисни хора\", категоричен е Ненков.", "date": "2018.04.30", "title": "Прокуратурата погва бивши директори на болници и служители на МЗ"}
{"url": "https://news.bg/press/20-000-kameri-ni-pazyat-ot-kradtsi-mitnitsa-i-zhandarmeriya-debnat-po-granitsata-s-gartsiya.html", "text": "Българите спестяват 5% от доходите си, германецът - 17,2Българите спестяват средно по 4,86% от доходите си всеки месец, като по този показател се нареждаме на 18-о място в ЕС. Това показват данни на Евростат за 2016 г. Такова изследване за спестяванията в европейските държави се публикува за първи път от статистическа служба на ЕК. Данните включват не само спестяванията на самите домакинства, а и тези на нетърговските организации, обслужващи домакинствата. Същата методика използва и БНБ, когато отчита депозитите.Митница и жандармерия дебнат по границата с Гърция Мобилни екипи на митницата и жандармерията са пратени да проверяват денонощно камиони и автомобили, влизащи у нас откъм Гърция, научи \"Труд\". Акцията е започнала през миналата седмица и ще продължи почти през целия май, включително и в празничните дни около Гергьовден, когато се очаква засилен трафик.20 000 камери ни пазят от крадци 20 хиляди камери са впрегнати в борбата с битовата престъпност. Те са монтирани в градовете и селата, показва справка на \"Монитор\", като се очаква до 2020 година да има устройства дори в най-малките населени места. Вече 39 общини са заявили участие в оперативна програма \"Региони в растеж\", която ще финансира доизграждането на видеонаблюдението. То е свързано както с кметствата, така и с районните управления. Само в София има над 4 хил. монтирани такива камери, които следят за всякакъв вид престъпления и нарушения. Те се контролират от общ център, в който участие имат Столична община и СДВР.Националистите като трън в петата Каква ще е съдбата на малкия коалиционен партньор в българското правителство. Това е въпросът, който отново надвисна със страшна сила след старта на кампанията на европейските либерали. Форумът, който ДПС като част от политическото семейство на АЛДЕ, организира в София в края на миналата седмица, постави много въпроси за бъдещето на Европа.Част от тези въпроси са определящи - като общата европейска отбрана, бъдещето на кохезионната политика, Европа на една скорост. Основният акцент на форума обаче беше и бъдещето на Балканите и каква ще е ролята им в обединена Европа. Отговорът даде председателят на ДПС Мустафа Карадайъ - Балканите трябва да са зона без популизъм, национализъм и радикализъм.Бургас и Русе на бунт срещу новите райони Подготвяното от МРРБ ново планово деление очаквано се оказа хапка, трудна за преглъщане в Бургас. Местната общественост се надигна, тъй като не ще Варна за \"столица\" на общия им район. Няколко пъти през последния месец различни представители на държавата даваха сигнали, че вариантът с четири планови области, при който двата морски града се обединяват, е най-вероятен. По-миналата седмица БСП-Бургас остро повдигна въпроса, а през миналата бургаските депутати \"на пожар\" привикаха в парламента регионалния министър Николай Нанков. На срещата присъства и кметът Димитър Николов, а инициатор бе съпартийката му от ГЕРБ Ивелина Василева.OneCoin и спиралата на собствеността Създадената през 2014 г. от българката Ружа Игнатова OneCoin от години кара много анализатори, медии, регулатори и следователи по цял свят да се чудят дали става въпрос за финансова пирамида. Ако се съди обаче по последните промени в структурата на собствеността на българските компании, свързани с криптовалутата, изглежда, се залага на друга геометрична форма - безкрайна спирала.След поредица прехвърляния през март основното дружество, обслужващо дейността на OneCoin - \"Уан нетуърк сървисес\", чиито офиси бяха претърсени през януари от български и германски прокурори, се оказва собственик на... самото себе си. До абсурдната конструкция се стига след няколко сделки, след които 100% от компанията се оказват собственост на \"Уан форекс\", което е 100% собственост на \"Артефикс Европа\", което е 100% собственост на \"Уан нетуърк сървисес\". Целта на тези операции не е ясна, като от OneCoin и \"Уан нетуърк сървисес\" не отговориха на въпросите на \"Капитал\".НМД: Живеем в държава, която убива децата си Държавата получи оценка 2,88 според доклада \"Бележник 2018: Какъв е средният успех на държавата в грижата за децата?\", изготвен от Национална мрежа за децата. Това е най-ниската оценка, която институциите получават за работата и политиките си за малчуганите от началото на изготвянето на доклада преди 7 години.Проектът \"Бележник\" извършва ежегоден мониторинг на поетите ангажименти от страна на държавата, касаещи правата на децата, в 5 области: \"Основни принципи по Конвенцията на ООН за правата на детето\", \"Семейна среда и алтернативни грижи\", \"Здравеопазване\", \"Образование\", \"Правосъдие\".", "date": "2018.04.30", "title": "20 000 камери ни пазят от крадци, Митница и жандармерия дебнат по границата с Гърция"}
{"url": "https://news.bg/disasters/opasno-vreme-na-ostrova.html", "text": "Синоптици предупреждават за опасно време във Великобритания. Метеоролозите на Острова прогнозират за днес проливни дъждове, бурни ветрове и дори валежи на сняг в по-високите части на държавата. Настъпва студен и влажен фронт, информира кореспондентът на БНР в страната.Метеоролозите очакват максималните температури днес и утре, 30 април и 1 май, да не надвишат 5-6 градуса.В района на Лондон, Югоизточна Англия, Източен Мидландс и цялото източно крайбрежие на страната е обявен жълт код за обилни валежи. Възможно е на места да падне огромно количество валежи - повече, отколкото вали нормално за целия месец април.Според синоптиците е възможно и на места ветровете да достигнат скорост от 90 километра в час.Заради лошото време, е вероятно да се наруши транспорта, както и да се наложи затварянето на някои мостове и пътища. Има опасност и от падането на дървета и други необезопасени предмети. Спасителните служби на Острова имат готовност за действия и при евентуални наводнения.Припомняме, температурните промени идват само седмица, след като във Великобритания беше измерена рекордно висока температура от 29 градуса за месец април в рамките на последните 70 години.", "date": "2018.04.30", "title": "Опасно време на Острова"}
{"url": "https://news.bg/health/bolnata-balgarka-v-braziliya-ostava-v-tezhko-sastoyanie.html", "text": "Състоянието на Теодора Маджарова, онкоболната българка, настанена в бразилска болница, остава тежко.Това информира съпругът на жената - Александър Русанов пред БНТ. Теодора е много отпаднала и през цялото време спи, обясни той.Припомняме, през месец март българката заминава за Бразилия като последен опит да лекува тежко онкологично заболяване. Теодора посещава местен лечител, след което състоянието й се влошава.Към момента не се намира доктор, който да подпише документи, че жената може да издържи пътуването до България.\"Според лекарите тя трябва да пътува единствено и само придружавана от медицински екип и медицинско оборудване. Трябва да е в легнало положение, защото тя не може да стои на нормално пътническо място в самолета\", обясни Александър. Той разказа още, че от една седмица посолството в лицето на консула Магдалена Илиева се опитва да се свърже с всички авиолинии.\"Това се оказва някакво невъзможно предизвикателство. Просто в Бразилия, всичките им офиси се оказват много отдалечени от централите и по никакъв начин не оказват съдействие. Или не ти дават отговор или дори отказват\", споделя съпругът на Теодора.По думите на Александър авиокомпаниите в Бразилия не се съгласяват да транспортират жената, ", "date": "2018.04.30", "title": "Болната българка в Бразилия остава в тежко състояние"}
{"url": "https://news.bg/crime/politsiyata-razsledva-poboy-na-patya-v-tarnovo.html", "text": "Органите на реда във Велико Търново разследват побой на пътя.Случаят е от вчера, 29 април. Побоят е заснет от случайни свидетели, а видеото светкавично се разпространи в социални мрежи, предизвиквайки силно обществено недоволство.Автор на клипа е Мария Йотова. Пред bTV тя разказа по-подробно обстоятелствата около инцидента.Според версията на младата шофьорка побоят е предизвикан от водач на джип с регистрация от София. Той очевидно карал с висока скорост. \"Не го видях, защото той фактически летеше отдолу и когато се включих от завоя, той ме изпревари, като направи тройно изпреварване\".Мария застигнала джипа на червен светофар, когато шофьорът вече бил спрял и спорел с друг водач. Оказва се, че свадата започнала по-рано, именно заради високата скорост, с която се движел джипът. На светофара мотоциклетистът спрял пред автомобила, за да му препречи пътя. Мотористът, който е гражданин на Великобритания, слязъл от мотора и започнал да ръкомаха и да се опитва да обясни на английски, че не трябва да се движи по такъв начин. Тогава шофьорът на джипа излязъл от колата и започнал на налага другия човек. Той го повалил на земята и започнал да го рита.\"Не успях да снимам целия бой, защото бях сама и ме беше страх... Но въпросният човек изложи всички движещи се по ул. \"Магистрална\" на опасност, движейки се с превишена скорост... Накрая човекът, който се осмели да му направи забележка, беше пребит от него\", посочи жената.Цялата свада продължила не повече от 30-40 секунди, обяснява още Мария, допълвайки, че към момента на свадата тя е била сама в колата и не е имало какво да направи, освен да снима. По думите ѝ наоколо имало и други хора, но те също не предприели нещо, така че да предотвратят побоя.След публикуването на видеото, властите се самосезират по случая. Агресивният водач в свадата вече е установен, връчена му е призовка и предстои да бъде разпитан. На видеоклипа ясно се вижда номер на джипа.", "date": "2018.04.30", "title": "Полицията разследва побой на пътя в Търново"}
{"url": "https://news.bg/world/blizo-30-zhertvi-na-dva-vzriva-v-kabul.html", "text": "Два взрива избухнаха в афганистанската столица Кабул, при което са загинали най-малко 29 души, включително фотограф, работил за френската информационна агенция \"Франс прес\", съобщава \"Ройтерс\".Фотографът Шах Марай е бил сред група журналисти, които са били засегнати от втората експлозия, докато са съобщавали за първия взрив.Нападенията бяха извършени само седмица след взрив в център за регистриране на избиратели, при който загинаха 60 души, което става след предупрежденията на силите за сигурност срещу риска от нарастващи атаки преди парламентарните изборите, планирани за октомври. Първата експлозия днес в района на Шашдарак близо до сградите на разузнавателната служба беше последвана от друга до Министерството на градското развитие и жилищното настаняване, точно докато хората са влизали на работа.Четирима души са били убити и пет са били ранени при първата експлозия, уточниха от вътрешното министерство, добавяйки, че властите са изпратили линейки да местата на инцидентите.Скоро след това втора експлозия е избухнала до журналисти, които са се били събрали да отразят първия взрив, убивайки или ранявайки множество фотографи и оператор.Фотограф на \"Ройтерс\" е бил леко ранен от летящ шрапнел.Говорител на Министерството на здравеопазването посочи, че 29 души са загинали и над 40 са ранени, сред които осем журналисти. Терористичната групировка ДАЕШ (\"Ислямска държава\") пое отговорност двойния самоубийствен атентат. В изявление, разпространено чрез нейната пропагандна агенция \"Амак\", се посочва, че първият атентатор самоубиец е ударил централата на афганистанските специални служби и силите за сигурност, докато вторият взрив е бил насочен срещу журналисти, които са се били събрали на мястото на първия взрив. Изявлението на афганистанския клон на ДАЕШ уточнява, че първият нападател \"удари централата на афганистанските специални служби в Кабул\". \"Изменническите сили за сигурност, журналисти и други хора се стекоха на мястото на операцията, където брат ги изненада и се превърна в мъченик с жилетката си с експлозиви\", добавят терористите.  Талибаните, борещи се да наложат своята версия на строгия ислямски закон в Афганистан, обявиха обичайната си пролетна офанзива през миналата седмица и оттогава насам се разразиха тежки боеве в няколко района на страната.Стотици хора бяха убити и ранени при поредица от големи атаки в Кабул от началото на годината, въпреки предложението на президента Ашраф Гани за мирни преговори \"без предварителни условия\".", "date": "2018.04.30", "title": "Близо 30 жертви на два взрива в Кабул "}
{"url": "https://news.bg/regions/tezhka-katastrofa-kray-burgas.html", "text": "Мъж загина при тежка катастрофа на пътя Айтос - Бургас. При инцидента е пострадала и жена, която е транспортирана по спешност в болница, съобщи bTV.Инцидентът е станал около 9.30 часа. Тогава лека кола, пътуваща от Айтос към Бургас, направила ляв завой в посока Цветарниците. При маневрата друг автомобил, движещ се в противоположната посока, блъска първата кола.Вследствие на удара шофьорът на първата кола загива на място. В колата се возела и жена, която също е пострадала. Движението по отсечката беше затруднено и се осъществяваше само в едната лента на движение. На мястото на инцидента се извършваше оглед от служители на \"Пътна полиция\", които регулираха преминаването.Към 11.50 часа движението в района беше възстановено.По-късно от Областната дирекция на МВР в Бургас съобщиха, че загиналият човек е на 70-годишна възраст, с инициали С. С.Инцидентът е станал в непосредствена близост до цветарски център \"Даниел\". На отбивката водачът предприел маневра за ляв завой, когато е блъснат от друг водач - 53-годишен мъж с инициали З. М. от село Люляково, област Бургас.Пострадалата жена е с инициали Е. Ч. и на 53-годишна възраст. Тя се намира в здравно заведение с комоцио и контузия на главата.", "date": "2018.04.30", "title": "Тежка катастрофа край Бургас"}
{"url": "https://news.bg/regions/most-rodopa-vav-varna-se-nuzhdae-ot-speshen-remont.html", "text": "Мостът \"Родопа\", които свързва Варна с островната зона в морската ни столица, е в много тежко състояние, съобщи БГНЕС.Състоянието на моста е критично - по него са се образували огромни дупки, а металните парапети са корозирали.През моста всеки ден минават огромен трафик от зърновози, цистерни, влакови композиции, превозващи тежко товари, както и много автомобили.Според местните е въпрос на време на моста да стане сериозен инцидент.", "date": "2018.04.30", "title": "Мост \"Родопа\" във Варна се нуждае от спешен ремонт"}
{"url": "https://news.bg/economics/blizo-2-mln-balgari-zhiveyat-pod-praga-na-bednost-s-351-lv-na-mesets.html", "text": "През 2017 г. линията на бедност общо за страната e 351.08 лв. средномесечно на лице от домакинство. При този размер на линията под прага на бедност са били 1 665.3 хил. лица, или 23.4% от населението на страната, оиказват данни на НСИ.В сравнение с предходната година размерът на линията на бедност нараства с 13.9%, а относителният дял на бедното население нараства с 0.5%. Системата за социална защита има съществено значение за редуциране на бедността. Данните за 2017 г. показват, че ако в доходите на домакинствата се включат доходите от пенсии, но се изключат останалите социални трансфери (обезщетения, социални и семейни помощи и добавки), равнището на бедност се повишава от 23.4 до 29.2%, или с 5.8%. Съответно при изключване на пенсиите и останалите социални трансфери равнището на бедност нараства до 44.8%, или с 21.4%.Основният фактор, увеличаващ риска за попадане в групата на бедните за преобладаващата част от населението, е тяхната икономическа активност и участието им на пазара на труда. За целия период на наблюдение относителният дял на бедните е най-висок сред безработните лица (58.7% за 2017 г.), като рискът от бедност при безработните мъже е с 8.2% по-висок в сравнение с безработните жени.През 2017 г. делът на бедните сред заетите лица във възрастовата група 18 - 64 години намалява спрямо предходната година с 1.6% до 10%, като при работещите на непълно работно време рискът за изпадане в бедност е повече от 4 пъти по-висок от този при работещите на пълно работно време. Същевременно рискът от бедност сред работещите жени е с 2.9% по-нисък от този при мъжете.Образователното равнище оказва съществено влияние върху риска от бедност при заетите лица. Най-висок е относителният дял на работещите бедни с начално и без образование - 65.6%. С нарастване на образователното равнище относителният дял на бедните сред работещите намалява приблизително 2 пъти за лицата с основно образование и над 7 пъти за лицата със средно образование. Делът на работещите бедни с висше образование е 1.8%.Оценките на бедността в зависимост от типа на домакинството показват, че най-висок е относителният дял на бедните сред едночленните домакинства с лице на възраст над 65 години, самотните родители с деца, както и домакинствата с три и повече деца. Най-голямо нарастване на риска от бедност през 2017 г. в сравнение с 2016 г. се наблюдава при едночленните домакинствата с лице на възраст над 65 години - с 10.8%.Относителният дял на бедните е най-нисък в домакинства с двама възрастни и едно дете (12.0%) и в домакинства с двама възрастни под 65 години (12.6%). Сред едночленните домакинства рискът от бедност при жените е с 20.2% по-висок отколкото при мъжете. Ако в домакинството живее едно лице над 65 години, рискът от бедност е с 29.3% по-висок от домакинство, в което живее едно лице под 65 години.От 2015 г. към основния въпросник на изследването е добавен въпрос за етническата принадлежност на лицата в отговор на нарастващата нужда от информация за домакинствата по етнически признак, включително и оценки на бедността. Анкетираните лица сами определят етническата си група. Отговорът на този въпрос е доброволен. Етническата група на децата се определя от родителите. През 2017 г. най-висок е относителният дял на бедните сред лицата, самоопределили се от ромската етническа група - 77.2%, а най-нисък - сред лицата, самоопределили се от българската етническа група - 15.7%.Наблюдават се съществени различия в разпределението на бедните от различните етнически групи според икономическата им активност. Сред бедните от българската етническа група преобладават пенсионерите (53.3%), докато при ромската етническа група най-висок е относителният дял на безработните лица (39.9%).По отношение на работещите лица най-висок е относителният дял на работещите бедни сред ромската етническа група - 25.9%, при 25.7% работещи бедни от турската етническа група и 20.1% сред българската етническа група.Образователното равнище оказва силно влияние върху риска от бедност независимо от етническата принадлежност - и при трите основни етнически групи с нарастване на образователното ниво рискът от бедност за работещите лица намалява.Рискът от бедност за лицата с начално и без образование е 28 пъти по-висок в сравнение с риска от бедност при лицата с висше образование за българската етническа група и 5 пъти по-висок за турската етническа група. При лицата, определили се като роми - 73.2% с начално и без образование са бедни, докато при лицата с висше образование няма нито един беден.В общите показатели за оценка на бедността са включени и субективни индикатори, свързани с материални лишения. Те показват субективната оценка и личните нагласи на лицата и домакинствата относно възможностите за задоволяване на отделни нужди и потребности.Най-голям брой лица изпитват ограничения по отношение на почивката извън дома - 52.6% и възможностите да посрещнат неочаквани разходи (за неотложен ремонт на жилището или колата, подмяна на пералня или хладилник, внезапно заболяване и др.) със собствени средства - 53.2%.Успоредно с това 2.7% от лицата не могат да си позволят телефон, вкл. мобилен, 1.6% - цветен телевизор, 8.3% - автоматична пералня, а 31.6% - потребление на месо, пиле или риба всеки втори ден. Една трета от лицата в домакинствата изпитват затруднения при плащането навреме на разходите, свързани с жилището, а 36.4% се ограничават при отоплението на жилището си. През 2017 г. 30% от населението живее в материални лишения (ограничения в 4 от 9 показателя).Ограниченията на лицата, свързани със задоволяване на определени нужди и потребности, се различават в зависимост от етническата принадлежност. За всички етнически групи най-висок е процентът на лицата, които не могат да си позволят едноседмична почивка извън дома, като сред ромите това са 89.8%, за турската етническа група - 72.5%, и за българската етническа група - 46.4% от лицата, самоопределили се към съответния етнос.Над 85% от ромите не могат да посрещнат със собствени средства неочаквани финансови разходи и 70.0% не могат да си позволят консумация на месо, пиле или риба всеки втори ден. При турската етническа група 66.0% от лицата не могат да посрещнат със собствени средства неочаквани финансови разходи и 34.2% не могат да си позволят консумация на месо, пиле или риба всеки втори ден.Лица, живеещи в домакинства с нисък интензитет на икономическа активност, се дефинират като лица от възрастовата група 0 - 59 години, живеещи в домакинство, където възрастните (18 - 59годишните с изключение на учащите от възрастовата група 18 - 24 години) работят под 20% от техния потенциал през референтния период.През 2017 г. в домакинства с нисък интензитет на икономическа активност живеят 409.7 хил. лица на възраст 18 - 59 години, или 10.5% от населението, като спрямо 2016 г. относителният им дял намалява с 0.5%, а делът на мъжете (11%) е с 1.2% по-висок от този при жените - 9.8%. Най-висок е относителният дял на лицата с нисък интензитет на икономическа активност сред ромите - 38.8%, при 18.4% за турската етническа група, и 6.1% за лицата от българския етнос.", "date": "2018.04.30", "title": "Близо 2 млн. българи живеят под прага на бедност, с 351 лв. на месец"}
{"url": "https://news.bg/crime/razsledvat-stanislav-nedkov-staki-za-blasnata-patrulka.html", "text": "Софийска районна прокуратура образува досъдебно производство за катастрофата предизвикана от Станислав Недков -Стъки. Припомняме, боецът се блъсна в полицейски автомобил.Прокуратурата разследва случая от 28 април, когато към 00:05 мин часа в София, Стъки при управление на лек автомобил марка \"Ауди\", модел \"А8\" блъснал полицейски автомобил.Боецът се движил по ул. \"Околовръстен път\", в посока от бул. \"Симеоновско шосе\" към бул. \"Климент Охридски\". Катастрофата била на около 250 метра след кръстовището с бул. \"Симеоновско шосе\".Полицейският автомобил бил спрян пред него в пътното платно. Патрулката била с включен светлинен сигнал с проблясваща синя светлина.От катастрофата шофьорът на патрулката получил сътресение на мозъка. Другият полицаи в автомобила получил сътресение на мозъка и контузия на гръден кош.Предстои прокуратурата да разпитва свидетели. Извършен е оглед на местопроизшествието.", "date": "2018.04.30", "title": "Разследват Станислав Недков - Стъки за блъсната патрулка"}
{"url": "https://news.bg/crime/katadzhii-debnat-za-vodachi-i-patnitsi-s-neplateni-globi.html", "text": "В страната започват масови проверки за неплатени глоби на пътя.Служителите на \"Пътна полиция\" ще осъществяват засилен контрол по пътищата в страната. Целта на акцията е да се установят водачи, които не са платили глобите за извършените от тях нарушения.Освен водачите, проверки за невръчени фишове, ще се извършват на пътниците, които притежават свидетелства за управление на МПС.На пътя към ГКПП \"Калотина\" има разположен автопатрул, който спира водачите. Към другите гранични пунктове също има екипи на \"Пътна полиция\". В рамките на 1 час от общо 10 проверени водачи само един е бил с редовни документи и не е имал неплатени задължения.Във връзка с проверките инспектор Петър Соколов обясни пред БНР, че акцията ще продължи от днес до 6 май. \"От днес до 6-и май тази година ще се проведе специализирана полицейска операция с акцент установяване на водачи и пътници на моторни превозни средства с невръчени електронни фишове и неплатени задължения по закона за движение по пътищата. Операцията ще я проведем в районите на всички погранични контролно-пропускателни пунктове на територията на страната\", обясни инспекторът.Инспекторът обясни още, че на водачите, за които се констатира, че имат неплатени глоби, ще им бъде отнемана книжката на място. Свидетелствата на неизрядните водачи ще бъдат връщани, след като се издължат. Това може да стане по два начина - онлайн от сайта на МВР или в офис на банка.В проверките са включени и служители на Агенция \"Пътна инфраструктура\", които ще следят за винетки.", "date": "2018.04.30", "title": "Катаджии дебнат за водачи и пътници с неплатени глоби"}
