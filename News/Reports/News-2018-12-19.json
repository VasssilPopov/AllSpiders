{"url": "https://news.bg/disasters/silno-zemetresenie-razlyulya-gartsiya-1.html", "text": "Силен трус разлюля Гърция. Земетресението от 4,9 по Рихтер е регистрирано в Пелопонес, съобщиха гръцки медии.Епицентърът е бил на 22 километра западно от градчето Метони и на 10 км дълбочина.Властите съобщават, че в момента няма данни за жертви и разрушения.Градчето Метони се намира на брега на Йонийско море в югозападния край на полуостров Пелопонес.През последните месеци Гърция беше .Последният трус сега е бил регистриран малко след 19,30 часа.", "date": "2018.12.19", "title": "Силно земетресение разлюля Гърция"}
{"url": "https://news.bg/politics/nad-2-5-mlrd-lv-sa-dadeni-za-zemedelieto-ni-otchete-porozhanov.html", "text": "\"Над 2,5 млрд. лева са изплатените средства в сектор \"Земеделие\" през 2018 г.\" Това заяви министърът на земеделието, храните и горите Румен Порожанов на пресконференция при представяне на резултатите от работата на ведомството през годината.По думите му 1,521 млрд. от сумата са директните плащания, обвързаното производство, зелените плащания и други. Само вчера вечерта бяха изплатени 634 млн. лв. по Схемата за единно плащане на площ.\"Общо 305 млн. лв. са всички преходни национални помощи. Водещите са в тютюнопроизводството и в животновъдството\", посочи Порожанов.Той подчерта, че е отпусната и допълнителна помощ за секторите, които са имали пазарна нужда.Земеделският министър припомни, че през тази година има две одобрени държавни помощи в сектора - за малки мандри и за Global G.A.P. - сертификат, който производителите на плодове и зеленчуци трябва да притежават, за да могат да реализират продукция в големите търговски вериги.Министърът сподели още, че се работи и върху възможностите за помощи за малки камери за бързо замразяване, сушилни и други съоръжения, с които да се подпомогне процесът по запазване на плода веднага след беритба.Порожанов разясни, че сред важните законодателни инициативи през тази година са промените свързани с поземлената собственост, арендата и ползването на земя. Според него един от акцентите е ограничаването на продължителността на договорите за ползване.Зам.-министърът на земеделието Вергиния Кръстева изтъкна, че са направени и много промени по отношение на биологичното производство с цел да се въведат допълнителни изисквания и към преработватели и търговци, и към контролиращи.Тя допълни, че се предвижда да има информационна система от база данни за биопроизводството с цел по-добро проследяване.По думите на зам.-министър Лозана Василева на сайта на министерството е представена индикативна програма за приемите през 2019 г. по Програмата за развитие на селските райони.", "date": "2018.12.19", "title": "Над 2,5 млрд. лв. са дадени за земеделието ни, отчете Порожанов "}
{"url": "https://news.bg/world/v-senata-na-sasht-glasuvat-otpuskane-na-pari-na-pravitelstvoto-do-8-fevruari.html", "text": "Лидерът на мнозинството в Сената на САЩ Мич Макконъл съобщи, че ще внесе временна мярка за продължаване финансирането на правителство до 8 февруари, за да се избегне спирането му, информира АП.Макконъл обяви, че Сенатът ще гласува проектозакона още днес. Той го определи като \"проста мярка\", за да покаже, че републиканците управляват.Ако до петък Конгресът не прокара проектозакон за финансиране, правителството е изправено пред риск от частично спиране.Законодателите не могат да се разберат заради искането на президента Доналд Тръмп да се отделят 5 милиарда долара финансиране за издигане на стена по границата с Мексико. Демократите предлагат да се отпуснат 1,3 милиарда долара за гранична сигурност и други подобрения, но не и за стена.Ако законопроектът за финансиране не бъде прокаран от Конгреса и не бъде подписан от президента преди крайния срок, повече от 800 000 държавни служители ще излязат в неплатена отпуска или ще работят без заплащане дни преди коледните празници.", "date": "2018.12.19", "title": "В Сената на САЩ гласуват отпускане на пари на правителството до 8 февруари"}
{"url": "https://news.bg/int-politics/shotlandiya-skochi-sreshtu-plana-na-london-za-imigratsiyata.html", "text": "Първият министър на Шотландия Никола Стърджън разкритикува новопубликуваната Бяла книга на британското правителство за имиграцията, определяйки документа като \"акт на вандализъм срещу шотландската икономика и обществените услуги\".Стърджън добави, че новият временен визов режим за граждани на Европейския съюз ще \"засегне тежко нашето работещо население, ще потисне растежа, ще намали приходите и ще ни лиши от присъствието и приноса на хората, които искат да изградят живот тук\".Стърджън допълни, че последните предложения на британското правителство биха намалили с 85% притока на хора, идващи в Шотландия от ЕС и Европейското икономическо пространство, което би \"опустошило\" нейната икономика и сектора на социалните грижи. \"И разбира се прекратяването на свободното движение ограничава и двете - ние всички губим правата си да живеем, работим и учим свободно в ЕС\", написа тя в \"Туитър\".Според Бялата книга на британското правителство гражданите на ЕС с всякакви нива на квалификация, както и някои от \"нискорискови\" страни, които не са посочени, ще имат право да останат непрекъснато във Великобритания в продължение на една година, след като страната излезе от Общността, но няма да им бъде позволено да останат за постоянно, да имат достъп до социални помощи или да доведат членове на семейството си, нито да влязат отново в Обединеното кралство една година след изтичане на едногодишния им престой.", "date": "2018.12.19", "title": "Шотландия скочи срещу плана на Лондон за имиграцията"}
{"url": "https://news.bg/energy/beh-ne-priema-zaklyucheniyata-na-ek-monopol-ne-e-imalo.html", "text": "Българският енергиен холдинг (БЕХ) не приема заключенията на Европейската комисия (ЕК), че има злоупотреба с господстващо положение на българския газов пазар. Това пише в прессъобщение на БЕХ във връзка с получаването на Решението на ЕК по Дело АТ.39849, БЕХ Газ, с което.От БЕХ пишат, че \"дружествата изразяват съжаление, че Комисията е решила да пристъпи към приемане на Решението, както и налагане на глоба.\"В съобщението се подчертава, че трябва да се има предвид, че \"предполагаемото поведение\" на дружествата касае период далеч в миналото, който е бил преходен за българския енергиен пазар след присъединяването на България към Европейския съюз.Въпреки решението на ЕК, дружествата продължават да считат, че достъпът до българската преносна мрежа и до газохранилището винаги се е осъществявал в съответствие с действащите закони. Също така предоставянето на достъп до румънския транзитен газопровод никога не било под контрола нито на БЕХ, нито на някое от неговите дъщерни дружества. Наред с това, дружествата считат, че размерът на глобата е очевидно несъразмерен, въпреки че глобата на ЕК можеше да е в четворен размер.\"Наложената глоба от  макар и очевидно прекомерна, въпреки това e значително под допустимия максимален размер от 316 800 000 евро (т.е. 10% от оборота на БЕХ за 2014 г.)\", пише в съобщението.\"През целия период на разследването българската страна оказа пълно съдействие на Комисията и положи всички усилия за приключване на Делото със споразумение (\"поемане на ангажименти\") по взаимно приемлив начин. За съжаление Комисията отхвърли предложенията, които включваха значителни отстъпки от българска страна. Изразяваме съжаление от това развитие, предвид кооперативния подход на Комисията по отношение на други скорошни антитръстови дела, касаещи търговията с природен газ в Централна и Източна Европа\", пишат от БЕХ.Холдингът отбелязва, че ЕК все пак е отчела част от аргументите на българската страна по отношение на продължителността на предполагаемото нарушение, което според решението на ЕК е приключило в самото начало на 2015 година. Еврокомисарите отчели и че отделянето на дъщерното дружество от БЕХ като структурна принудителна мярка вече не е наложително.\"Подчертаваме, че в нито един момент от периода на твърдяното нарушение не са били засегнати интересите на българските потребители. Цените на природния газ в България са били регулирани от независим орган - Комисията за енергийно и водно регулиране (КЕВР) - по правила, които защитават интересите на потребителите и обществото, и ограничават възможностите за ценообразуване от обществения доставчик Булгаргаз\", категорични са от БЕХ.Холдингът и дъщерните му дружества полагали всички усилия за реализация на проекти, които водели до диверсификация на източниците за доставка на природен газ в България. Тези усилия се оценявали положително и се подкрепяли от ЕК.Вероятно БЕХ ще обжалва решението на ЕК, посочват още от холдинга, като ще оспорят както твърденията, така и размера на глобата. \"Въпреки че принципно плащането на глобата е дължимо в срок от три месеца от датата на Решението, в случай на обжалване процедурните правила предвиждат или условно плащане на глобата, която подлежи на възстановяване в случай на успешно обжалване, или предоставяне на обезпечение\", уточняват още от БЕХ.", "date": "2018.12.19", "title": "БЕХ не приема заключенията на ЕК - монопол не е имало"}
{"url": "https://news.bg/regions/pazyat-elenite-v-iztochnite-rodopite-ot-brakonieri.html", "text": "Поставиха тестови камери за видеонаблюдение на благородни и елените лопатари места в Източните Родопи.Целта е да се намалят бракониерските набези. Ако тестове се окажат успешни, се очаква през следващите месеци да се поставят още камери.Успоредно с монтирането на камерите през последните седмици на няколко места в Източните Родопи са освободени 37 елени лопатари. Животните ще се присъединят към вече освободените през последните няколко години стада.Камерите са поставени от експерти на фондация \"По-диви Родопи\" и СЛР - Кърджали на главни горски пътеки и вече засичат всяко движение в района около пътеките.Ловните сдружения, на чиито територия има съмнение за бракониерство, ще подават сигнал до полицията и регионалните служби, за да се направи проверка на място.До този момент са освободени над 120 елена лопатара. Плановете включват разселване на над 50 благородни елена и над 200 елени лопатари на няколко места в Източните Родопи.Разселените животни няма да бъдат ловувани минимум 5 години. Животните се проследяват с GPS предаватели, които дават информация за вида, предпочитаните места за почивка, нощувка и потенциални заплахи.Първите места за разселване са избрани след сериозно проучване, което включва оценка на качеството на местообитанията за елени лопатари и на готовността на местните ловни дружинки да работят за възстановяването на вида и срещу бракониерството.", "date": "2018.12.19", "title": "Пазят елените в Източните Родопите от бракониери "}
{"url": "https://news.bg/politics/parlamentarnata-komisiya-prie-finansirane-na-religiite-po-modela-na-partiite.html", "text": "Комисията по вероизповеданията прие на второ четене специализирания закон за вероизповеданията след редица компромиси и спорове.Със законопроекта се предлага нов модел на финансиране на вероизповеданията, според който държавна субсидия се предоставя на вероизповеданията, към които принадлежи не по-малко от едно на сто от населението на страната на база на резултатите от самоопределението от последното преброяване.Държавната субсидия, която се полага, ще се използва за покриване на разходите на вероизповеданието за възнаграждения на персонал (свещенослужители и служители на религиозните институции), както и за осъществяването на други дейности, описани в закона - образователни, социални, строеж и поддръжка на молитвени домове и др.В законопроекта размерът на субсидията се определя по модела на финансиране на политическите партии, като  на вероизповедание, а заплатата на един свещенослужител се приравнява на заплатата на един учител.Според последното преброяване от 2012 г. вероизповеданията, които отговарят на този критерий, са източноправославното и мюсюлманското. Останалите ще продължават да получават субсидия по досегашния ред чрез Закона за държавния бюджет през Дирекция \"Вероизповедания\" на Министерски съвет. Анонимността на даренията се запазва.", "date": "2018.12.19", "title": "Парламентарната комисия прие финансиране на религиите по модела на партиите"}
{"url": "https://news.bg/world/frenskiyat-kabinet-vnese-zakonoproekt-s-otstapkite-kam-zhaltite-zhiletki.html", "text": "Правителството на Франция подготви за \"рекордно време\" проектозакон за прилагане на предложените от френския президент Еманюел Макрон отстъпки на протестното движение \"жълтите жилетки\", информира ДПА.Законопроектът беше обсъден на среща на кабинета тази сутрин с цел да бъде изпратен в парламента по обяд, съобщи говорителят на правителството Бенжамен Гриво.Представителят поясни, че между 3,8 и 5 милиона домакинства ще получават по 100 евро отгоре на месец държавни плащания за нископлатени работници. Други 3,8 милиона домакинства ще печелят допълнителни 325 евро на година от възстановяването на данъчни облекчения за пенсионерите, които получават под 2 000 евро на месец.Проектозаконът също ще покрива обещанията на Макрон да се позволи на работодателите да плащат освободени от данъци бонуси в края на годината и да не се облагат с данъци и такси заработените средства при извънреден труд.Протестите бяха организирани в средата на ноември в отговор на план на правителството да повиши такси върху горивата. Но под натиска на уличните протести властите се отказаха от намерението си. Недоволните французи настояват за по-високи заплати, данъчни съкращения и конституционна поправка, която да позволи на избирателите да инициират референдуми по политически проблеми.Гриво поясни, че дългосрочният отговор на Макрон към движението, национален консултативен процес с широк набор от обществени политики, трябва да завърши до средата на март.", "date": "2018.12.19", "title": "Френският кабинет внесе законопроект с отстъпките към „жълтите жилетки”"}
{"url": "https://news.bg/crime/dvoyno-po-malko-drogirani-shofyori-otchitat-ot-kat.html", "text": "По време на проведената  по линия на Европейската мрежа на службите на пътна полиция TISPOL, която се осъществи в периода от 10 до 16 декември, пътните полицаи у нас са установили двойно по-малко водачи, седнали зад волана след употребата на наркотични вещества спрямо предишната такава акция.При проведената акция в периода от 4 до 10 юни тази година катаджиите са хванали 91 водачи, които са шофирали след употребата на наркотични вещества и/или техните аналози.В хода на сегашната операция (10 - 16 декември 2018 г.) са регистрирани 42 положителни резултата на дръг тестовете на КАТ.Броят на пияните водачи също е по-малък. Ако през лятото са установени 296 шофьори, седнали зад волана след употреба на алкохол, хванатите през декември са 204 водачи.В хода на сегашната акция са проверени общо 19 624 водачи и са констатирани общи 246 нарушения. През юни проверените са 19 366 водачи, а констатираните нарушения - 387.По време на проверките са констатирани и криминални престъпления. Екипите са засекли 15 случая на притежаване на наркотични вещества и техните аналози. В един от проверяваните автомобили е открит и един нелегален мигрант.В хода на проверката са установени и 8 издирвани лица и са разкрити 36 други криминални престъпления, основно - управление на МПС с концентрация на алкохол в кръвта над 1.2 промила и управление на МПС в срока на наложено наказание по административен ред.", "date": "2018.12.19", "title": "Двойно по-малко дрогирани шофьори отчитат от КАТ"}
{"url": "https://news.bg/regions/metroto-raboti-denonoshtno-na-nova-godina.html", "text": "В новогодишната нощ на 31 декември 2018 г. срещу 1 януари 2019 г. ще се движат столичното метро и част от наземния транспорт.През нощта ще се движат трамваите, които обслужват линии 5, 7, 8, 12, 18, 20 и 22, тролеите с номера 1, 2, 4 и 9, както и автобусите по линиите 83, 102, 85, 285, 310, 213.Нощните автобусни линии N1, N2, N3 и N4 ще работят по променени маршрути: - N1 (в посока ж.к. \"Младост 4\"): от бул. \"Тодор Александров\" (площад \"Независимост\") по бул. \"Княз Александър Дондуков\", надясно по бул. \"Васил Левски\" и по бул. \"Цар Освободител\" по маршрута, двупосочно;За линията се закриват спирки:- двупосочна за прекачване с кодове 6435, 6436, 6455 и 6468 \"Площад Княз Александър I\";- с код 6457 \"Ул. Париж\";- с код 6456 \"Ул. 6-ти септември\".N2 (в посока Студентски град): от бул. \"Тодор Александров\" (площад \"Независимост\"), по бул. \"Княз Александър Дондуков\", надясно по бул. \"Васил Левски\" и по маршрута, двупосочно.За линията се закриват спирки:- двупосочна за прекачване с кодове 6435, 6436, 6455 и 6468 «Площад Княз Александър I\";- с код 6457 \"Ул. Париж\";- с код 6456 \"Ул. 6-ти септември\".N3 (в посока автостанция \"Изток\"): от бул. \"Тодор Александров\" (площад \"Независимост\") по бул. \"Княз Александър Дондуков\" и след кръстовището с бул. \"Васил Левски\" направо по маршрута до автостанция \"Изток\", двупосочно.За линията се закриват спирки:- двупосочна за прекачване с кодове 6435, 6436, 6455 и 6468 \"Площад Княз Александър I\";- с код 6457 \"Ул. Париж\";- с код 6456 \"Ул. 6-ти септември\";- двупосочна с кодове 6439 и 6440 \"Площад Св. Александър Невски\";- с код 1241 \"Площад Паметник Левски\";- с код 2012 \"Ул. Кракра\".N4 (в посока ж.к. \"Дружба 2\"): от бул. \"Тодор Александров\" (площад \"Независимост\") по бул. \"Княз Александър Дондуков\", надясно по бул. \"Васил Левски\" и наляво по бул. \"Янко Сакъзов\" по маршрута, двупосочно.За линията се закриват спирки:- двупосочна за прекачване с кодове 6435, 6436, 6455 и 6468 \"Площад Княз Александър I\";- с код 6457 \"Ул. Париж\";- с код 6456 \"Ул. 6-ти септември\";- двупосочна с кодове 6439 и 6440 \"Площад Св. Александър Невски\".Автобусите от четирите нощни линии ще спират на съществуващите трамвайни и автобусни спирки в променените участъци на маршрутите и на временна двупосочна спирка за прекачване на бул. \"Княз Александър Дондуков\" при ул. \"Сердика\".", "date": "2018.12.19", "title": "Метрото работи денонощно на Нова година"}
{"url": "https://news.bg/int-politics/napadnaha-tramp-izteglyaneto-na-sasht-ot-siriya-e-pobeda-za-daesh-iran-i-rusiya.html", "text": "Влиятелният сенатор от Републиканската партия Линдзи Греъм, който е чест защитник на президента на САЩ Доналд Тръмп, остро разкритикува решението му да изтегли американските военнослужещи от Сирия, съобщава \"Ройтерс\".\"Американско изтегляне в момента ще бъде голяма победа за ДАЕШ (\"Ислямска държава\"), Иран, сирийския президент Башар ал Асад и Русия. Опасявам се, че това ще доведе до опустошителни последствия за нашата страна, региона и целия свят\", подчерта Греъм.Той допълни, че \"това ще направи още по-трудно набирането на бъдещи партньори, готови да се противопоставят на радикалния ислям. Това също така ще бъде видяно от Иран и други лоши актьори като знак за американската слабост в усилията за сдържане на иранската експанзия\".От своя страна сенаторът републиканец Марко Рубио изтъкна, че пълно и бързо изтегляне на американските войски от Сирия би било \"тежка грешка\", която би имала последици и извън борбата срещу ДАЕШ.Администрацията на Тръмп обяви пълно оттегляне на американските сили от Сирия, след като той коментира по-рано в \"Туитър\", че САЩ са победили ДАЕШ в Сирия и са отвоювали обратно цялата територия, която някога беше под контрола на терористичната групировка.", "date": "2018.12.19", "title": "Нападнаха Тръмп: Изтеглянето на САЩ от Сирия е победа за ДАЕШ, Иран и Русия"}
{"url": "https://news.bg/politics/rumen-petkov-zove-da-otstoim-interesa-si-pryako-da-dostavyame-gaz-za-evropa.html", "text": "Председателят на АБВ Румен Петков настоя, че България трябва да отстои собствения си интерес - пряка доставка на газ за Европа през територията на страната ни.Той подчерта пред Нова телевизия, че това било в интерес не само за държавата ни, но и в интерес и на страните членки на ЕС, и на наши съседни държави, както сочели и разговори по темата на АБВ с посланици на тези страни.\"Сега диверсификацията се свежда до това да вземаме руска газ от Турция. Както сами разбирате, това е обидно за нашата държава с такава история, свързана с гарантиране на газовата сигурност на Европа, да бъде опосредствена доставката. Преди време се правеха внушения, че \"Турски поток\" няма да се състои, че се спекулира от страна и на Русия, и на Турция - днес \"Турски поток\" е факт\", коментира лидерът на АБВ.Петков беше категоричен, че диверсификация на газовите доставки е необходима, но е необходимо също да се прецизира цената и пазарните условия. \"Ние от АБВ сме го казали ясно - диверсификацията е нещо задължително, незаобиколимо като подход на държавата, но при пазарно съревнование и при гарантирана най-ниска цена за България\", посочи той.Относно АЕЦ \"Белене\" Румен Петков коментира, че страната ни вече има конкретно предложение от чуждестранен инвеститор, както и че не е необходимо България да се ангажира с гаранции за изкупуването на тока от нея, предвид трагичния резултат, след като подобен договор е сключен по време на продажбата на ТЕЦ \"Марица - Изток\" 1 и 3 на американски компании. Той посочи, че тази енергия от двата ТЕЦ-а е изключително скъпа и няма общо с принципа на диверсификация.Петков определи аргументите против АЕЦ \"Белене\", свързани с ядрена безопасност и с опасенията от сеизмично рисков терен на централата, като спекулация и лъжа. Той цитира становище на Агенцията за ядрено регулиране, в което е записано, че е издадено разрешение за избор на площадка, заповед за одобряване на площадка за АЕЦ \"Белене\" и разрешение за извършване на проектиране за ядрената централа, които са валидни и при възобновяване на проекта.В заключение, Румен Петков заяви, че следването на националния ни интерес ще даде възможност да съхраним бъдещето си като ядрена нация, да запазим обществено поносима цена на електроенергията за българите, както и да съхраним позициите си на енергийния пазар на Европа. Всичко останало било омраза към собствените ни граждани и икономика и било в противовес с принципите, гарантиращи националната сигурност на България.", "date": "2018.12.19", "title": "Румен Петков зове да отстоим интереса си - пряко да доставяме газ за Европа"}
{"url": "https://news.bg/health/balgariya-e-na-opashkata-po-donorstvo-v-es-1.html", "text": "България е на едно от последните места по донорство. Това заяви новият директор на Изпълнителната агенция по трансплантация (ИАТ) д-р Михаил Христов. Той подчерта, че за 2018 г. у нас е имало само 15 броя донори. Лидерите по донорство са Испания, Белгия и Хърватия, докато България е едва на 41 място заедно с държавите, които не са толкова добре развити и не са членки на Европейския съюз.Може да се каже, че сме на опашката в Евросъюза и по донорство, смята по тази причина д-р Христов.Началникът на Клиниката по нефрология и трансплантация в Александровската болница проф. Емил Паскалев посочи, че както лекарите, така и пациентите са готови броят на донорите да се увеличи. За да се постигне това обаче, системата трябва да се промени, убеден е той.Според данните, които проф. Паскалев представи, в момента за бъбречна трансплантация чакат близо 1100 души, като 4000 са на диализно лечение. Той обясни, че по този начин повече от 2000 души остават на диализно лечение, което е по-скъпо от трансплантацията. Донори обаче няма.Проф. Паскалев заяви, че трансплантациите, които се извършват в България, са на много високо ниво. Доказателство за това е фактът, че след бъбречна трансплантация много от пациентите живеят над 30 години.Сърбия и Хърватия имат почти два пъти повече трансплантирани от нас, изтъкна той.Той е на мнение, че т.нар. здравен туризъм, при който се пътува до далечни страни като Пакистан за трансплантация, е преустановен. Пациентите вече избират да пътуват до по-близки държави, като Турция. Причината е, че там е финансово по-изгодно, а болниците предлагат по-високо качество. Проф. Паскалев обясни, че това е легализирано.От своя страна д-р Христов подчерта, че не е намерил документ в Агенцията по трансплантациите, с който да се иска подновяване на договора с болницата във Виена, която извършва белодробни трансплантации на наши пациенти чрез \"Евротрансплант\".След като договорът е изтекъл, от \"Евротрансплант\" са попитали членовете си дали има болници, които са съгласни да работят с нас, но По думи на д-р Христов желание са заявили само две болници, като от \"Св. Екатерина\" у нас са установили връзка с едната в Германия и са изпращали екипи на обучение.Директорът на ИАТ обясни, че в момента е невъзможно пациенти, които се нуждаят от трансплантация на бял дроб, да се лекуват у нас, въпреки че има база и добри хирурзи. Това се дължи на липсата на подготвени български екипи, които да поемат необходимото последващо лечение.Д-р Христов увери, че Националната програма по извършване на трансплантации вече е готова. Тя разписва финансирането за подготовка и обучения на екипи у нас, които да извършват белодробни трансплантации.Проф. Паскалев уточни, че белодробната трансплантация е най-трудна, защото има много специфики, които трябва да се вземат предвид при избора на реципиент за органа.За сметка на това бъбречната трансплантация натрупа много опит, изтъкна той, но допълни, че финансирането не достига. По думите му за трансплантацията у нас няма клинична пътека и на болницата за това не се плаща нищо.", "date": "2018.12.19", "title": "България е на опашката по донорство в ЕС"}
{"url": "https://news.bg/crime/sadat-varna-tsenko-chokov-v-aresta.html", "text": "Апелативният специализиран наказателен съд върна обратно в ареста бившия кмет на с. Галиче Ценко Чоков.По този начин съдът промени досегашната му мярка за неотклонение \"домашен арест\" в \"задържане под стража\".Припомняме, преди няколко дни Чоков беше сниман в  при наложена мярка за неотклонение \"домашен арест\".Решението на съда е окончателно и не подлежи на обжалване.Защитата поиска да се направи съдебно-медицинска експертиза, да се съберат доказателства от денталния център и да се разпита стоматологът, при който е ходил обвиняемият Ценко Чоков.Прокуратурата счете искането на адвокатите за неоснователно. По време на днешното съдебно заседание съдът прие епикризи и медицински изследвания, касаещи здравословното състояние на обвиняемия. Освен това съдът счете за допустимо да бъдат разпитани свидетели.Защитата не се съгласи с разпита на свидетели с мотив, че те са в съдебната зала от самото начало на заседанието. Съдът отхвърли искането на адвокатите.И двамата свидетели по делото обясниха пред съда, че вечерта на 17 декември са патрулирали в столичния квартал \"Симеоново\". Те разпознали Ценко Чоков в заведението, в което се е хранил, след като поискали документите му за самоличност. Двамата унифомени не видели нищо друго освен храна и вода на масата в заведението.По думите им накрая всички си тръгнали нормално от заведението. След като обвиняемият станал от масата, не носил патерици или някакви други помощни средства. От своя страна обвиняемият Чоков се чуди защо това му се случва, при положение че не е нарушил, прегрешил или прекрачил наложената му мярка за неотклонение \"домашен арест.Той смята, че е прав, защото като всеки един човек има право на храна. Многократно, докато течеше съдебният процес, обвиняемият Ценко Чоков напускаше и се връщаше в залата. Съдът отхвърли искането на защитата за назначаване на съдебно-медицинска експертиза, разпит на стоматолога, събиране на нови доказателства от денталния център и остави Чоков в ареста.След края на съдебното заседание адвокат Илиян Василев коментира, че решението на съда е смешно и било за новинарските емисии. Според него нямало никакво нарушение от гледна точка на Наказателно-процесуалния кодекс (НПК).", "date": "2018.12.19", "title": "Съдът върна Ценко Чоков в ареста "}
{"url": "https://news.bg/regions/natrovenite-uchenitsi-vav-varna-veche-sa-98.html", "text": "Учениците, които се натровиха на коледно тържество във Варна, вече са 98. Това съобщи началникът на Регионалната здравна инспекция д-р Дочка Михайлова за БНР.Припомняме, по данни от вчера пострадалите бяха общо 64 деца, като техният брой не е спирал да се увеличава от събота насам.Д-р Михайлова увери, че въпреки динамичната бройка учениците са добре, а повечето дори вече са на училище.Общо седем класа от Пета езикова гимназия се оказаха с хранително натравяне след празненство в заведение в близост до Младежкия дом. Часове след тържеството децата се почувствали зле - с диария и отпадналост.Храната за събитието била осигурена от външна кетъринг фирма.Епидемиологичните проверки по случая продължават.", "date": "2018.12.19", "title": "Натровените ученици във Варна вече са 98"}
{"url": "https://news.bg/crime/30-lv-za-grazhdani-i-150-lv-za-organizatsii-za-obzhalvaniya-na-zop-pred-kzk-i-vas.html", "text": "Министерският съвет измени и допълни Тарифата за таксите, които се събират за производствата по Закона за обществените поръчки (ЗОП) пред Комисията за защита на конкуренцията (КЗК) и Върховния административен съд (ВАС).Целта на промените е тарифата да бъде приведена в съответствие с промените в ЗОП и в Административно процесуалния кодекс (АПК). Размерът на таксите за касационно обжалване пред ВАС се приравнява на този, събиран за производствата пред КЗК. Съгласно промените в закона, техният размер е 30 лв. за граждани и на 150 лв. за организации.Предвидена е и такса за предоставяне на презапис на електронни документи на електронен носител в производството пред КЗК, съответно 0.50 лв. за 1 бр. CD и 0.60 лв. за 1 бр. DVD.Припомняме, че според министър-председателя Борисов обжалванията на обществените поръчки били саботажи срещу държавата.Според премиера обжалването била необходима мярка, защото стимулира конкуренцията и прозрачността. Обжалванията у нас обаче били злоумишлени, те спирали обществени поръчки за значими обекти, което струвало милиони на страната ни дневно. По думите на Борисов, този саботаж трябва да свърши.", "date": "2018.12.19", "title": "30 лв. за граждани и 150 лв. за организации за обжалвания на ЗОП пред КЗК и ВАС"}
{"url": "https://news.bg/int-politics/italiya-zaplashi-da-nalozhi-veto-varhu-byudzheta-na-evropeyskiya-sayuz.html", "text": "Министърът на вътрешните работи и вицепремиер на Италия Матео Салвини предупреди, че страната му ще наложи вето върху бюджета на Европейския съюз \"в сегашния му вид\", веднага след като кризата с италианския държавен бюджет изглежда се решава.\"Отговарям на европейските комисари, които твърдят, че италианските сметки ще останат под техен контрол, че всъщност италианското правителство ще държи европейския бюджет под контрол\", подчерта Салвини.Той добави, че \"главата на европейския бюджет се отваря\" и специално се противопостави на съкращенията на средствата в областта на земеделието и риболова.По-рано днес Европейската комисия обяви, че е постигнала споразумение с италианското правителство за целта за бюджетния дефицит на страната за 2019 г. да бъде в размер 2,04 процента, което е цифрата, предложена от италианския премиер Джузепе Конте през миналата седмица.", "date": "2018.12.19", "title": "Италия заплаши да наложи вето върху бюджета на Европейския съюз"}
{"url": "https://news.bg/politics/davat-dopalnitelno-5-mln-lv-za-izgrazhdane-na-digi.html", "text": "Правителството одобри допълнителни разходи в размер на 5 млн.лв. за изграждане на защитни диги за предпазване на вредното въздействие на водите.Целта е възстановяване на разрушени 74 обекта - участъци от корекции на реки, предпазни диги, отводнителни системи и други съоръжения.Заради създалата се през 2018 г. тежка обстановка по обектите за предпазване от вредното въздействие на водите се наложи спешно изграждане на диги. В резултат на усложнените климатични процеси беше засегната техническата инфраструктура от национално и местно значение, както и пътища, поземлени имоти и земеделска продукция.", "date": "2018.12.19", "title": "Дават допълнително 5 млн.лв. за изграждане на диги"}
{"url": "https://news.bg/int-politics/es-udrya-parizhkoto-sporazumenie-ne-spira-subsidiite-za-vaglishta-navreme.html", "text": "Споразумението на Европейския съюз за постепенно премахване на субсидиите за въглища е \"напълно непоследователно\" с ангажиментите на Общността по Парижкото споразумение за климата, твърдят анализатори.Маратонските преговори приключиха тази сутрин с референтен стандарт за емисиите на въглероден диоксид (CO2) от 550 грама на киловатчас за всички европейски електроцентрали до 2025 г. Но зависимата от въглищата Полша си осигури вратичка, позволяваща на страните още една година да договарят нови \"механизми за капацитет\", които ще бъдат освободени от крайния срок.Това би могло да позволи субсидии за поддържане на нерентабилни въглищни централи до 2035 г., пет години след предвиденото им спиране за постигане на целите от Парижкото споразумение.Бил Хеър, който е директор на мозъчния тръст Climate Analytics и бивш водещ автор на Междуправителствената експертна група за климатичните промени, заяви пред британския в. \"Гардиън\": \"Продължаващата подкрепа за въглищата, както току-що беше договорена от ЕС, е напълно непоследователна с постигането на целите от Парижкото споразумение и особено с ограничаването на затоплянето до 1,5 градуса по Целзий (над равнищата преди индустриализацията)\".\"Изглежда това е фактическо отхвърляне на констатацията на Междуправителствената експертна група за климатичните промени, че въглищата трябва бързо да излязат от енергийния сектор. В ЕС това означава до 2030 г.\", допълва Бил Хеър.Международната природозащитна организация \"Грийнпийс\" подчерта, че спирането на изпълнението на договореностите за субсидиите за въглища е показало, че много правителства в ЕС все още не са сериозни по отношение на действията в областта на климата.След като споразумението беше подписано, еврокомисарят по въпросите на климата Мигел Ариас Канете написа в \"Туитър\": \"По-гъвкав пазар ще улесни интеграцията на повече възобновяеми енергийни източници. Ние също така ограничаваме механизмите за капацитет и подкрепяме 555 гр на киловатчас, за да изоставим въглищата. Европейския съюз с чиста енергия е завършен.\"Главният преговарящ на Европейския парламент в преговорите, евродепутатът Кришянис Каринс, заяви, че споразумението \"ще помогне за прехода към по-чисто производство на електроенергия и ще отвори повече конкуренция в електроенергията в ЕС - добре за климата и добре за джоба\".Европа е поела ангажимент да ограничи глобалното затопляне \"доста под 2 градуса\" и обеща да намали емисиите си на въглероден диоксид с поне 40% до 2030 г. Миналия месец самият Канете стартира енергийна стратегия на ЕС за постигане на \"неутралност към климата\" до 2050 г., за да се постигне целта на ООН за 1,5 градуса.", "date": "2018.12.19", "title": "ЕС удря Парижкото споразумение, не спира субсидиите за въглища навреме "}
{"url": "https://news.bg/politics/ot-1-yanuari-2019-g-otmenyat-hartienite-vinetki.html", "text": "Електронните винетки влизат в сила от 1 януари 2019 г. С това се отменят и разпоредбите за издаване на хартиени винетки.Също от 1 януари се активира и смесената електронна система за различните категории автомобили на база време и на база изминато разстояние. Затова с промени в Правилника за прилагане на Закона за пътищата се отменят разпоредбите за издаване на хартиени стикери. Това решиха министрите от кабинета \"Борисов-3\" по време на днешното правителствено заседание.Винетна такса за ползване на платената републиканска пътна мрежа ще заплащат собствениците или ползвателите на автомобилите с обща технически допустима максимална маса не само до 3,5 тона, но и над 3,5 тона. Това е такса за изминато разстояние.Тол системата за камиони ще се включи от 16 август 2019 г. Дотогава водачите им ще заплащат винетна такса.Администрирането на приходите от постъпили пътни такси, изготвянето на отчети и прогнози ще се извършва от Агенция \"Пътна инфраструктура\".АПИ ще поддържа системите за генериране и продажба на електронни винетки и маршрутни карти и ще организира разпространяването и поддръжката на бордови устройства за целите на тол таксуването. Агенцията ще оперира и поддържа Електронна система за събиране на пътни такси, в т.ч. техническата и софтуерната поддръжка на компонентите на системата.С приетите промени подзаконовият нормативен акт се привежда в съответствие с измененията в Закона за пътищата предвид въвеждането на смесената система за заплащане за преминаване по републиканската пътна мрежа.", "date": "2018.12.19", "title": "От 1 януари 2019 г. отменят хартиените винетки"}
{"url": "https://news.bg/society/utvardiha-datite-na-nepravoslavnite-praznitsi-prez-2019-g.html", "text": "Вече са ясни датите на религиозните празници през 2019 г. на вероизповеданията, които са различни от източноправославното.Служителите и работниците, които изповядват тези вероизповедания, могат да ползват част от платения си годишен или неплатен отпуск за религиозните празници.Празниците на Католическата църква у нас са:22 април - вторият ден от Възкресение,29 юни - \"Св. Св. Апостоли Петър и Павел\"1 ноември - \"Вси Светии\"8 декември - Непорочното зачатие на Света Богородица Мюсюлманското вероизповедание ще празнува:4, 5 и 6 юни - Рамазан байрам12 и 13 август - Курбан байрам8 ноември - Рождението на Мохамед За религиозната общност на евреите празниците са:28 април - Пecax30 и 31 септември - Рош Ашана9 октомври - Йом Кипур21 и 22 октомври - Сукот Арменската апостолическа православна църква ще празнува:6 януари - Рождество Христово14 април - Цветница21 април - Възкресение Христово28 юли - Преображение Господне18 август - Успение Богородично15 септември - Кръстовден Празничните дни за обществото \"Бяло братство\" са:22 март - Ден на пролетното равноденствие,12 юли - раждането на Учителя Петър Дънов19, 20 и 21 август - Съборните дни27 декември - Денят на кончината на Учителя Църквите на адвентистите от Седмия ден ще празнуват шест съботни дни, ако според трудовия им или служебен договор са задължени да работят в тези дни. Празници за Общество за Кришна съзнание са:21 март - Гаура Пурнима13 април - Рама Навами17 май - Нарасимха Чатурдаши14 септември - Ратха Ятра23 август - Кришна Джанмащами Последователите на Диамантен път на будизма - България ще празнуват:18 май - ВесакСвидетелите на Йехова в България отбелязват:19 април - Възпоминанието за смъртта на Исус Христос12 и 13 юли, 23 август и 6 и 7 септември - конгресни дни Евангелските църкви ще празнуват 31 октомври деня на Реформацията. За празници на Будистката общност в България са определени:19 май - Денят на Буда5 февруари - Нова година17 юли - Денят Дхарма8 декември - Денят Бодхи Празниците на Бахайската общност в България са:21 март - Hoy Руз21 април - Резван24 май - декларацията на Баб29 май - възнесението на Бахаулла29 октомври - Рождението на Баб30 октомври - Рождението на Бахаулла", "date": "2018.12.19", "title": "Утвърдиха датите на неправославните празници през 2019 г."}
{"url": "https://news.bg/world/velikobritaniya-predlozhi-vizov-rezhim-za-grazhdanite-na-es.html", "text": "Правителството на Великобритания разкри нов временен визов режим за гражданите на страните членки на ЕС, който може да се прилага до 2025 г., съобщават британски медии.Вътрешният министър Саджид Джавид заяви, че целта на предложението е значително намаляване на нетната имиграция.Според публикуваната  всички граждани на ЕС, както и някои от държави с \"нисък риск\", които не се посочват, ще имат право да останат на Острова за период от една година след Брекзит. Те ще получат виза дори и без предложение за работа. Според предложения режим няма да им се позволи да останат за постоянно във Великобритания, да получат достъп до държавна помощ, да докарат свои роднини на Острова, нито да влязат в страната за още една година след изтичането на визата.Новият режим ще влезе в сила веднага, ако Великобритания напусне ЕС без сделка в края на март или в края на преходния период, ако споразумението с ЕС се приеме и се приложи.Междувременно \"Гардиън\" пише, че британските министри се очаква да се консултират още една година какъв да бъде прагът на минималната годишна заплата на квалифицираните работници във Великобритания след Брекзит, след като премиерът Тереза Мей не успя да получи одобрението на кабинета. Мей предложи прагът да е 30 000 британски лири.Източници от вътрешното министерство намекнаха, че ще има дълъг период на консултации за прага. Финансовият министър Филип Хамънд е против предложението на Мей.Прагът е в центъра на новата система, която ще се прилага за имигранти от ЕС и други държави на равна база. На работници ще се позволява да влизат в страната, ако имат осигурена работа със заплащане над прага. Няма да има таван за броя на пристигащите на Острова имигранти на година.", "date": "2018.12.19", "title": "Великобритания предложи визов режим за гражданите на ЕС"}
{"url": "https://news.bg/regions/ot-krasno-selo-do-orlov-most-za-8-minuti-drugata-godina.html", "text": "От метростанция \"Красно село\" до \"Орлов мост\" се очаква да се стига за осем минути с метрото от третата линия.Кметът на София Йорданка Фандъкова инспектира строежа на две станции от третата линия на метрото. Заедно с министъра на транспорта Росен Желязков и изпълнителния директор на \"Метрополитен\" проф. Стоян Братоев те направиха първия тест за проверка на трасето между станциите \"Бул. България\" и \"Красна поляна\" с работна дрезина.Конструкцията на двете станции е напълно завършена. Започват довършителните дейности, като от първия етап са изпълнени 81%.В края на следващата година ще имаме 8 км метро като част от третата линия на метрото. Новоизградените станции ще допринесат не само за по-удобното пътуване, но и за намаляване на трафика, увери Фандъкова.От станция \"Красно село\" до \"Орлов мост\" се очаква да се стига за осем минути.Работата върви в срок, констатира кметът по време на проверката.По-голяма част от средствата са осигурени по Оперативна програма \"Транспорт\". За следващата година общината залага съфинансиране с помощта на Европейска инвестиционна банка.Предвидено е в крайната станция на Околовръстното да има буферен паркинг. Вече е започнало изграждането на жп гарата в Горна баня, която ще бъде свързана със станцията на метрото по подобие на гара Искър.В първата половина на 2020 година трябва да бъдат готови и четирите станции от \"Красно село\" през \"Овча купел\" до околовръстния път при Горна баня.\"Поехме сериозен финансов ангажимент, за бъде включен кварталът в първия етап, защото \"Овча купел\" е голям район, където липсва добро транспортно обслужване\", коментира Фандъкова.Проектът е разделен на четири етапа, като към този момент се строят първите два - централна градска част - \"Овча купел\" до \"Горна баня\" със съвместна жп гара, обясни изпълнителният директор на Метрополитен проф. Стоян Братоев.Проектите за следващите два етапа са в процес на подготовка. Те обхващат \"Слатина\" - \"Гео Милев\", зала Арена Армеец - \"Цариградско шосе\". Строежът ще започне през 2021 година и ще включва шест километра с шест станции, допълни той. До 2025 година отсечките трябва да бъдат напълно завършени, категоричен беше той.Графикът на метрото е стандартизиран и не може да бъде променян за кратки срокове. От септември интервалът, през който се движат влаковете, е три минути в пикови часове и шест минути през останалото време.Нова междинна метро станция ще позволи графиците на двете линии да бъдат отделени и независими, за да се сгъсти интервалът на втората линия. \"В депото не могат да бъдат заредени толкова влакове едновременно\", обясни Братоев.Очаква се около 90 000 тона вредни емисии годишно да бъдат спестявани след пускането на третата линия.Има готовност за преградни стени, с които да бъде обезопасена третата линия на метрото. Когато влакът спира, ще се отварят автоматично и вратите на преградните стени като мярка за безопасност.Около 170 000 души се очаква да се възползват от новата отсечка на метрото, заяви кметът.Ползвателите на услугата по-малко се интересуват от строителството, а повече от качеството на услугата, заяви министърът на транспорта Росен Желязков. Той посочи, че за следващия програмен период от министерството е заявен завишен ресурс за довършването на основните два етапа от метрото при \"Левски\" Г , до Окръжна болница с две връзки при НДК и при Орлов мост, за което се предвиждат средства от половин милиард евро. Важното е да има възможности повече граждани да се възползват от метро транспорт и да се изгради интермодалност на станциите, подчерта Желязков.", "date": "2018.12.19", "title": "От Красно село до Орлов мост за 8 минути другата година"}
{"url": "https://news.bg/regions/nyama-opasnost-za-naselenieto-ot-iztichashtata-tsisterna-v-kazanlak.html", "text": "Няма опасност за населението от  .Това заяви за news.bg началникът на група \"Оперативен център \" в Регионална дирекция \"Пожарна безопасност и защита на населението\" в Стара Загора Михаил Михов.По думите му цистерната е самокатастрофирала, при което озовала върху мантинелите между двете пътни платна на околовръстния път.При удара цистерната се е разхерметизирала и от отворите, от които се пълни, започнало да изтича гориво.Екипи на пожарната и полицията изолирали движението в района и от двете страни, така че да не се стигне до инцидент.Създадена е организация за премахването на превозното средство от пътя.Очаква се фирмата, чиято собственост е цистерната, да изпрати на мястото репатриращ автомобил, който премахне превозното средство, а самата цистерна ще бъде отстранена от пътя с кран. Пред това от тялото на цистерната ще бъде източено всичко останало гориво. След това по пътя ще се разпръснат инертни материали, които да поемат останалото по пътя гориво.Михов не се ангажира с прогноза кога точно пътят ще бъде възстановен. Според него всичко зависи от това колко време ще продължат действията по премахването на цистерната от пътното платно. Самото почистване ставало в рамките на час.", "date": "2018.12.19", "title": "Няма опасност за населението от изтичащата цистерна в Казанлък"}
{"url": "https://news.bg/politics/izbirat-kandidatite-za-evropeyski-prokuror-sled-publichno-izslushvane.html", "text": "Подборът на кандидатите за европейски прокурор от България ще се проведе след публично изслушване.Припомняме, че на 9 ноември Министерският съвет възложи на министъра на правосъдието Цецка Цачева да създаде Комисия по подбора на кандидатите за длъжността европейски прокурор от Република България. Тя трябва да предложи три кандидатури.  Комисията реши подборът на кандидатите за европейски прокурор да премине през два етапа - проверка за допустимост на кандидатите въз основа на представените документи и събеседване.След началото на работа на Комисията и проведеното събеседване беше получено писмо от комисаря за правосъдието, потребителите и равнопоставеността между половете Вера Йоурова и комисаря за бюджета и човешките ресурси Гюнтер Йотингер с покана да се представят кандидатурите до края на март 2019 г. В писмото е посочено, че Комитетът по подбора ще извърши преценка на кандидатите, като един от тях впоследствие ще бъде назначен от Съвета.Писмото на комисарите беше обсъдено от членовете на Комисията по подбора на 18 декември.Комисията предложи да се стартира нова процедура за подаване на документи от кандидатите в срок до 25 януари 2019 г. Подалите до този момент документи кандидати не е необходимо да ги подават отново. Освен това, с цел да бъде осигурена прозрачност на процедурата по подбора, следва да бъде проведено публично изслушване на кандидатите.", "date": "2018.12.19", "title": "Избират кандидатите за европейски прокурор след публично изслушване"}
{"url": "https://news.bg/world/putin-odobri-voennata-doktrina-na-sayuza-rusiya-belarus.html", "text": "Президентът на Русия Владимир Путин одобри военната доктрина на Съюза Русия-Беларус, съобщават местни медии.Съюзът е сформиран през 1996 г. с намерение да допринесе за по-голяма политическа, икономическа и социална интеграция между двата дългогодишни съюзника.През 2009 г. Москва и Минск подписаха споразумение за съвместна защита на въздушното пространство на двете държави и създаване на интегрирана регионална мрежа за противовъздушна отбрана.", "date": "2018.12.19", "title": "Путин одобри военната доктрина на Съюза Русия-Беларус"}
{"url": "https://news.bg/politics/mvr-poluchava-oshte-20-mln-leva-za-zaplati.html", "text": "Правителството одобри вътрешнокомпенсаторни промени по бюджета на седем министерства, съобщиха от МС.Промени има в бюджета на МВР. Те са обяснени с \"необходимост от средства по бюджетните програми \"Управление на задграничните представителства и подкрепа на българските граждани в чужбина\", \"Администриране и осигуряване на дипломатическата служба и \"Публични дейности\". Предлага се увлечение на разходите за командировъчните средства на дългосрочно командированите служители в задграничните представителства на Република България и разходите за издръжка на Централно управление на МВнР и Дипломатическия институт\", мотивират се от МС.Отделно дават на МВР за 2018 г. още 20 000 000 лв. Средствата са за предвидени плащания за персонал по бюджета на ведомството за настоящата година.В бюджета на Министерството на икономиката за 2018 г. със 669 000 лв. се увеличават разходите за издръжка на програма \"Реализация на експортния потенциал и участие в търговската политика на ЕС\" за сметка на реализирани икономии по показател \"Субсидии и други текущи трансфери за нефинансови предприятия\" на програма \"Насърчаване на инвестициите за повишаване на конкурентоспособността на икономиката\". Предлаганото изменение не променя общия размер на утвърдените разходи по бюджета на ведомството за настоящата година, уверяват от МС.Променят се и различни пера в бюджета на Министерството на културата за 2018 г. С 382 086 лв. се увеличават утвърдените разходи по \"Политика в областта на опазване на движимото и недвижимото културно наследство\".Допълнителни разходи се одобряват и по бюджетните програми \"Национален фонд \"Култура\" и \"Обучение на кадри в областта на изкуството и културата\". Отделно по бюджета на ведомството се правят промени във връзка с увеличаване на капитала на \"Аудиовидео Орфей\" ЕАД с парична вноска в размер на 302 130 лв. Увеличаването ще стане чрез издаване на нови поименни акции с номинална стойност 10 лв. всяка.Промени има и в бюджета на Министерството на правосъдието за 2018 г. Предколедно дават 2 864 000 лв. за затворите. С друго Постановление по бюджета на ведомството се одобряват и допълнителни разходи в размер на 650 000 лв. за изплащане на обезщетения по бюджета на Главна дирекция \"Изпълнение на наказанията\". Парите са за сметка на преструктуриране на разходите и/или трансферите по централния бюджет за 2018 г.И по бюджета на Министерството на здравеопазването се прави вътрешно преразпределение, което ще доведе до преструктуриране на предварително разчетения финансов ресурс с цел обезпечаване на нормалното функциониране на структурите към министъра на здравеопазването през 2018 г. и постигане на заложените основни стратегически и оперативни цели на министерството.С отделно правителствено Постановление се одобряват допълнителни разходи за Министерството на здравеопазването за 2018 година в размер на 4 359,0 хил. лева. Средствата са предназначени за държавните болници. Те са за закупуване на дълготрайни материални активи по \"Политика в областта на диагностиката и лечението\", бюджетна програма \"Осигуряване на медицинска помощ на специфични групи от населението\".Предвижда се закупуването на апаратура, медицинско и немедицинско оборудване за структурите по изгаряния и пластична хирургия, в това число апаратура и оборудване за анестезиология и интензивно лечение, хирургия и консервативно лечение на пациентите.Министрите от кабинета \"Борисов-3\" приеха постановление за промени по бюджета на здравното ведомство. Предвиждат се допълнителни плащания в частта на финансирането на бюджетното салдо за сметка на централния бюджет в размер на 4 000 000 лв., във връзка с увеличаване капитала на държавни лечебни заведения - търговски дружества. Средствата ще бъдат използвани за реализиране на инвестиционните намерения на лечебните заведения с цел - създаване на възможности за прилагане на най-съвременни и ефективни методи и технологии за диагностика и лечение. Заедно с това ще се подобрят условията за посрещане на нарастващите потребности на населението от своевременна и качествена здравна помощ.Промени има и в бюджета на Министерския съвет за 2018 г. по утвърдените разходи по области на политики/бюджетни програми. Промените са за осигуряване дейността и организацията на работата на МС, както и до осъществяването на държавната политика на областно ниво.Увеличават се и утвърдените разходи по бюджетна програма \"Вероизповедания\". Изменя се и правителственото Постановление № 291 от 12 декември 2018 г. за одобряване на допълнителни разходи по бюджета на Министерския съвет за 2018 г.Чрез промени по бюджета на Министерството на младежта и спорта за 2018 г. се увеличава капиталът на \"Национална спортна база\" ЕАД. С предоставените средства в размер на 20 000 000 лв. ще бъде придобит мажоритарен брой акции от капитала на \"Арена Русе\" АД, собственик Булстрад Арена - универсална спортно-зрелищна зала и обществен комплекс към нея.Управлението на многофункционалното спортно съоръжение от \"Национална спортна база\" ЕАД ще гарантира висока степен на експлоатационна ефективност на обекта, съобразена със съвременните изисквания за подобен тип обекти и ще намали пряката ангажираност на държавата за управлението и поддържането й, уверяват от МС.", "date": "2018.12.19", "title": "МВР получава още 20 млн. лева за заплати"}
{"url": "https://news.bg/education/rumen-radev-mladite-ni-davat-nadezhda.html", "text": "\"С всичко, което постигате, вие градите своето бъдеще, но извършвате и една изключителна общественополезна дейност, защото вашите успехи са най-добрата реклама на България пред инвеститорите да избират страната ни\". С тези думи президентът Румен Радев поздрави участниците в Осмата годишна среща на олимпийските отбори по природни науки.Държавният глава подчерта, че успехите в настоящия състезателен сезон са впечатляващи - за България са спечелени седем златни, единадесет сребърни, четиринадесет бронзови медала, както и пет почетни грамоти.Според него голямата надежда за бъдещето на България е в огромния потенциал на младите хора.По думите на държавния глава това доказва, че младите хора в България имат огромен потенциал и са отворени към света. \"И това ни дава надежда, че България може да бъде преуспяваща държава\", допълни президентът.В навечерието на 60-ата годишнина от провеждането на първата ученическа Олимпиада президентът се обърна към ръководителите, преподавателите, треньорите и олимпийските отбори по природни науки на България и им благодари за всеотдайността, упоритостта, енергията и вярата. \"Поколения наред вие създавате шампиони, но и вяра във всички български деца, че могат да успеят като се трудят постоянно\", отбеляза още на церемонията президентът Румен Радев.Зам.-министърът на образованието и науката Деница Сачева поздрави медалистите и техните преподаватели за високите отличия. Тази година България има спечелени 72 медала в областта на науките като математика, биология, физика, химия, лингвистика, астрофизика.През следващата година 40% от дейностите по интереси в българските училища ще бъдат насочени именно към тези дисциплини. Ще бъдат инвестирани почти 1,5 млн. лева за международни състезания и олимпиади.Иван-Александър Мавров е сребърен медалист по математика на международната олимпиада, която се проведе тази година в Румъния.Подготовката е много продължителен процес, разказа медалистът - и включва курсове и лагери с едни от най-добрите професори в БАН.Неговият съученик Борислав Антов получи златен медал на олимпиадата по математика, а Здравко Иванов стана златен медалист на две международни олимпиади - по биология и по лингвистика.\"Избрал съм да продължа образованието си в чужбина, защото мисля, че по този начин ще мога да взема най-доброто и след това да се върна се България\", сподели Иван-Александър. Насочил се е към Франция, Великобритания и САЩ, а подготовката му за университет изисква усилена подготовка по математика и чужди езици.\"Математиката е изключително креативна наука, в нея можеш да разгърнеш въображението си\", обясни страстта си към точната наука медалистът.Той подчерта, че математиката е приложима във всички области, защото можеш да бъдеш математик, но и да използваш знанията си в космическо инженерство или химия, биология.", "date": "2018.12.19", "title": "Румен Радев: Младите ни дават надежда"}
{"url": "https://news.bg/society/firmite-mogat-da-kupyat-do-100-sluzhebni-e-vinetki-s-edin-prevod.html", "text": "Агенция \"Пътна инфраструктура\" (АПИ) публикува подробно описание за купуването на електронни винетки за 2019 г. от bgtoll.bg с банков превод от фирми и държавни предприятия.Указанието е налично на страниците на АПИ и на Националното тол управление. В него детайлно са описани стъпките, които трябва да следва потребителят. Посочени са и всички фирмените данни, които се изискват за закупуването на служебна е-винетка.На наръчника на АПИ става ясно, че с един банков превод юридическите лица могат да купят до 100 електронни винетки, които са с различен срок на валидност и за различните категории превозни средства. Целта е максимално улеснение на фирмите, разполагащи с голям автопарк.От пътната агенция уверяват, че са взети всички мерки за осигуряването на защитата на данните на ползвателите на новата услуга.", "date": "2018.12.19", "title": "Фирмите могат да купят до 100 служебни е-винетки с един превод"}
{"url": "https://news.bg/crime/podozirat-27-godishnata-mayka-che-e-ubila-deteto-si.html", "text": "Районна прокуратура-Кърджали наблюдава досъдебно производство за убийство, извършено от майка върху рожба във време на раждането или веднага след него. За това престъпление се предвижда лишаване от свобода до три години.Припомняме, че по-рано днес стана ясно, че , като нямаше яснота кой е изхвърлил детето - дали майката или неин роднина.До момента е установено, че вчера 27-годишна жена е родила дете  край река Арда, в района на Водното огледало в Кърджали.Към 16 часа състоянието й се влошило и родилката потърсила медицинска помощ в болница в града.Жената обяснила къде е родила детето, като на място бил изпратен екип. Полицаите открили мъртво бебето във водите на реката.Разследването по случая продължава.", "date": "2018.12.19", "title": "Подозират 27-годишната майка, че е убила детето си"}
{"url": "https://news.bg/education/izgotvyat-uchebni-programi-za-elektromobili.html", "text": "Министерството на образованието и науката и Индустриален клъстер \"Електромобили\" (ИКЕМ) ще си партнират за създаване на иновативен образователен модел. В сключено споразумение между министъра на образованието и науката Красимир Вълчев и председателя на Управителния съвет на ИКЕМ Илия Левков се предвижда съвместно да се разработват учебни програми и да се организират обучения на учители, които преподават по специалността \"Електрически превозни средства\" в професионалните гимназии.Това е първото партньорство, чрез което се създава Секторен съвет за електрическа мобилност. Той ще популяризира професионалното образование и обучение в новата специалност.За една година интересът към изучаването на \"Електрически превозни средства\" се е увеличил значително. През учебната 2016/2017 година са приети първите 22 ученици по специалността в една гимназия, а през 2018/2019 учебна година тя вече е избрана от 108 ученици, които се подготвят в шест професионални гимназии.Секторният съвет ще изготвя предложения за нови професии и специалности. Освен това съвместно ще се разработват и актуализират държавните образователни стандарти. Индустриален клъстер \"Електромобили\" е национално представителна браншова организация в сектора, която има над 130 членове и партньори. Сред тях са 6 професионални гимназии, 10 висши училища, Българската академия на науките и Националното сдружение на общините. Очаква се и други професионални гимназии да разкрият паралелки.Партньорството между компаниите, професионалните гимназии, висшите училища, бизнесът и националните и местните власти гарантира включването им в иновативен образователен модел, който би могъл да се приложи и в други сектори.Министерството на образованието и науката провежда целенасочена политика за осъществяване на партньорства с бизнеса в нововъзникващи сектори и в сектори, които са свързани с дигитализацията. Целта е да се осигури модерно професионално образование, което съответства на търсените умения.В края на 2016 година се подписа споразумение с представители на най-големите ИТ компании, с които беше разработена учебната програма за специалността \"Приложен програмист\". Съвместно ще се разработват и държавните образователни стандарти.", "date": "2018.12.19", "title": "Изготвят учебни програми за електромобили"}
{"url": "https://news.bg/int-politics/tramp-naredi-palno-izteglyane-na-sasht-ot-siriya.html", "text": "В шокиращо обръщане на политиката, американските военни се подготвят да изтеглят силите си от Североизточна Сирия, като се предполага, че там има разположени около 2000 американски военнослужещи, съобщава американският в. \"Уолстрийт джърнъл\".Изданието цитира източници, запознати с въпроса, добавяйки, че този ход \"хвърля американската стратегия в Близкия изток в бъркотия\".Американски официални лица също са заявили пред \"Ройтерс\", че САЩ обмислят пълно изтегляне на американските сили от Сирия, след като приближава краят на тяхната кампания за обратно отвоюване на цялата територия, която някога беше под контрола на терористичната групировка ДАЕШ (\"Ислямска държава\").Решението, ако бъде потвърдено, би преобърнало предположенията за дългосрочно военно присъствие на САЩ в Сирия, което американският военен министър Джеймс Матис и други висши американски представители защитаваха, за да помогне да се гарантира, че ДАЕШ няма да се появят отново.Малко по-късно президентът на САЩ Доналд Тръмп написа в профила си в \"Туитър\", че \"ние победихме ДАЕШ в Сирия, моята единствена причина да бъдем там по времето на президентството на Тръмп\", след което стана ясно, че е наредил пълно изтегляне на американските военнослужещи от Сирия, като това вече е започнало, съобщи говорителят на Белия дом Сара Сандърс.Според Белия дом обаче този ход не означавал край на кампанията или спиране на работата на международната коалиция в разкъсаната от война страна. Беше уточнено също така, че целият персонал на Държавния департамент се евакуира в рамките на 24 часа. От външното министерство на Русия изтъкнаха, че присъствието на американските сили в Сирия става опасно препятствие за намиране на мирно споразумение и обвиниха Вашингтон за незаконно пребиваване на силите му там.\"От фактор в борбата срещу тероризма, незаконното американско присъствие в Сирия се превръща в опасно препятствие по пътя към уреждане\", коментира говорителката на руското външно ведомство Мария Захарова по време на пресконференция.САЩ поеха ангажимент през септември да задържат войските си в Сирия неограничено, за да подкрепят кюрдските сили в североизточната част на страната в опит да предотвратят влиянието на Иран в района.Турция се оплака от бавното изпълнение на споразумение с Вашингтон за изтегляне на кюрдските бойци \"Отряди за защита на народа\" от град Манбидж, който се намира в предимно арабска територия западно от река Ефрат.\"Манбидж e място, където живеят араби, но те предадоха района на терористичната организация (\"Отряди за защита на народа\")\", коментира преди дни турският президент Реджеп Тайип Ердоган пред членовете на Организацията за ислямско сътрудничество в Истанбул, допълвайки: \"Сега настояваме, че трябва да ги разчистите, да ги изгоните, или ние ще влезем в Манбидж. Говоря много ясно.\"", "date": "2018.12.19", "title": "Тръмп нареди пълно изтегляне на САЩ от Сирия"}
{"url": "https://news.bg/world/rusiya-nyama-da-dopusnem-sasht-da-inspektirat-raketite-ni.html", "text": "Русия съобщи, че няма да позволи на САЩ да инспектират нова крилата ракета, способна да носи ядрена бойна глава, която е в центъра на спора между Вашингтон и Москва, който може да доведе до прекратяване на Договора за ликвидиране на ракетите със среден и малък обхват, информира \"Ройтерс\".Според американците Русия нарушава договора с ракетата 9М729. Изпитанията на ракетата 9М729, която може да носи ядрена и конвенционална бойна глава, са завършени през 2015 г. В началото при изпитанието на ракетата е използвана стационарна пускова установка с обсег на действие 500 километра, което е позволено от договора, ако ракетата е с морско и въздушно базиране. Впоследствие ракетата е изпитана с мобилна пускова установка в рамките на 500 километра.От своя страна Москва уверява, че не нарушава договора, тъй като обсегът не попада под договор. Русия обвинява САЩ, че си измислят претекст, за да напуснат споразумението и свободно да разработват нови ракети.Договорът е подписан от генералния секретар на Централния комитет на КПСС Михаил Горбачов и американския президент Роналд Рейгън на 8 декември 1987 г. във Вашингтон. Класификация на ракетите според договора: от 1000 до 5500 км - ракета със среден обсег и от 500 до 1000 км - ракета с малък обсег на действие.По-рано този месец САЩ заплашиха Русия, че Но днес Москва обяви, че няма намерение да допуска американски експерти да инспектират ракетата.\"\", заяви заместник-министърът на външните работи на Русия Сергей Рябков в интервю за \"Комерсант\".Рябков обвини Вашингтон в \"изключително обезпокоителни\" опити да хвърли светлина върху руското ракетно производство. Той разкри, че в миналото Вашингтон не е удовлетворил молби на руснаците да се инспектират американски подводници, които се контролират с друг договор.Ако се проведат такива инспекции, не трябва да бъдат едностранни, а от двете страни, добави Рябков.Преди няколко дни руски военни експерти поискаха от американските си колеги да проведат консултации по казуса, но все още не са получили отговор, поясни министърът.", "date": "2018.12.19", "title": "Русия: Няма да допуснем САЩ да инспектират ракетите ни"}
{"url": "https://news.bg/int-politics/ek-zadeystva-plana-si-za-brekzit-bez-sdelka.html", "text": "Европейската комисия обяви, че започва изпълнението на своя план за действие при непредвидени обстоятелства, в случай че Обединеното кралство напусне Европейския съюз без споразумение.Комисията отбелязваа, че ще предприеме 14 мерки в няколко области, включително финансовите услуги, въздушния транспорт, митниците и политиката в областта на климата, отбелязвайки, че сценарият \"без сделка\" ще \"създаде сериозни смущения за гражданите и бизнеса\" в тези области в останалите 27 държави от ЕС.\"Комисията счита за съществено и спешно днес да приеме тези мерки, за да гарантира, че необходимите извънредни мерки могат да влязат в сила на 30 март 2019 г., за да се ограничат най-значителните щети, причинени от сценарий без сделка в тези области\", подертава Комисията.Обединеното кралство ще напусне блока на 29 март 2019 г. и вероятността това да стане без сделка е голяма, тъй като не се очаква британският парламент да одобри споразумението на Тереза ​​Май. ЕС отказва да предложи на Обединеното кралство друга сделка.Във вторник, кабинетът на Мей се съгласи да засили подготовката за потенциален сценарий \"без сделка\" на фона на несигурността за Брекзит.", "date": "2018.12.19", "title": "ЕК задейства плана си за Брекзит без сделка"}
{"url": "https://news.bg/crime/razpitvat-svideteli-po-deloto-sreshtu-profesor-ulichen-s-podkup.html", "text": "Разпитват свидетели по делото срещу преподавателя в Университета по хранителни технологии в Пловдив проф. Симеон Василев. Проф. Василев през май 2017 г. беше арестуван и обвинен във взимане на подкуп, съобщи bTV.Предишното заседание по делото продължи само 15 минути заради отсъствие на ключови свидетели.Припомняме, преди 18 месеца професор Симеон Василев беше отстранен от длъжност заради обвинения, че заедно с колегата си Николай Банков, са взели подкуп от 600 лева от студенти.Според прокуратурата, Василев е поискал дар, за да напише положителни оценки по учебните предмети - \"Механика\" и \"Съпротивление на материалите\", без да са проведени изпити.Припомняме, на . Професорите Симеон Василев и Николай Банков бяха уличени в продаване на изпити. Спрямо всеки от двамата обвиняеми е взета мярка за неотклонение \"гаранция\" в размер на по 5000 лева.Дни по-късно .При последвалото обжалване от тяхна страна .", "date": "2018.12.19", "title": "Разпитват свидетели по делото срещу професор, уличен с подкуп"}
{"url": "https://news.bg/regions/palna-tsisterna-se-obarna-v-kazanlak-izticha-gorivo.html", "text": "Пълна цистерна катастрофира и се преобърна на околовръстния път на Казанлък, информира БГНЕС.В превозното средство има 30 тона гориво, което изтича от няколко места.Разливът е почти невъзможен за овладяване.На мястото на инцидента са пристигнали специалисти от местната пожарна. Има и екипи на полицията, както и експерти от регионалната екоинспекция.Целта е да се предотврати по-голямо изтичане и да не се стигне до замърсяване на почвата в района на инцидента.Следствие на катастрофата водачът на цистерната не е пострадал.Пътят обаче е затворен за движение. Вече са се образували опашки от чакащи леки автомобили и камиони, които не могат да обърнат и да продължат в обратна посока.", "date": "2018.12.19", "title": "Пълна цистерна се обърна в Казанлък, изтича гориво"}
{"url": "https://news.bg/world/razoblichiha-dogovorenosti-na-feysbuk-s-drugi-kompanii-za-spodelyane-na-lichni-danni.html", "text": "Социалната платформа \"Фейсбук\" отново беше поставена в отбранителна позиция заради практики, засягащи личните данни на потребителите. Новата информация е част от разследване на американския вестник \"Ню Йорк таймс\", информира Би Би Си.Вестникът разкри нови подробности за начините как социалната мрежа споделя достъп до данни на потребителите на други технологични компании, включително Amazon, Apple, Microsoft, Netflix, Spotify и Yandex. В някои случаи другите компании заявяват, че дори не знаят, че имат специален достъп.\"Фейсбук\" защити поведението си. Компанията уверява, че никога не е предоставяла достъп до лични данни без разрешението на хора и не вижда доказателства за злоупотреба с данни. Но отново признава, че е трябвало да попречи на трети страни да имат достъп до лични данни.Примерите, посочени от американския вестник, включват достъп на други компании до личните съобщения на потребителите, а също така до имена, контакти и действията на техните приятели.Последното разкритие е след серията скандали, които засегнаха \"Фейсбук\", включително събирането на данни от Cambridge Analytica, подбуждането към насилие в Мианмар, доказателства за руска и иранска намеса на изборите в САЩ и компрометиране на лични данни на потребители.\"Ню Йорк таймс\" базира анализа си на стотици страници документи и десетки интервюта. Изданието отбелязва, че социалната мрежа е имала специални договорености с повече от 150 компании за споделяне на лична информация. Повечето от тях са технологични компании, но също така влизат онлайн търговци, производители на автомобили, медии, сред тях е дори и \"Ню Йорк таймс\".Например търсачката Bing на Microsoft е виждала имената на \"буквално всички\" приятели на потребителите във \"Фейсбук\" без съгласието на тези приятели с цел да се персонализират резултатите.Netflix, Spotify и Банката на Канада са можели да четат, пишат и изтриват лични съобщения на потребители. Yahoo е можело да гледа съобщения с предаване на живо на приятели на потребителя. Sony, Microsoft and Amazon са имали достъп до имейли на потребители чрез техните приятели. Blackberry и Huawei са сред компаниите, които са имали достъп до информация на \"Фейсбук\", която им е помагала да създадат свои приложения със социални мрежи.", "date": "2018.12.19", "title": "Разобличиха договорености на “Фейсбук” с други компании за споделяне на лични данни"}
{"url": "https://news.bg/int-politics/papata-koleda-ne-mozhe-da-e-samo-razmyana-na-podaratsi-i-konsumatorski-razgul.html", "text": "Папа Франциск настоя, че Коледа не може да е само за размяна на подаръци и отдаването на тотален потребителски разгул, като призова вярващите да си припомнят нейната първоначална цел, която е отбелязването на рождението на Иисус Христос, съобщава \"Франс прес\".\"Машината на рекламната индустрия ни казва, че трябва да обменяме все повече и повече нови подаръци, за да ни изненадат. Но дали това е празнуването, което Бог иска\", попита Франциск пред аудиторията на открито във Ватикана.\"Не, Коледа е за слушането на мълчаливия глас на Бога\", подчертал той.\"Моля, умолявам ви, нека не превръщаме Коледа в модно събитие! Не е Коледа, ако търсим ярките светлини, ако купуваме огромно количество подаръци, но след това не помагаме дори на един беден човек\", изтъкнал главата на Римокатолическата църква, който е известен с критиките си към социалното неравенство и несправедливостта.", "date": "2018.12.19", "title": "Папата: Коледа не може да е само размяна на подаръци и консуматорски разгул"}
{"url": "https://news.bg/regions/kola-se-preobarna-po-tavan-na-plovdivski-bulevard-zasyaklo-ya-taksi.html", "text": "Автомобил се преобърна по таван на бул. \"България\" в Пловдив, предаде бТВ.Колата се оказала в това положение, след като се ударила в такси. Преобърнатият автомобил бил управляван от служителка на пловдивската пожарна. По нейни думи таксито я засякло.Сигналът за инцидента бил подаден около 13 часа днес.Пострадал е пътник от една от колите. Той е откаран в болница.Към момента движението в района е затруднено.", "date": "2018.12.19", "title": "Кола се преобърна по таван на пловдивски булевард, засякло я такси"}
{"url": "https://news.bg/crime/tsenko-chokov-pita-gryah-li-e-da-se-nahrani-1.html", "text": "\"Не е грях и не съм се отклонил от наложената ми мярка. Не съм направил нищо и не смятам, че е престъпление човек да се нахрани\". Това заяви обвиняемият бивш кмет на село Галиче Ценко Чоков, накуцвайки и с патерици на влизане в Специализирания наказателен съд.Припомняме, преди няколко дни Чоков поиска да знае защо Нова телевизия е станала ударна бухалка на управляващите.Той заяви, че не му е бил посочен маршрутът, който трябва да извърви, а също така и мярката му за неотклонение не посочва къде да се храни.\"Имам право на храна и какво противно съм направил, като съм се нахранил за 5 минути. Аз не виждам какво съм прегрешил, че ще ме изядете\", отсече бившият кмет на Галиче.Съдията по делото му разрешил да излезе. Чоков заяви, че поне 15 дни в месеца ходи да се лекува.\"Като пътувам до Плевен, трябва да ям някъде по пътя или не трябва да се храня\", запита Чоков и допълни, че си е поръчал храна за 10-15 минути, а охранителните са го снимали. От персонала му обяснили, че тези, които го снимат са охранители. Три пъти ходил на лечение в Плевен.\"Поръчах си храна, изядох 1/3 от нея и след това дойдоха органите на реда, установиха моята самоличност, пуснаха ме и се прибрах вкъщи\", обясни той.По думите му всички, които са с мярка за неотклонение \"домашен арест\" и дойдат в съда, ги пускат в почивка и ходят да обядват. \"Защо не са в моята ситуация, нали все пак хапват някъде. Защото не са Ценко Чоков или не ядат може би\", опита бившият кмет на Галиче.Чоков няма никакви притеснения за наложената му мярка за неотклонение \"домашен арест\". Той заяви, че никога досега не е ходил в ресторанта в \"Драгалевци\", а просто там го били закарали, защото му било паднало кръвното.Той обясни, че не може да ходи без патерици, а състоянието му се подобрило от това, че спазвал диети и правил упражнения. \"Всеки си носи кръста и болестите няма как да ми минат. На мен ми стана гнусно - само за мен да говорят и като се видя на екрана ми се доповръща\", изтъкна Чоков.Първоначалната версия на неговата съпруга бе, че снимките са монтаж. На следващия ден тя обяви, че мъжът й минал пътьом през заведението от зъболекаря, на който бил, и изчакал да му бъде приготвена храна за вкъщи.Припомняме, Чоков беше без връхна дреха на масата, на която се виждаха няколко чаши, чинии.Преди да бъде пуснат от съда под домашен арест той идваше в съда на носилка.", "date": "2018.12.19", "title": "Ценко Чоков пита грях ли е да се нахрани"}
{"url": "https://news.bg/world/sasht-vdignaha-voenna-baza-na-iraksko-siriyskata-granitsa.html", "text": "САЩ са завършили строителството на военна база на иракско-сирийската граница, съобщава порталът Akhbar Al Iraq, цитиран от ТАСС.Базата е необходима за установяване на контрол над границата със Сирия и осигуряване на защита на американските сили, дислоцирани в този регион. Тя е построена в иракската провинция Анбар до град Ел Каим на границата със Сирия.По-рано се появи информация, че парламентът на Ирак подготвя законопроект, задължаващ чуждестранните войски да напуснат страната до средата на 2019 г.Според арабски медии в момента в Ирак има около 5 500 американски войници.", "date": "2018.12.19", "title": "САЩ вдигнаха военна база на иракско-сирийската граница"}
{"url": "https://news.bg/int-politics/oon-obyavi-sakrashtavane-na-hranitelnite-pomoshti-za-gaza-i-zapadniya-bryag.html", "text": "Световната програма по прехраната към ООН обяви съкращения в хранителната помощ, засягащи около 190 000 бедни палестинци в Ивицата Газа и Западния бряг, или половината от всички нейни получатели там, като причина за това обяви сериозен дефицит на финансирането, съобщава \"Ройтерс\".Агенцията на ООН уточни, че от 1 януари ще прекрати хранителната помощ на 27 000 души в Западния бряг. В допълнение хранителната помощ за 165 000 души в Западния бряг и в Ивицата Газа ще бъде намалена с 20 процента.Агенцията за международно развитие на САЩ (USAID), която е една от най-големите и най-важни хуманитарни агенции в двата палестински анклава, обяви през миналия месец, че половината от служителите ѝ в Западния бряг и Газа ще си тръгнат през следващите седмици, а от началото на 2019 г. операциите ще бъдат напълно прекратени.Уточнява се, че израелските военни били наясно със събитията относно спирането на работата на USAID, но също така са загрижени за прекратяването на американската помощ за Агенцията на ООН за подпомагане на палестинските бежанци.САЩ по-рано тази година прекратиха помощта си за Агенцията на ООН за подпомагане на палестинските бежанци. Висши представители на израелските въоръжени сили предупредиха, че без алтернатива на Агенцията за палестинците положението в Газа ще се влоши. По-късно агенцията получи 120 млн. долара от Европейския съюз, Кувейт, Ирландия, Норвегия и Франция.", "date": "2018.12.19", "title": "ООН обяви съкращаване на хранителните помощи за Газа и Западния бряг"}
{"url": "https://news.bg/crime/nikolay-banev-shokiran-ot-sledstveniya-arest.html", "text": "Николай Банев е потресен от условията в следствения арест. Арестантите са изправени пред непоправими морални, психически и физически вреди според него.В пост в социалната мрежа \"Фейсбук\" Николай Банев написа, че условията в следствения арест на булевард \"Г.М. Димитров\" №22 в град София са невъобразими и недопустими за страна, която е държава членка на ЕС вече от 12 години.Бизнесменът се оплаква от това, че без да имало никакви доказателства за престъпна дейност, абсолютно невинни хора можели да се озоват в ареста за цели 8 месеца само заради свидетелски показания на две лица пред следовател.Банев описва ареста: \"\"В тези условия гаснели по 8 месеца от живота на хора, които не били осъдени, но принудени да пребивават в пъти по-лоши условия от осъдените на всички инстанции затворници.\"\"Свижданията също били кошмарни, пише Банев - два пъти в месеца по 40 минути, в кабина без въздух, заедно с още двама арестанти, през стъкло.News.bg публикува остатъка от поста на Николай Банев без редакторска намеса.Преди това обаче припомняме, че Николай и Евгения Баневи прекараха близо месец и половина в ареста в Ница, Франция. От там обаче подобни постове нямаше. \"\"", "date": "2018.12.19", "title": "Николай Банев шокиран от следствения арест"}
{"url": "https://news.bg/politics/560-lv-stava-minimalnata-rabotna-zaplata.html", "text": "Минималната работна заплата става 560 лв. от 1 януари догодина. Размерът й ще се повиши с 9,8% в сравнение с настоящата година, реши правителството.С увеличаването на размера на минималната работна заплата правителството отразява заявения приоритет за устойчиво повишаване на стандарта на живот.Нарастването ще допринесе за повишаване на мотивацията за търсене на работа на най-нискодоходната група от работната сила, както и за запазване на жизненото равнище и намаляване на риска от бедност сред работещите.За повишаването на минималната работна заплата помага и икономическото развитие, устойчивите темпове на ръст на БВП през последните години, увеличаване броя на заетите и отчетеното повишаване на средната работна заплата за страната.От 1 януари 2019 г. минималната работна часова заплата ще бъде 3,37 лв", "date": "2018.12.19", "title": "560 лв. става минималната работна заплата"}
{"url": "https://news.bg/world/tramp-podpisal-pismo-s-namerenie-za-stroitelstvo-na-tramp-tauar-v-moskva-2015-g.html", "text": "Американският лидер Доналд Тръмп се е с намерение за строителство на хотел \"Тръмп тауър\" в Москва, въпреки че личният му адвокат Руди Джулиани отрича подобно нещо, информира Си Ен Ен.Медията се е сдобила с документ, който показва, че Тръмп се е подписал под писмо за провеждане на преговори за строителство на \"Тръмп тауър\". Руди Джулиани обаче в неделя коментира, че президентът никога не е полагал подписа си под такъв документ.Писмото е от 28 октомври 2015 г.Под необвързващия документ също се е подписал Андрей Розов, собственик на руската фирма I.C. Expert Investment Co., която е трябвало да отговаря за строителството на проекта.Тръмп не сподели публично по време на президентската кампания през 2016 г., че компанията му е проучвала бизнес сделка с Русия, а вместо това постоянно твърдеше, че \"няма нищо общо с Русия\".", "date": "2018.12.19", "title": "Тръмп подписал писмо с намерение за строителство на „Тръмп тауър” в Москва 2015 г."}
{"url": "https://news.bg/bulgaria/podkrepyame-unitsef-s-dobrovolna-vnoska-ot-20-000-dolara.html", "text": "България ще предостави 20 000 щатски долара в подкрепа на дейността на УНИЦЕФ, реши Министерският съвет.Доброволната вноска ще бъде към основния бюджет на Детския фонд на ООН за 2018 г. в подкрепа на дейността му.Годишният бюджет на УНИЦЕФ се формира от \"доброволни вноски\" от страна на правителствата и частния сектор.Вноската на България е израз на съпричастност за дейностите на Фонда, чието представителство у нас насърчава и подкрепя страната ни по отношение на редица национални политики и програми, които са свързани с правата и благоденствието на децата.Приоритетите на България в национален и в международен план в областта на правата на човека са за по-тясно ангажиране с въпросите на правата на децата. Закрилата на правата на детето беше и сред основните приоритети на Българското председателство на Съвета на Европейския съюз.", "date": "2018.12.19", "title": "Подкрепяме УНИЦЕФ с доброволна вноска от 20 000 долара"}
{"url": "https://news.bg/politics/ms-podpisa-za-interkonektora-gartsiya-balgariya.html", "text": "Министрите от кабинета \"Борисов-3\" одобриха договор за изграждането на междусистемна газова връзка Гърция - България, съобщиха от Министерския съвет.Одобрението е от Управляващия орган на Оперативна програма \"Иновации и конкурентоспособност\" 2014-2020 да подпишат договор с \"Ай Си Джи Би\" АД за изграждането на .Проектът се финансира от Оперативна програма \"Иновации и конкурентоспособност\" 2014-2020 г. Общата му стойност е 469 832 604 лв. (240,2 млн. евро), а безвъзмездно отпуснатите пари са 76,2 милиона лева.Целта на проекта е да осигури изграждането на инфраструктура за пренос на природен газ от Южния газов коридор и да обезпечи сигурността на доставките на газ за България чрез повишаване на транзитния капацитет към страните от Югоизточна Европа. Очаква се така да бъде осигурена диверсификация на внасяния газ чрез допълнителни източници за доставка от Каспийския регион, от Близкия изток и от Източното Средиземноморие.От МС очакват, че тази газовата инфраструктура ще повиши енергийната сигурност на страната и ще оптимизира енергийния микс при прехода на България към нисковъглеродна икономика.", "date": "2018.12.19", "title": "МС подписа за интерконектора Гърция-България"}
{"url": "https://news.bg/int-politics/haknati-diplomati-v-es-spomenavat-ruski-yadreni-orazhiya-v-krim.html", "text": "Брюксел започна разследване на хакерската атака срещу дипломатическата комуникационна мрежа на ЕС, след като бяха публикувани хиляди съобщения, включително описания на Доналд Тръмп като \"хулиган\", а Крим като \"гореща зона\", където може да има ядрени оръжия, съобщава \"Гардиън\".Сред публикуваните данни е предупреждение от 8 февруари, че Крим е превърнат в \"гореща зона, където може да са били разгърнати ядрени бойни глави\".Секретариатът на ЕС заяви в отговор на първия репортаж в \"Ню Йорк Таймс\", че е \"наясно с твърденията за потенциално изтичане на чувствителна информация\" и \"активно разследва въпроса\".Голяма част от съдържанието на съобщенията просто потвърждава публично заявените притеснения в Брюксел за администрацията на \"Тръмп\" и упадъка на световния ред, основан на правила.Друго съобщение описва дискусия, проведена на 16 юли между европейски официални лица и Си Дзинпин, цитира китайския президент който сравнява \"тормоза\" на Тръмп към неговото правителство в търговията като \"без правила и футболен мач в свободен стил\".Съобщение от март цитира официални представители на ЕС, говорещи за \"усилия за изпращане на съобщения\", за да смекчат \"отрицателното отношение към ЕС (на администрацията на Тръмп) в началото, което създаде много несигурност\".Каролин Вичини, заместник-началник на мисията на ЕС във Вашингтон, предлага дипломати от държавите-членки да продължат да описват САЩ като \"най-важен партньор\", препоръчва се да се прескача Тръмп и директно да се общува с Конгреса.Във връзка с проникването в мрежите на ООН през 2016 г., когато Северна Корея тества ракети, хакерите се позовават на сведения за поверителни срещи на генералния секретар на ООН, Антонио Гутериш, с лидери в Югоизточна Азия.", "date": "2018.12.19", "title": "Хакнати дипломати в ЕС споменават руски ядрени оръжия в Крим"}
{"url": "https://news.bg/politics/blizo-98-000-leva-za-obezshteteniya-za-zabaveno-pravosadie-otpuska-ms.html", "text": "Министерският съвет отпусна средства за изплащане на обезщетения по споразумения за забавено правосъдие. За целта днес бяха одобрени допълнителни разходи в размер на 97 900 лева по бюджета на Министерството на правосъдието. Това е общият размер на сумата, която е била изплатена за периода от 1 октомври 2018 г. до 5 декември 2018 г. от бюджета на Министерството на правосъдието по сключени споразумения за нарушени права за разглеждане и решаване на делата в разумен срок.Заявления срещу актове, действия или бездействия на органите на съдебната власт, с които се нарушава правото на разглеждане и решаване на делото в разумен срок, могат да подават страни по приключени граждански, административни и наказателни производства, както и обвиняеми, пострадали или ощетени юридически лица по прекратени досъдебни производства. Заявленията се разглеждат от специализирано звено на Инспектората към Висшия съдебен съвет, където се извършва проверка на обстоятелствата, а произнасянето по преписката се дължи в 6-месечен срок от постъпването на заявленията.Ако се прецени, че правото на заявителя на правосъдие в разумен срок е било нарушено, се определя размера на обезщетението и се предлага сключване на споразумение.Средствата, които са необходими за изплащане на сумите по сключените споразумения, са планирани в централния бюджет.", "date": "2018.12.19", "title": "Близо 98 000 лева за обезщетения за забавено правосъдие отпуска МС"}
{"url": "https://news.bg/politics/ninova-ulichi-borisov-v-lazha-ek-ne-e-iskala-privatizatsiya-na-bulgartransgaz.html", "text": "БСП обвиниха премиера Борисов и неговата партия ГЕРБ, че са вкарали България в европейски скандал. Освен това Бориосв на два пъти излъгал българите в рамките на последния ден. Първата лъжа - че ЕК е поискала приватизацията на \"Булгартрансгаз\".Втората - че ., което възлиза приблизително на 150 милиона лева. Тази глоба ще е плаща от джоба на българските данъкоплатци. Това заяви лидерът на БСП Корнелия Нинова в декларация от името на парламентарната група на БСП.БЕХ е държавно дружество и неговото управление се осъществява от екип, излъчен и назначен от правителството. Наложената глоба е за злоупотреби с господстващо положение, уточняват социалистите.Червените коментират реакцията на Борисов по казуса: \"\"И нашето усещане е такова, г-н премиер, пишат БСП. Затова ПГ на БСП подкрепили в НС решение да не се приватизира \"Булгартрансгаз\".С изказването на премиера, че ЕК е изискала от България Булгартрансгаз да бъде приватизиран, да дойдат \"най-големите руски, турски и какви ли не компании и да излезе, че той е дал тръбите на България\", Борисов заемал позата на патриот и отговорен държавник, който бранил националния интерес.\"Да, ама не\", скочиха социалистите.Вчера БСП попитали ЕК дали е вярно, че са си позволили да поставят условия на България от типа \"или приватизирате, или ви глобяваме\". Отговорът на ЕК дошъл светкавично, в рамките на същия ден. Темата коментирала еврокомисарят по конкуренция Маргрете Вестагер. Тя опровергала за БСП твърдението на българския премиер Борисов и казала: \"ЕК не е искала приватизацията на \"Булгартрансгаз\".ЕК е настоявала за преструктуриране чрез изваждане на шапката, на доставчика на газ и оператора на газовата мрежа. Как да се направи това е било оставено за решение на българското правителство. За ЕК е било важно \"да спрат незаконните действия на БЕХ\".Какви са изводите от тази ситуация, питат червените. Според тях БЕХ е извършил незаконни действия, ЕК е реагирала, а българското правителство - не. В резултат на това на България е наложена глоба от близо 150 млн. лв.\"\", пишат от опозицията.В този контекст БСП се заядоха с герберите, че винаги изкарвали социалистите като антиевропейска партия, а сега ГЕРБ се оказала такава. \" пишат от БСП и продължават:\"БСП са категорични и че Борисов излъгал и за друго - че .\"\", пишат БСП.В декларацията на БСП пише още: \"\"Червените призовават Борисов да започне да наказва некомпетентните служители, които са допуснали такива грешки и които с действията си са донесли вреди на държавата. Ако Борисов не го направи сам, това щяло рано или късно да се случи. \"\", завършват БСП.", "date": "2018.12.19", "title": "Нинова уличи Борисов в лъжа - ЕК не е искала приватизация на \"Булгартрансгаз\""}
{"url": "https://news.bg/world/v-sasht-preporachvat-vaorazhavane-na-uchilishtniya-personal-i-veterani-kato-ohrana.html", "text": "В САЩ препоръчват персоналът в училищата да бъде въоръжен, да се използват ветерани като охрана и да се премахнат някои правила от управлението на бившия президент на САЩ Барак Обама, информира АФП.Препоръките са на специална комисия, сформирана от президента Доналд Тръмп във връзка със зачестилите масови убийства в американски училища през тази година.Федералната комисия за безопасност в училищата, водена от образователния министър Бетси ДеВос, беше , Флорида, през февруари, когато младеж застреля 17 души, с което предизвика национални протести и дебат за по-голям контрол над притежанието на оръжие.Комисията отхвърли призиви да се увеличи минималната възраст, изисквана при закупуване на оръжие. В доклада от 180 страници се подчертава, че при повечето нападения извършителите са използвали оръжия, които са взети от роднини или приятели. Вместо това комисията предлага да се въоръжи училищният персонал - дори и учителите при някои обстоятелства. Също така се препоръчва училищата да наемат ветерани и бивши полицаи, \"които също така могат да служат като високоефективни учители\".Над 219 000 ученици в САЩ са били свидетели на училищна стрелба от 1999 г., показват данни на вестник \"Вашингтон пост\".", "date": "2018.12.19", "title": "В САЩ препоръчват въоръжаване на училищния персонал и ветерани като охрана"}
{"url": "https://news.bg/regions/nyama-da-prenasochvat-kamionite-prez-lesovo.html", "text": "Товарните автомобили с дестинация България, влизащи от Турция, няма да бъдат пренасочвани през Лесово - Хамзабейли, съобщиха от Агенция \"Митници\".Пренасочването на товарни автомобили към определени пунктове на българо-турската граница няма да бъде сред инструментите, прилагани за облекчаване на трафика, каквото намерение имаше турската страна.За това бе постигнато съгласие по време на среща на високо ниво между представители на българските и турските митнически администрации, която се проведе на 17 декември.На срещата бяха поети и ангажименти за прилагане на мерки за увеличаване на пропускателната способност на двата пункта Лесово - Хамзабейли и Капитан Андреево - Капъкуле.Междувременно вече са монтирани и работят два нови кантара на МП Капитан Андреево.Това позволява входящите товарни автомобили да се обработват едновременно на десет трасета.", "date": "2018.12.19", "title": "Няма да пренасочват камионите през \"Лесово\""}
{"url": "https://news.bg/world/soros-e-lichnost-na-godinata-na-vestnik-faynenshal-tayms-za-2018-g.html", "text": "Еврейският милиардер Джордж Сорос е Личност на годината на вестник \"Файненшъл таймс\" за 2018 г., обяви изданието, цитирано от \"Джерусалим пост\".Вестникът нарича 88-годишния \"бащата на хедж фонд индустрията и един от най-известните филантропи\", който \"неуморно подкрепя\" либералния демократичен ред по света. В статията се подчертава, че избирането на Сорос отразява постиженията му и \"ценностите, които представлява\".През 2017 г. Личност на годината на вестника беше софтуерният инженер и активист Сюзан Фаулър; през 2016 г. - Доналд Тръмп, а през 2015 г. - Ангела Меркел.", "date": "2018.12.19", "title": "Сорос е Личност на годината на вестник \"Файненшъл таймс\" за 2018 г."}
{"url": "https://news.bg/regions/bum-na-varitsela-v-pernishko-uchilishte.html", "text": "Множество случаи на варицела регистрираха в пернишко училище, съобщиха от БНР.Общо 23 ученици от Основно училище \"Иван Рилски\" са заболели, като 19 от случаите са регистрирани само през изминалата седмица.Децата са на възраст между 6 и 11 години - те са от първи, втори и четвърти клас.Било установено, че епидемията е започнала на 26 ноември.Към момента децата се лекуват амбулаторно от личните си лекари. В огнищата на заболяването е извършено епидемиологично проучване и вече са предприети необходимите противоепидемични мерки.С варицела е и 33-годишен перничанин, който се лекува стационарно в инфекциозното отделение на болница \"Рахила Ангелова\". В региона са регистрирани още шест случая на варицела, като заболелите са от Брезник и Радомир.", "date": "2018.12.19", "title": "Бум на варицела в пернишко училище"}
{"url": "https://news.bg/world/otkriha-umreli-predi-10-godini-hora-v-bolnitsa-v-moskva.html", "text": "При инвентаризация в една от болниците в Москва са били намерени телата на хора, починали преди повече от 10 години. Това съобщиха от руския Следствен комитет, цитирани от руските медии.Уточнява се, че вечерта на 17 декември, хора от персонала на лечебното заведение на \"Каширско шосе\" са открили в хладилна камера четири мумифицирани трупа и фрагмент от долния крайник на човек.По предварителни данни те са били там повече от десет години.Следственият комитет разследва казуса, назначени са съдебно-медицински експертизи. Следователи разпитват служителите на болницата и определят причините за инцидента.От Националния медицински център по онкология \"Блохин\", разположен на \"Каширско море\", са отрекли информацията за това, че телата са били намерени в онкологичния център.", "date": "2018.12.19", "title": "Откриха умрели преди 10 години хора в болница в Москва"}
{"url": "https://news.bg/politics/mezhdunaroden-konsultant-analizira-greshkite-v-dogovora-za-bansko.html", "text": "Правителството ще назначи международен консултант, който да направи анализ на концесионния договор за ски зона Банско, както и анализ на основните грешки, които са били допуснати при подписването му през 2001 г. Новината съобщи министърът на околната среда и водите Нено Димов след редовното правителствено заседание на кабинета \"Борисов\" 3 в Министерски съвет.Още от първата точка на договора се говори за едни граници, втори граници, една територия и не е ясно абсолютно нищо. Концесионният договор има само един елемент, който е безспорен, и той е свързан с контурите на териториално-устройствения план, обясни екоминистърът.Димов уточни, че казусът с концесионния договор е изключително сложен, но въпреки това ще се търси бързо решение за справяне с проблема. Нужен е икономически анализ и желанието на правителството да повиши концесионното възнаграждение. Трябва да имаме максимално обективен прочит и предложение, стана ясно от думите му.Относно проведения разговор с Марк Жирардели, Димов отбеляза, че и двамата споделят общо мнение, че ски туризмът трябва да има бъдеще.Екоминистърът не се съмнява в това, че Жирардели е мажоритарният собственик на \"Юлен\" АД.", "date": "2018.12.19", "title": "Международен консултант анализира грешките в договора за Банско"}
{"url": "https://news.bg/crime/otkriha-tyalo-na-bebe-izhvarleno-vav-vodnoto-ogledalo-na-kardzhali.html", "text": "Полицията в Кърджали разследва случай на млада жена, потърсила помощ след раждане във вторник, 18 декември, за чието бебе няма информация, съобщиха от МВР-Кърджали. Полицията е била сигнализирана от болничното заведение.Родилката е в добро състояние, съобщиха от болницата.Малко след като бе обявено издирването тялото на бебето бе открито - почти ден, след като майка му е потърсила помощ.Тази сутрин разследващите са проверили коритото на Водното огледало в Кърджали заради съмнение, че жената е хвърлила новороденото си в река Арда. Водата от язовира е спряна, а коритото на съоръжението - източено.Все още не е ясно кой е изхвърлил новороденото - дали майката или неин роднина.Случаят е докладван в Районна прокуратурата и работата продължава под наблюдение на прокурор.", "date": "2018.12.19", "title": "Откриха тяло на бебе, изхвърлено във Водното огледало на Кърджали"}
{"url": "https://news.bg/world/53-ma-zhurnalisti-ubiti-v-sveta-prez-2018-g.html", "text": "Броят на убитите журналисти в света заради работата им почти се е удвоил през 2018 г., показва годишен доклад на Комисията за защита на журналистите, цитиран от АП.Базираната в Ню Йорк организация е установила, че 34 журналисти са убити като отмъщение за работата им до 14 декември, а общо са убити най-малко 53-ма журналисти. През 2017 г. 18 журналисти са убити като отмъщение сред общо 47 загинали.Сред включените тази година e и ликвидираният колумнист на \"Вашингтон пост\" Джамал Кашоги.Освен при отмъщение, журналисти са загинали при престрелка или на бойното поле. Най-много журналисти са убити в Афганистан - 13 журналисти.Вчера от \"Репортери без граници\" обявиха, че ", "date": "2018.12.19", "title": "53-ма журналисти убити в света през 2018 г. "}
{"url": "https://news.bg/society/novata-finansova-pomosht-za-horata-s-uvrezhdaniya.html", "text": "От 1 януари 2019 г. всички хора с трайни увреждания, които са над 18 години, ще имат право на нов вид месечна финансова подкрепа.Помощта ще замени досега изплащаните добавки за социална интеграция и социалната пенсия за инвалидност.Размерът на финансовата подкрепа ще зависи от степента на увреждане и ще се определя и актуализира спрямо линията на бедност в България, която е 348 лв.Месечната финансова подкрепа ще се изплаща от Агенцията за социално подпомагане (АСП) до края на месеца по избрания от лицата начин - чрез пощенските клонове или по банков път.Очаква се, че помощ да получат над 600 000 души - с около 100 000 повече в сравнение с тези, които към момента получават добавки за социална интеграция.За хората със степен на увреждане от 50 до 70% месечната финансова подкрепа ще е 24,36 лв. За тези с увреждания от 71% до 90%, помощта ще е в размер на 52,20 лв.За хората със степен на увреждане над 90% финансовата подкрепа ще е 87 лв. Тези с 90% степен на увреждане с определена чужда помощ, които получават пенсия за инвалидност новата помощ ще е 104,40 лв.Най-висок размер на финансова подкрепа ще получават хората с над 90% степен на увреждане с определена чужда помощ, които получават социална пенсия за инвалидност. За тази група помощта ще е близо 200 лв.Предвидената в Закона за хората с увреждания трансформация на социалните пенсии за инвалидност, изплащани към друг вид пенсия от Националния осигурителен институт (НОИ) в размер на 25 на сто, в месечна финансова подкрепа, ще засегне около 336 хил. пенсионери.От 1 януари този вид пенсии ще бъдат служебно прекратени от НОИ, след което институтът ще изпрати на всеки засегнат пенсионер писмено разпореждане с размера на пенсията, която остава дължима. Тези пенсии обаче ще станат част от новата финансова подкрепа.Прекратяването не засяга социалните пенсии за инвалидност, които се изплащат като самостоятелна пенсия на лицата.Хората, които към момента получават месечна добавка за социална интеграция, няма да се налага да подават заявления за новата помощ.Лицата обаче, на които им е прекратена социалната пенсия ще трябва да подадат заявление в ДСП не по-късно от 31 март 2019 г., за да им бъде отпусната финансовата подкрепа.Заявление-декларация ще трябва да подават и лицата с добавка за социална интеграция за наем на общинско жилище, тъй като от 1 януари тя ще се дава от общините.", "date": "2018.12.19", "title": "Новата финансова помощ за хората с увреждания"}
{"url": "https://news.bg/politics/izkazvaneto-na-borisov-e-manipulativno-balgarite-shte-plashtat-za-beh.html", "text": "Очакват ни нови глоби заради ограничаване на достъпа на газопреносната мрежа у нас. За това предупреди в ефира на БНТ енергийният експерт Иван Хиновски, който е председател на Българския енергиен и Минен Форум. По думите му новите глоби ще дойдат, тъй като \"Овъргаз\" ще предяви иск за щети.\"Това е една чисто корпоративна грешка на газовия оператор, замазана във времето и сега някой трябва да понесе санкции за това. Няма начин да не платим още глоби, защото \"Овъргаз\" ще предяви допълнителен иск за щети\", заяви Хиновски и допълни, е това е само глоба за злоупотреба с монополните права.Хиновски обаче заяви, че глобата всъщност е санкция в защита на потребителя. Правилата на Европейския енергиен съюз и нашият закон защитават правата на потребителя да получи най-добрата цена на газовите доставки - т.е. най-евтиния газ.Експертът тълкува, че  ще има политически последици върху обществото у нас например като засилване на евроскептицизма сред сънародниците ни.Темата коментира и експертът Васко Начев. Той се хвана за думите на премиера Борисов, че  на ЕК на Българския енергиен холдинг (БЕХ).Начев е категоричен, че изказването на премиера е по-скоро емоционално и манипулативно. Причината - дружествата на БЕХ са държавни.Той обясни, че парите за глобата вече са готови, защото БЕХ е пуснал емисии и парите са налице. Но тези пари по косвен начин идват директно от потребителя, независимо под каква форма, дали през цена, дали чрез отчитане на по-малко печалба, защото част от печалбата влиза директно в бюджета.\"Няма човек в България, който да не знае, че тези дружества са държавни и под някаква форма рефлектират върху собственика, а собственикът в случая сме всички ние под формата на данъци и такси, които плащаме на тези дружества\", заяви още Начев.И двамата експерти са категорични, че глобата е резултат на очевидното бездействие на родните институции, засягащо правата на крайните потребители у нас.", "date": "2018.12.19", "title": "Изказването на Борисов е манипулативно, българите ще плащат за БЕХ"}
{"url": "https://news.bg/regions/blasnaha-mayka-s-bebe-na-peshehodna-pateka-v-gabrovo.html", "text": "Блъснаха майка с бебе на пешеходна пътека в Габрово, съобщиха от Областната дирекция на МВР.Инцидентът станал вчера около 11.50 часа на ул. \"Орловска\" в града. На пешеходна пътека лек автомобил \"Сузуки Витара\" с габровска регистрация блъснал правилно пресичащите пешеходци - 33-годишна жена от Дряново и дъщеричката й на 1 година и 4 месеца.Двете пострадали са настанени за наблюдение в МБАЛ \"Д-р Тота Венкова\" със съмнение за мозъчно сътресение, но без опасност за живота.43-годишният шофьор от с. Жълтеш е тестван за алкохол, като пробата му е отрицателна.", "date": "2018.12.19", "title": "Блъснаха майка с бебе на пешеходна пътека в Габрово"}
{"url": "https://news.bg/world/hizbula-zatvori-zavodi-za-visokotochni-raketi-razkri-netanyahu.html", "text": "Премиерът на Израел Бенямин Нетаняху заяви, че ливанската групировка \"Хизбула\" е затворила заводи за производство на високоточни ракети, след като Израел ги разобличи, информира \"Ройтерс\".Няма коментар от страна на подкрепяната от Иран организация, която участва във война срещу Израел през 2006 г.Нетаняху обвинява \"Хизбула\" в разработване и складиране на оръжия, способни да ударят ключова инфраструктура в Израел.На 7 септември в реч пред ООН израелският лидер посочи три места до летището в Бейрут, където групата е превърнала \"неточни ракети\" във високоточни ракети.Ливан отхвърли позицията на Нетаняху и го обвини, че се опитва да \"оправдае агресия\" срещу страната.На икономическа конференция премиерът на Израел съобщи, че тези обекти за високоточни ракети са затворени, след като са разкрити от израелското военно разузнаване.\"Те се опитват да отворят други обекти\", предупреди той, но не разкри подробности.\"Хизбула\" се опитваше да се сдобие с хиляди високоточни ракети, но се оказа с няколко дузини, поясни Нетаняху.", "date": "2018.12.19", "title": "Хизбула затвори заводи за високоточни ракети, разкри Нетаняху"}
{"url": "https://news.bg/politics/simeonov-plashi-gerb-s-troyanska-voyna-zaradi-kontsesiite-po-chernomorieto.html", "text": "Папки с данни за концесиите криело Министерство на туризма. Това стана ясно от коментара на Валери Симеонов по време на дебатите по Закона за устройство на територията. Задкулисно се раздавали концесиите. За 12 плажа се е явил само един кандидат. Според него се правели подаръци на мутрите.Симеонов определи спора като Троянска война. Лидерът на НФСБ бил Менелай, а вносителят на поправките в ЗУТ Данаил Кирилов, които не се харесват на патриота, е Парис.Не трябва двете партии да влизат в опустошителна война, предупреди бившият вицепремиер.Господин Симеонов, какво против имате подаръците, репликира го Валентин Касабов. Хората са гладни, изтъкна депутатът от НФСБ. Това е бащиния на въпросните мутри, подчерта съпартиецът му. Жалко за тези момчета, гладни ще умрат, посочи с ирония той.Припомняме, Валери Симеонов, тогава вицепремиер, е в конфликт с министъра на туризма Николина Ангелкова още от лятото на миналата година, когато започна проверките по заведенията в някои курорти по Черноморието.Тогава Симеонов направи първите , а министър Ангелкова изрази мнение, че това не е съвсем редно. В началото на юни тази година Симеонов обясни, че не става дума за спор с Ангелкова, те по-скоро .Не за първи път Симеонов обвинява Министерство на туризма, че е свързано с определи фирми, които са концесионери на плажове. През юни тази година той информира, че министърът на туризма \", след като поискала писмено от Министерството на регионалното развитие и благоустройството да извади 20 декара плаж от изключителна държавна собственост и да бъде прекатегоризирана като частна. От своя страна Ангелкова отвърна, че Мускулести концесионни технологии били влезли в туристическото ведомство, според НФСБ.ГЕРБ и БСП също се заядоха. Данаил Кирилов се държи като абсолютен законодателен терорист, скочи Крум Зарков. Взривявате отвътре всички принципи на законодателство, изтъкна социалистът. Герберът пък обясни, че от тук нататък щял да гледа на червения депутат като на комсомолец ентусиаст.Министерството не е спало, защити се и министърът Николина Ангелкова. Ако не се приемат промените, ведомството й нямало да може да изпълнява контролните си функции по концесиите на плажовете. Откакто Министерство на туризма управлява концесиите, приходите са се увеличили, а наложените санкции тази година са 400 000 лева.Според Ангелкова ще стане голяма каша в управлението на плажовете, тъй като те са специфичен обект на концесия.Дали заради заплахата на Валери Симеонов, или заради дебатите, но Данаил Кирилов оттегли спорното си предложение. Вече ще стане ясно кой е за затворените комплекси, за отворените комплекси и за отворената търговия, каза шефът на правната комисия.Опозицията приветства решението му с аплаузи.Кашата я има и сега, включи се Георги Свиленски от БСП. Кашата я прави правителството, обвини той. Вие си се карате, а ние трябва да ви гледаме сеира, туристите, концесионерите, смята социалистът. Според него управляващите са внесли \"скапан\" закон. Приключиха нещата, всичко добро, пожела накрая червеният депутат.", "date": "2018.12.19", "title": "Симеонов плаши ГЕРБ с Троянска война заради концесиите по Черноморието"}
{"url": "https://news.bg/int-politics/es-zabranyava-povecheto-plastmasi-za-ednokratna-upotreba.html", "text": "Страните от Европейския съюз и Европейския парламент договориха подробностите на забрана на пластмаси за еднократна употреба, включително чинии, прибори за хранене и сламки за пиене, в опит да ограничат замърсяването на моретата, съобщава \"Франс прес\".Новите правила, които все пак се нуждаят от окончателно одобрение преди да се превърнат в закон, са насочени към 10-те най-често срещани пластмасови вещи, които се изхвърлят по европейските плажове.Пластмасовите клечки за уши и кутиите за хранителни продукти от полистирен също са забранени, тъй като Европейският съюз се опитва да ограничи продуктите, които представляват огромни количества отпадъци в световните океани.Служители на Европарламента и Европейския съвет, които представляват страните членки на Общността, се договориха през нощта, окончателно постигайки споразумение тази сутрин след 12 часа и половина спорове.\"Където е възможно, мерките, предвидени в тази директива и тяхното прилагане, трябва да дадат приоритет на предотвратяването на отпадъци или на прехода към продукти за многократна употреба, а не на други алтернативи за еднократна употреба\", се казва в изявление на Европейския съвет.Като мярка срещу сериозността на кризата със замърсяването с пластмаси на океаните, законодателството беше прокарано бързо през обикновено бавните процедури на Европейския съюз.ЕС се надява да завърши окончателните юридически стъпки и новите правила да влязат в сила през 2021 г.Европейската комисия заяви, че пластмасите за еднократна употреба представляват около 70% от отпадъците в океаните и плажовете, а изследванията през октомври показват за първи път широкото присъствие на пластмаси в човешката хранителна верига.", "date": "2018.12.19", "title": "ЕС забранява повечето пластмаси за еднократна употреба"}
{"url": "https://news.bg/regions/nagradiha-trima-petoklasnitsi-varnali-chanta-s-dokumenti-i-1000-lv.html", "text": "Наградиха трима петокласници за проявена гражданска съвест и доблест, съобщиха от МВР.Грамотите им бяха връчени от директорът на ОДМВР - Велико Търново Димитър Машов.Виктория Костадинова, Йоана Пенева и Стелиан Николов, и тримата ученици в СУ \"Емилиян Станев\" в областния град, намерили на ул. \"Плиска\" мъжка чанта с лични документи и около 1 000 лв. Децата отнесли чантата на госпожата си от езиковия център, който посещавали и я помолили да я предаде в полицията.След това полицаите бързо открили собственика и му върнали чантата. Госпожата също получила грамота от директора на Областната дирекция.", "date": "2018.12.19", "title": "Наградиха трима петокласници, върнали чанта с документи и 1000 лв."}
{"url": "https://news.bg/euronews/parichnite-prevodi-kam-chuzhbina-skoro-stavat-kato-vatreshnite.html", "text": "Паричните преводи към чужбина скоро стават като вътрешните. \"Банковият роуминг\" ще отпадне във възможно най-кратък срок, заяви пред БНТ българският евродепутат Ева Майдел.Тя обясни, че сега при превод от 10 евро в чужбина понякога може да се наложи да платим 15 евро такса.Това е необосновано висока такса, коментира евродепутатът и допълни, че Регламентът на ЕС предвижда тези такси за трансгранични преводи да бъдат намалени на цените за вътрешен превод.По думите на Майдел са договорени възможно най-кратки срокове това да се случи. Предвижда се преводите да станат по-евтини от края на 2019 година. Предстои формално гласуване, посочи тя.\"Имаше желание от различни институции регламентът да не влиза в сила поне още две години. Европейският парламент първоначално работи много по срок март 2020 година, но на финала на преговорите успяхме да договорим декември 2019 година\", обясни евродепутатът.", "date": "2018.12.19", "title": "Паричните преводи към чужбина скоро стават като вътрешните"}
{"url": "https://news.bg/crime/zadarzhaha-nelegalen-alkohol-po-obyava-v-internet.html", "text": "Митничари задържаха близо 700 литра нелегален алкохол при проверка в къща в Димитровград.Алкохолът е открит от митничарите като \"тайни клиенти\" по обява в сайт за продажби в интернет.На 17 декември митническите служители договарят в телефонен разговор покупка на предлагана в онлайн обява \"домашна ракия\". При последвала проверка, в частния имот на \"търговеца\", те откриват в двора под навеса пластмасови туби по 10 и 11 литра, пълни с 699 литра алкохол.Установено е, че една част от открития алкохол е собственост на лицето, публикувало обявата, а другата - на собственика на имота.Не са представени документи за платен или обезпечен акциз. Алкохолът е задържан в склад на Митница Пловдив.", "date": "2018.12.19", "title": "Задържаха нелегален алкохол по обява в интернет"}
{"url": "https://news.bg/regions/dvama-mladezhi-zaginaha-pri-sblasak-s-tir-kray-razgrad.html", "text": "Двама младежи загинаха при катастрофа край Разград, а трима са тежко ранени, съобщиха от Областната дирекция на МВР.Инцидентът станал на главен път Е-70 /Разград-Шумен/ до разклона за с. Самуил. Сигналът за произшествието бил подаден около 23.25 часа вчера.Лек автомобил \"Мазда\", шофиран от 25-годишния Ф.Х. от Лозница, се ударил в ремаркето на ТИР, усукал се и препречил пътното платно. В колата пътували петима младежи. На място загинали 24-годишната Е.С. от с. Ловско и 18-годишният С.А. от с.Гороцвет.Братът на момичето - 18-годишният С.С., и 26-годишният А.А. от Попово били транспортирани в болница в кома с мозъчен кръвоизлив и опасност за живота.Водачът на лекия автомобил Ф.Х. е настанен в Ортопедичното отделение на МБАЛ-Разград с фрактура на дясната ръка. На него и на шофьора на камиона - 41-годишния С.Х. от Шумен, са взети кръвни проби за алкохол.Причините за тежката катастрофа все още се изясняват.По случая се води досъдебно производство.", "date": "2018.12.19", "title": "Двама младежи загинаха при сблъсък с ТИР край Разград"}
{"url": "https://news.bg/politics/tsvetanov-otnovo-zapodozrya-prezidenta-che-tarsi-konfrontatsiya.html", "text": "Председателят на ПГ на ГЕРБ Цветан Цветанов не е запознат с мотивите на поредното президентско вето.Той защити приетите  и с аргумента, че те се наложили заради задължителна евродиректива. България беше в наказателна процедура, обясни заместник-председателят на ГЕРБ.Не се ограничава възможността за адвокат на задържаните, не се ограничава и защитата на задържаното лице, посочи Цветанов и обясни, че целта е да се предотврати терористичен акт. Мярката касае тежката организирана престъпност.Българският парламент е приел най-либералната форма, с която е можело да приемем тази нормативна актуализация, каза Цветан Цветанов. Управляващите нямат притеснения и ще се запознаят обстойно с мотивите на Румен Радев.Иначе Цветанов заподозря обаче, че зад ветото президентът търси поредната конфронтация. Герберите са готови да запознаят държавния глава с мотивите по закона.", "date": "2018.12.19", "title": "Цветанов отново заподозря президента, че търси конфронтация"}
{"url": "https://news.bg/regions/rekordno-visoka-razhdaemost-v-plovdiv.html", "text": "Рекордна раждаемост се отчита в Пловдив, информира Нова.Бейби бумът идва дни преди края на 21018 година.Само в рамките на един месец в родилните отделения в града са се появили над 400 бебета.Това е ръст с 20% за последните 2 години, констатират медиците.Според психолози високата раждаемост се дължи на това, че младите хора имат желание да създават големи семейства като част от сигурността си.Друга тенденция пък наблюдавали лекарите - напоследък по-висока раждаемост се отчита не при младите момичета, а при жените над 35 години.Лекарите твърдят, че намалява и броят на децата, които се раждат с увреждания.", "date": "2018.12.19", "title": "Рекордно висока раждаемост в Пловдив"}
{"url": "https://news.bg/int-politics/iztocheni-sa-lichni-danni-na-sluzhiteli-ot-nasa.html", "text": "Лична информация на настоящи и бивши служители в НАСА може да са откраднати след хакерски пробив в сървърите през октомври, съобщават редица медии по света.Във вътрешна бележка, изпратена на служители във вторник и публикувана от базирания в САЩ космически портал SpaceRef.com, НАСА признава, че са хакнати почти два месеца след откриване на пробива.Хората зад атаката все още не са идентифицирани, а НАСА коментира, че непознат нарушител има достъп до един от сървърите на агенцията, който съдържа личните данни на служителите.Обхватът на нарушението и броят на засегнатите служители все още не са известни. В своята бележка НАСА обяснява на служителите си, че хакерската атака не е застрашила нито една мисия. \"Тези служители на гражданската служба на НАСА, които са били на борда, са отделени от агенцията и / или са прехвърлени между центрове, от юли 2006 г. до октомври 2018 г., може да са били засегнати\", пише помощник-администраторът на НАСА Боб Гибс в бележката.НАСА уведомява всички свои служители за нарушението, независимо от това дали тяхната информация може да е била компрометирана или не, за да могат да предприемат превантивни мерки.\"След като бъдат идентифицирани, НАСА ще предостави специфична последваща информация на служителите, бивши и настоящи, чиято информация е засегната, включително да предлагат услуги за защита на личните данни и свързаните с тях ресурси, според случая\", допълва Гибс.НАСА открива хакерската атака на 23 октомври и информира, че работи с федерални партньори по киберсигурност \"за да прегледа сървърите, да определи обхвата на потенциалната кражба на данни и да идентифицира потенциално засегнатите лица\".\"Този процес ще отнеме време. Текущото разследване е първостепенен приоритет на агенцията, с активно участие на висшето ръководство\", допълва Гибс. НАСА и друг път има подобни проблеми със сигурността през 2011 г. и 2016 г., съобщават ZDNet и CNET.", "date": "2018.12.19", "title": "Източени са лични данни на служители от НАСА?"}
{"url": "https://news.bg/world/london-nyama-da-posochva-konkretna-tsel-za-namalyavane-na-migrantite-sled-brekzit.html", "text": "Министърът на вътрешните работи Саджид Джавид заяви, че имиграционните планове на Великобритания след Брекзит няма да включват конкретна цел за намаляване на годишната нетна имиграция, информира \"Ройтерс\".Преди правителството имаше дългогодишна цел за намаляване на нетната миграция под 100 000 души на година.Саджид Джавид поясни пред Би Би Си, че задачата на правителството е да намали нетната миграция., поясни той.\"Гардиън\" пише, че Джавид се очаква да публикува дълго отлагана  за новия имиграционен режим на Острова като част от обещанието на премиера Тереза Мей \"да си върнем контрола над границите\".Според източници правителството няма да предложи на мигрантите от ЕС преференциален достъп до британския трудов пазар.Вместо това минималната годишна заплата от 30 000 британски лири, която получават работници от държави извън ЕС, ще се прилага и за имигранти от Общността, въпреки че ще се проведат допълнителни консултации за работата на системата.Министър от кабинета вярва, че повечето от колегите му ще подкрепят и по-нисък праг от 21 000 британски лири.\"Даунинг стрийт\" вярва, че едно от основните послания на британския народ след референдума за Брекзит през 2016 г. е да се поеме контрол над миграцията. Прекратяване на свободното движение е едно от ключовите различия между позицията на Мей за Брекзит и алтернативи като сделка между Норвегия и ЕС, която се подкрепя от някои министри.През миналия месец Мей се извини след спорното си изказване пред бизнеса, че мигрантите от ЕС повече  след Брекзит.Според новата система квалифицираните мигранти ще получават най-малко 30 000 британски лири годишно, след като бъдат одобрени за петгодишна виза за работа.През тази година нетната международна миграция е на ниво 273 000, което е спад в сравнение с 330 000 преди две години, но три пъти над целта на правителството.", "date": "2018.12.19", "title": "Лондон няма да посочва конкретна цел за намаляване на мигрантите след Брекзит"}
{"url": "https://news.bg/society/evn-savetva-kak-da-pestim-tok-po-praznitsite.html", "text": "EVN България съветва своите клиенти как да пестят електроенергия при по-дълго отсъствие от дома през празничните дни.Компанията напомня, че традиционно през декември се повишава консумацията на електроенергия от домакинствата.В тази връзка от дружеството обръщат внимание на начина на потребление, което би дало отражение в стойността на фактурата. За да се пести електроенергия от компанията съветват да се изключват всички електроуреди, които не се налага да работят и също така да се изключват от щепсела телевизори, аудио-уредби и монитори.Те предлагат да се запишат показанията от електромера преди пътуване и да се сравнят с данните след завръщане в дома.От дружеството напомнят още, че при липса на достъп до електромера, може да се заяви посещение на отчетник. ", "date": "2018.12.19", "title": "ЕVN съветва как да пестим ток по празниците"}
{"url": "https://news.bg/crime/sadyat-kasierka-prisvoila-nad-32-000-leva.html", "text": "Дадоха на съд касиерка, присвоила над 32 000 лева.Днес Районната прокуратура в Троян внесе в съда обвинителен акт срещу М.Б. за това, че между 1 декември 2010 г. и 31 юли 2016 г. в град Троян противозаконно присвоила чужди пари в качеството си на касиер на ВСК при КТ \"Подкрепа\" към \"Балканфарма Троян\" АД. Общата сума на присвоените пари възлизала на 32 339 лева, които представлявали членски внос на 36 членове на ВСК.От 2010 г. до лятото на 2016 г. обвиняемата била едновременно председател и касиер на ВСК при КТ \"Подкрепа\" при \"Балканфарма Троян\" АД.Според правилника на ВСК минималният размер на месечния членски внос бил 10 лева, а максималният размер на отпускания кредит бил 1 000 лева със срок на погасяване до дванадесет месеца.Тъй като в края на 2012 г. обвиняемата се нуждаела от парични средства, решила, че може да взема част от поверените пари и да ги осчетоводява по неверен начин. Тя възнамерявала по-късно да възстанови взетите суми. За целта направила дубликат на личните картони, които предоставяла при ревизиите.За периода от 1 декември 2010 г. до 31 юли 2016 г. обвиняемата получила членския внос на общо 36 членове на касата, но така и не го внесла по разплащателната сметка, в резултат на което присвоила 32 339 лева.Предстои насрочване на делото за разглеждане от съда.", "date": "2018.12.19", "title": "Съдят касиерка, присвоила над 32 000 лева"}
{"url": "https://news.bg/finance/2-spad-na-realiziranata-krayna-produktsiya-v-selskoto-stopanstvo-prez-2018-g.html", "text": "Крайната продукция по базисни цени от отрасъл \"Селско стопанство\" през 2018 година възлиза на 8 077.2 милиона лева. Това е с 2% по-малко в сравнение с предходната 2017 година. Данните са на Националния статистически институт (НСИ) и обхващат икономическите сметки за селското стопанство през настоящата година.Отчетеното намаление от 2% се дължи на спад в обемите, който е 3.1%.Стойността на продукцията, произведена от растениевъдството, е 5 414.0 млн. лв. и отбелязва намаление спрямо 2017 г. с 2.8%. Намалението е в резултат на спад в обемите - с 4.6%.Продукцията в животновъдството е 1 978.0 млн. лв. и е на същото ниво, както през 2017 година.Стойността на вложенията за текущо потребление, използвани в селското стопанство през 2018 г., достига 4 672.5 млн. лв., което е с 4.3% повече от предходната година. Увеличението се дължи на увеличение в обемите с 1.3% и цените - с 3.0%.Брутната добавена стойност по базисни цени, създадена в селското стопанство през 2018 г., достига 3 404.7 млн. лв. и е с 9.5% по-ниска от 2017 г., което е в резултат на понижение в цените - с 1.2%, и намаление на обемите - с 8.4%.", "date": "2018.12.19", "title": "2% спад на реализираната крайна продукция в селското стопанство през 2018 г."}
{"url": "https://news.bg/crime/zadarzhaha-mazh-naragal-zhena-10-pati-s-nozh-v-gabrovo.html", "text": "Окръжна прокуратура - Габрово задържа мъж за опит за убийство, съобщават от държавното обвинение.Е.М е привлечен като обвиняем за това, че на 17 декември около 22 часа опитал да убие М. П. от село Табашка, община Севлиево.Мъжът пробол с нож 10 пъти жената в областта на гърба, гърдите и краката.Инцидентът е станал в необитаема постройка срещу Студентско общежитие на ул. \"Студентска\" в Габрово.Събраните доказателства показват, че Е.М е извършителя на деянието и лицето е задържано за 72 часа до довеждането му в съда.Предстои прокуратурата в Габрово да внесе искане за постоянен арест на обвиняемия.", "date": "2018.12.19", "title": "Задържаха мъж, наръгал жена 10 пъти с нож в Габрово "}
{"url": "https://news.bg/politics/stiga-opravdaniya-s-evrodirektivi-zove-krum-zarkov.html", "text": "Ветото на президента, според депутатът от БСП Крум Зарков, е напълно основателно. Левите ще го подкрепят в пленарна зала.Припомняме, червените депутатите се противопоставиха на промените в Наказателния кодекс (НК) и внесоха между първо и второ четене предложение да отпадне текстът, позволяващ тайно задържане до 48 часа.Нека управляващите да не се оправдават с европейски директиви, призова Крум Зарков.Директивата ясно определя при кои тежки престъпления може да бъде използвано подобно изключение, категоричен е червеният депутат.", "date": "2018.12.19", "title": "Стига оправдания с евродирективи, зове Крум Зарков"}
{"url": "https://news.bg/regions/katastrofa-v-montansko-otne-zhivota-na-mlada-zhena.html", "text": "Млада жена загина при катастрофа в Монтанско, съобщиха от Областната дирекция на МВР.Инцидентът станал вчера около 16.10 часа на ул. \"Славянска\" в село Якимово.31-годишната жена от с. Златия шофирала лек автомобил \"Мерцедес Е 220\". При излизане от ляв завой на мокра пътна настилка тя загубила контрол над волана, автомобилът поднесъл и се блъснал странично в насрещно движещия се влекач МАН, който управлявал 57-годишният В.М. от Монтана.Жената починала на място. Тялото й е откарано в МБАЛ Монтана за извършване на аутопсия.Шофьорът на товарния автомобил бил тестван за алкохол, като пробата му била отрицателна.Извършен е оглед на местопроизшествието. Образувано е досъдебно производство.Работата по случая продължава.", "date": "2018.12.19", "title": "Катастрофа в Монтанско отне живота на млада жена"}
{"url": "https://news.bg/world/islyamska-darzhava-ekzekutira-700-zatvornitsi-v-siriya.html", "text": "Сирийският център за наблюдение на човешките права съобщи, че джихадистите от ДАЕШ (\"Ислямска държава\") са екзекутирали близо 700 затворници за близо два месеца в Източна Сирия, информира \"Ройтерс\".Базираната във Великобритания неправителствена организация поясни, че затворниците са сред 1 350 цивилни и бойци, които ДАЕШ държи на територия до иракската граница.Контролът на джихадистите се сви до ивица земя източно от река Ефрат в Сирия около град Хаджин. Сирийските демократични сили се бият с \"Ислямска държава\" там от няколко месеца.", "date": "2018.12.19", "title": "„Ислямска държава” екзекутира 700 затворници в Сирия"}
{"url": "https://news.bg/crime/ohranata-na-geshev-snimala-tsenko-chokov-v-restoranta.html", "text": "\"Докато чаках платото ми да стане, срещу мен имаше двама здрави мъже, видимо охранители, и постоянно ме снимаха с телефон. Подпитах сервитьора какви са тези господа и той ми каза, че са охраната на господин Гешев\". Това заяви в телефонно обаждане пред bTV бившият кмет на Галиче Ценко Чоков, визирайки зам.-главния прокурор Иван Гешев.Припомняме, на .Преди два дни Чоков е заснет да се храни в луксозен ресторант в столичния кв. \"Драгалевци\", докато е под домашен арест.\"Чаках да ми се донесе храна, смятам, че нищо престъпно не съм направил. Смятам, че като имам разрешение да изляза, имам и право на храна. Поради това, че ми беше паднала захарта, трябваше по най-бързия начин да хапна\", уточни Чоков.Бившият кмет на Галиче разказа още, че снимащите повикали полиция, проверили го и след това с повечето поръчана храна той се прибрал вкъщи.Малко по-рано неговата съпруга Цветелина Нелова смени първоначалната си версия, че снимките на Чоков в ресторанта били монтаж, като заяви, че Чоков е влязъл в заведението, за да си вземе храна за вкъщи.Говорителят на прокуратурата Румяна Арнаудова пък коментира, че Чоков нагло се е отклонил от домашния арест. Обвинението ще поиска той отново да бъде задържан под стража.", "date": "2018.12.19", "title": "Охраната на Гешев снимала Ценко Чоков в ресторанта "}
{"url": "https://news.bg/world/kremal-dostavkata-na-peytriat-nyama-da-povliyae-na-sdelkata-mezhdu-ankara-i-moskva-za-s-400.html", "text": "Договорът на САЩ за доставка на ракетни комплекси \"Пейтриът\" с Турция няма да повлияе на споразумението между Анкара и Москва за руски зенитно-ракетен комплекс С-400.Това заяви говорителят на Кремъл Дмитрий Песков, цитиран от руски медии.По-рано днес се появи информация, че Тези процеси не са свързани, заяви Песков и поясни, че договорът с Турция за С-400 е в стадий реализация.Прессекретарят на президента поясни, че военнотехническото сътрудничество на Русия с други страни е съпроводено от юридически задължения да не се разкрива определена категория \"чувствителна информация\".\"\", отбеляза той.Песков поясни, че Русия се доверява на Турция, че няма да допусне американски специалисти до С-400.През декември 2017 г. Русия и Турция сключиха споразумение за четири дивизиона руски зенитно-ракетен комплекс С-400. САЩ се обявиха против договореностите и заплашиха да прекратят доставката на изтребители Ф-15 и Ф-35, ако Турция се сдобие с руската система.", "date": "2018.12.19", "title": "Кремъл: Доставката на „Пейтриът” няма да повлияе на сделката между Анкара и Москва за С-400"}
{"url": "https://news.bg/world/braziliya-arestuva-poveche-ot-50-politsai-za-podkupi.html", "text": "Бразилия арестува повече от 50 полицаи за получаване на подкупи. Всички задържани са от Сао Пауло, предаде \"Ройтерс\". Арестите са извършени след разследване на полицията и прокуратурата.Установено е, че полицаите са покровителствали наркоразпространението срещу заплащане.Всички те са от един район.Работили са с членовете на наркокартел, известен като P.C.C., чиято дейност през последните години все повече се разраства.Занимават се и с продажба на оръжие. Борбата с престъпността в страната е сред приоритетите на новия президент Той ще встъпи в длъжност на 1 януари и вече понесе обвинения във фашизъм заради крайните си възгледи по много въпроси.", "date": "2018.12.19", "title": "Бразилия арестува повече от 50 полицаи за подкупи"}
{"url": "https://news.bg/world/gey-brakovete-ostavat-izvan-novata-konstitutsiya-na-kuba.html", "text": "В  няма да бъдат направени законодателните промени, необходими за признаването и на гей браковете от властите в страната, предаде АФП.Това няма да бъде направено, въпреки подкрепата на местните власти и обществеността относно еднополовите бракове, е съобщил правителствен източник.В крайния вариант текстът изпада. Той признава, че чл.68 е бил сред най-обсъжданите и въвеждането му сега се отлага, за да бъдат уважени всички гледни точки по въпроса.Според промените, за брачен съюз вече щеше да се счита не този, сключен доброволно \"между мъж и жена\", а сключения между \"двама души\".Текстът бе предложен от президента Мигел Диас-Канел като израз на желанието за борба с дискриминацията.Решението е изненадващо, тъй като пълният вариант а основния закон вече бе подложен на обществено обсъждане между 13 август и 15 ноември.Документът трябва да бъде приет на референдум, който ще се проведе до края на годината.Той гарантира частната собственост и инициатива. Островът на свободата след десетилетия на управление от Фидел Кастро и брат му Раул ще има и президент.Изпълнителната власт ще се ръководи от премиер. Раул Кастро все пак остава лидер на водещата на Острова на свободата Комунистическа партия.", "date": "2018.12.19", "title": "Гей браковете остават извън новата конституция на Куба "}
{"url": "https://news.bg/world/diplomati-ot-es-sa-haknati-ot-kitay-preduprezhdavat-eksperti-ot-sasht.html", "text": "Хакери успешно са следили дипломатическите комуникации на Европейския съюз в продължение на няколко години, съобщава The New York Times.Прихванати са хиляди съобщения, в които дипломати обсъждат редица теми от американския президент Тръмп до световната търговия. Пробивът е открит от кибер-охранителната фирма Area1.Европейските официални лица твърдят, че информация, отбелязана като поверителна или тайна, не е засегната от тригодишния хак.Използваните от хакерите методи са подобни на тези, използвани преди това от китайската армия. \"След повече от десет години опит в борбата с китайските кибер-операции ... няма съмнение, че тази кампания е свързана с китайското правителство\", обяснява експерт.Засегнатите комуникации, известни като \"дипломатически кабели\", разкриват съобщения, в които дипломати описват срещата от юли между Тръмп и руския му колега Владимир Путин като \"успешна (поне за Путин)\". Друго съобщение дава подробности за частна среща между китайския президент Си Дзинпин и европейски официални представители, която се състоя по-рано тази година. Цитира се Дзинпин, който коментира, че Китай \"няма да се поддаде на тормоз\" от Вашингтон \"дори ако търговска война навреди на всички\".Тези негови коментари са подобни на вчерашната му реч в която той заяви, че \"никой не е в състояние да диктува на китайския народ какво трябва или не трябва да се прави\".Редица други институции, включително ООН, също са засегнати и са предупредени.В същото време, Reuters съобщава, че Федералното бюро за сигурност на информацията в Германия предупреждава няколко германски фирми, чиито имена са споменати от САЩ като предполагаеми жертви на хакерски атаки.Налице е засилена дейност от Китай срещу германските компании. \"Строителство, изследването и материалите на инженерни фирми и някои големи търговски предприятия са фокус за хакерите\", съобщава вестник Sueddeutsche, без да цитира източниците си.", "date": "2018.12.19", "title": "Дипломати от ЕС са хакнати от Китай, предупреждават експерти от САЩ"}
{"url": "https://news.bg/int-politics/uchenitsi-protestirat-sreshtu-obrazovatelnata-sistema-vav-frantsiya.html", "text": "Ученици от гимназии в Париж отново излязоха на протест срещу образователната политика на френския президент Еманюел Макрон.Организирани от ученическите съюзи, стотици студенти се събраха на ул. \"Декарт\" и тръгнаха към площада на Републиката с лозунги против Макрон, съобщава \"Анадолу\". Те показват солидарност със студентите, които преди две седмици са поставени на колене с вързани от полицията ръце.Учениците в гимназията провеждат протести в продължение на около две седмици в различни градове в цялата страна.По време на протестите във вторник миналата седмица около 450 училища бяха изцяло или частично затворени във Франция.На 5 и 6 декември над 700 студенти бяха арестувани по време на национални демонстрации.От 17 ноември хиляди хора протестират във Франция срещу икономическият натиск над средната класа.Протестиращите \"жълти жилетки\" се събират в Париж и големи френски градове.Според проучване 84% от французите, най-вече от тези със средни доходи, подкрепят протестите.Протестите започнаха във Франция, но се разпространиха в Белгия и Холандия, както и в други европейски страни.", "date": "2018.12.19", "title": "Ученици протестират срещу образователната система във Франция"}
{"url": "https://news.bg/crime/chokov-bil-v-restoranta-da-si-kupi-hrana-no-sednal-za-koleden-kupon-spored-saprugata-mu.html", "text": "Бившият кмет на Галиче Ценко , където бе сниман на маса с тежки чаши, за да си вземе храна. Такава версия представи пред bTV съпругата му Цветелина Нелова след като снимки показаха как Чоков седи на маса в ресторант, вместо да е в дома си.Ден след фоторазказа говорителят на главния прокурор Сотир Цацаров - Румяна Арнаудова обяви че Чоков бил пуснат да отиде на зъболекар и за това е засечен в столичен ресторант докато е под домашен арес. От прокуратурата поискаха Чоков да бъде върнат отново в ареста.Съпругата първо заяви, че Чоков имал разрешение да излезе и на път от зъболекаря седнал да си купи храна. Малко след това купуването на храна се превърна в коледен купон. \"Бил е няколко минути там, не часове\", каза Нелова и веднага допълни, че полицаите го били задържали в заведението докато му проверят документите.Първоначалната реакция на съпругата на Чоков бе, че снимките на мъжа й са фотомонтаж. След почти денонощие тя обяви, че снимките не били монтаж, никой не ги отричал, а съпругът й просто отишъл да си вземе храна.Значително подобреното здравословно състояние на Чоков, който в съда бе разнасян на носилка, но извън стените на Темида се придвижва с лекота и се хвали, че прави по 100 лицеви опори на ден, жена му заяви, че е резултат от доброто лечение.Има диабет, полиневропатия в тежка форма и ставно заболяване, обясни жена му. Това са заболявания, които не минават за ден-два, а са цял живот, заяви Нелова и пред Нова телевизия. Макар да демонстрира добро здраве извън съда Чоков е болен, по думите на жена му, но постоянно се лекува.Относно върналите се палежи, заплахи и насилие в Галиче след като Чоков бе пуснат от ареста, г-жа Чокова обяви, че хората, чиито коли и имоти са запалени, си ги палили сами, за да набедят съпруга й.Относно опасението, че до края на делото всички свидетели могат да се откажат, според Нелова това било резултат, защото хората, престрашили се да свидетелстват, по думите й говорели неистини.По думите й: \"Веселин Тушинов винаги търси вината в другия и той му е виновен\". Съпругата на Чоков обяви, че не знае къде е имотът на свидетеля, който е запален. На въпрос на журналиста, че този имот е съседен на техния, Нелова заяви, че не го разпознава.Той болестите ги има, за съжаление, каза съпругата му. Те са установявани не веднъж и два пъти. Вещите лица са използвали и документация, изготвена от други лекари. Той постоянно се лекува. По думите й Чоков е имал е разрешение от съда да отиде на зъболекар на 17 декември, когато беше заснет в столичен ресторант.", "date": "2018.12.19", "title": "Чоков бил в ресторанта да си купи храна, но седнал за коледен купон, според съпругата му"}
{"url": "https://news.bg/int-politics/sasht-odobri-prodazhba-na-patriot-za-3-5-mlrd-dolara-na-turtsiya.html", "text": "Администрацията в САЩ разрешава продажбата на системи Patriot за 3,5 милиарда долара на Турция, съобщава министерство на отбраната на САЩ за сътрудничество и сигурност в областта на отбраната DSCA - Defense Security Cooperation Agency, цитирано от ТАСС.Предоставя се разрешение за продажбата на 80 Patriot MIM-104E и 60 PAC-3, както и свързаното с тях оборудване. Според представените данни, Турция също така иска закупуването на четири радарни станции AN/MPQ-65, 10 антени AMG, 20 автономни пускови системи M903 и четири станции за контрол на прихващане, съобщава \"Ройтерс\".От гледна точка на американските военни, изпълнението на договора е в интерес на \"външната политика и националната сигурност на САЩ\". Той също така ще \"повиши сигурността на ключов съюзник на НАТО, който е в челните редици на борбата срещу тероризма\".Администрацията на САЩ официално уведомява Конгреса на САЩ за своето решение. Американското законодателство вече има 30 дни, за да проучи този военен договор и възможното му блокиране.В края на ноември Ибрахим Калин, официален представител на турския президент Реджеп Ердоган, заяви, че страната е готова да закупи американски системи в случай на добро предложение от Вашингтон. Калин също така обясни, че Турция \"купува тези системи за самозащита и няма да атакува никого\".САЩ се опитват да попречат на Турция да купи системата за въздушна отбрана С-400 от Русия. Вашингтон предупреди Анкара, че ако придобият тези оръжейни системи, САЩ могат да откажат на Турция продажбата на 5-то поколение изтребители F-35.Първите доклади за преговорите на Русия и Турция за доставката на С-400 се появиха през ноември 2016 г. Фактът за сключването на договора е потвърден от руската страна на 12 септември 2017 г.Турският национален министър на отбраната Хулуси Акар заяви, че разгръщането на С-400 ще започне през октомври 2019 г.Според ръководителя на \"Розтек\" Сергей Чемезов от декември 2017 г. цената на доставката за Анкара С-400 е 2,5 милиарда долара.", "date": "2018.12.19", "title": "САЩ одобри продажба на Patriot за 3,5 млрд. долара на Турция "}
{"url": "https://news.bg/politics/yulian-popov-sobstvenostta-na-zhirardeli-e-piar-trik.html", "text": "Появата на Марк Жирардели като собственик на \"Юлен\" е тип изплъзване от този много тежък пиар образ, че някакъв си в Кипър (безработният Георгиус Георгиу - б.р.) притежава \"Юлен\". Това заяви пред bTV Юлиан Попов, политически съветник на Европейската климатична фондация, бивш министър на околната среда в кабинета на Марин Райков.По думите му, фактът, че сега една позната фигура притежава \"Юлен\", някак изглежда по-добре.\"Това са частни сделки. Не трябва да се вторачваме в това кой е реалният собственик, той много лесно може да бъде променен. Това няма никакво материално отношение към това как се развива курортът\", смята Попов.Според него проблемите не са в собствеността, а другаде.От значение е как се изпълняват законите. Какъв кошмар представлява самото курортно селище Банско - едно развитие без какъвто и да е план, каза Юлиян Попов.Относно , Попов смята, че тези 77 млн. ще бъдат най-добре похарчените 77 млн., ако доведат до реална среда в енергетиката.Трябва да имаш либерализиран пазар. Тези санкции са насочени да се развие пазарна среда. Всяка една държава иска да има ток. Големите играчи могат да ни съдят за пропуснати ползи, смята Попов.Относно гласуваното в парламента решение, с което бе избегнат арбитража и отричането на вина по делото за монопол на БЕХ, Попов поиска да знае мотивите на гласувалите депутати. \"\", коментира той решението на парламента за процедурата срещу страната ни относно монопола на БЕХ.За стремежа на България да бъде енергиен център, Попов смята, че енергиен лидер на Балканите за природния газ е Румъния. Може би ще стане най-голям производител на газ. Важно е да има инфраструктура и пазар, смята той.Относно искането \"Турски поток\" да стигне и до България, Попов смята, че трябва да гарантираме дали този газ ще влезе в българската газопреносна система. Достъп до тази тръба ще има всеки, който може да подава газ. Иначе се получава монопол, който гарантира газопреносната мрежа, смята бившият екоминистър.По думите му стремежът към включване в газовите проекти има търговска, енергийна и геополитическа страна. Руският газ е конкурентноспособен. Той е близо до нас и е евтин. След като ние сме готови да платим тръбата, защо да не им я построим, каза Попов.", "date": "2018.12.19", "title": "Юлиан Попов: Собствеността на Жирардели е пиар трик"}
{"url": "https://news.bg/world/parvite-dostavki-na-vaksini-s-dron-v-sveta-sa-na-otdalechen-ostrov-v-tihiya-okean.html", "text": "Вануату използва дрон за доставка на ваксини до отдалечен остров, като бебе на малък тихоокеански остров стана първият човек, на когото е дадена ваксина, доставена с дрон, съобщава UNICEF/УНИЦЕФ.УНИЦЕФ участва в организацията на дрон, който да прелети около 40 километра в планините на Вануату, което в противен случай ще отнеме часове. Около 20% от децата във Вануату не получават важни ваксинации, защото достигането до тях е твърде трудно. (б.р. Вануату е островна държава в югозападната част на Тихия океан, разположена на островите Нови Хебриди. Архипелагът е разположен на 1750 км източно от Австралия и на 500 км от френската територия Нова Каледония, западно от Фиджи и южно от Соломоновите острови.)Детската организация на ООН се надява, че доставката с дронове в бъдеще ще е от жизненоважно значение в отдалечените райони. \"Днешният малък полет на дрон е голям скок за глобалното здраве\", коментира Хенриета Фор.Светът все още се бори да имунизира най-трудните за достигане деца, технологиите и дроновете могат да се превърнат в тази промяна, последната миля, с която може да се достигне всяко дете, допълва тя.Дронове са използвани и преди, за доставка на лекарства, но това е първият случай в световен мащаб, в който една страна сключва договор с търговска компания за доставка на ваксини в отдалечени райони.Изпратеният дрон пренася ваксините в кутия от стиропор с лед и термичен апарат в отдалечено село на остров Ероманго, от залива Дилон на запад от острова, до залива Кук на изток.След това лекарството е използвано от местната медицинска сестра Мириам Нампил за ваксиниране на 13 деца и пет бременни жени.Без дрон, заливът Кук е достъпен само пеша или с лодка - и двата варианта отнемат часове в сравнение с 25-те минути, които отнемат на дрона да стигне до селото. Медицинските консумативи трябва да се съхраняват на студено и да се превозват бързо по възможност.\"Изключително трудно е да се носят кутии за лед, за да се охладят ваксините, докато минавате през реки, скали, планини и дъжд\", обяснява Нампил.\"Тъй като пътуването често е продължително и трудно, мога да отида само веднъж месечно, за да ваксинирам децата, но сега с тези дронове можем да се надяваме да достигнем много повече деца в най-отдалечените райони на острова\".", "date": "2018.12.19", "title": "Първите доставки на ваксини с дрон в света са на отдалечен остров в Тихия океан"}
{"url": "https://news.bg/tourism/zhirardeli-predpriel-psihologicheski-hod-da-opovesti-sobstvenostta.html", "text": "Процедурата по прехвърлянето на собствеността на концесионера на ски зона Банско \"Юлен\" АД е продължила 4 години, каза адвокатът на дружеството Петър Петров, обяснявайки защо чак сега става ясно, че Жирардели е мажоритарен собственик на \"Юлен\" АД, съобщи БНР. Петров е и член на УС на компанията.\"Западната култура не предполага човек да се афишира като собственик. Дори за някои западни общества това е въпрос на много ниска култура - някой да парадира, че е собственик на нещо. Но тук той осъзна, че нещата са обърнати, че нашият манталитет е малко по-различен\", обясни Петров.По думите му Жирардели предприел психологическия ход, за да оповести собствеността си. Инициативата за срещата с тримата министри в понеделник е била на Жирардели, каза адвокатът на дружеството.\"Реално той инициира тази среща. А и тя беше част от вече планираните кръгове от срещи във връзка с преговорите по концесионния договор, така че двете неща съвпаднаха\".По думите му, ако държавата не се ангажира с окончателното решение на споровете около ски зона Банско, фактът, че Марк Жирардели е мажоритарен собственик на най-известния ни зимен курорт няма да има никакво значение.Петър Петров изтъкна и факта, че всичко изградено в ски зоната и самият бранд \"Банско\" е държавна собственост, а концесията приключва след 13 години. Има ли шанс да се реши десетгодишната драма.\"Рано или късно, ние ще трябва да направим нещо. Радваме се, че това го осъзнава и държавата, защото без реални стъпки в определена посока, развитието се спира. А ние нямаме кой знае колко продукти, които бихме могли да промотираме в международен план\".", "date": "2018.12.19", "title": "Жирардели предприел психологически ход да оповести собствеността"}
{"url": "https://news.bg/world/tramp-s-golyama-pobeda-senatat-prokara-mashtabna-sadebna-reforma.html", "text": "Президентът на САЩ Доналд Тръмп извоюва голяма победа преди Конгресът да излезе в коледна ваканция. Сенатът прокара мащабна съдебна реформа, която е подкрепяна от републиканците и демократите, информира АП.Законопроектът дава на съдиите повече свобода на действиe, когато издава присъди за някои престъпления с наркотици, а също така организира програми за ресоциализация и рехабилитация на лишените от свобода. Намалява и доживотната присъда на осъдените по три обвинения за наркотици до 25 г. Промените ще се отнасят само за федералните затворници.Гласуването се проведе след години на преговори с цел да се разреши проблемът с войната срещу наркотиците, която доведе до препълване на затворите и липса на помощ за затворниците да се върнат в обществото.Сенатът прокара мярката с 87 гласа срещу 12.Камарата на представителите се очаква да приеме проектозакона тази седмица и след това да я изпрати на бюрото на Доналд Тръмп за подпис.Тръмп приветства действията на Сената.\"\", написа той в \"Туитър\".", "date": "2018.12.19", "title": "Тръмп с голяма победа – Сенатът прокара мащабна съдебна реформа"}
{"url": "https://news.bg/politics/prezidentat-nalozhi-veto-varhu-aresta-za-48-chasa-bez-uvedomlenie.html", "text": "Президентът наложи вето върху разпоредби от Закона за , съобщиха от Администрацията на президента.Държавният глава върна за ново обсъждане в Народното събрание разпоредби от Закона за изменение и допълнение на Наказателния кодекс, с които се правят промени в Наказателно-процесуалният кодекс.С тях се дава възможност за отлагане до 48 часа на уведомяването при задържане на лице. Още по-тревожна е възможността задържани непълнолетни лица да бъдат в неизвестност за техните родители в срок до 24 часа. Конституцията вменява на родителите да се грижат за децата си до тяхното пълнолетие и задължава държавата да ги подпомага.Припомняме, Законът за промени в НК бе приет от 44-то народно събрание на 13 декември 2018 г.В мотивите на президента се казва, че той подкрепя усилията и мерките в борбата срещу тероризма, организираната престъпност и други форми на усложнена престъпна дейност като уместни и оправдани, но не е съгласен с подхода на законодателя. Без да е очертан кръгът на лицата и на конкретните престъпления, за които може да се отлага уведомяването, се открива възможност за непропорционално засягане на права и се създава риск изключението да се превърне в правило.В Европейския съюз са установени минимални правила във връзка с правото на достъп до адвокат в наказателното производство, правото на уведомяване на трето лице при задържане, както и правото на осъществяване на връзка с трети лица и консулски органи през периода на задържане. Част от разпоредбите на Закона за изменение и допълнение на Наказателния кодекс (ЗИД НК) са насочени именно към тези права.От президентството припомнят, че досегашната уредба изисква незабавно уведомяване на семейството на арестувания ако той поиска - информира се и неговият работодател, както и директора на училището, ако задържаният е ученик. С възможността за отлагане на информирането на близките новата уредба въвежда изключения от съществуващите досега правила за уведомяване при задържането.Следва да се подчертае, че правото на уведомяване е част от гаранциите за задържаните лица срещу малтретиране, признати в практиката на Европейския съд по правата на човека. Тази практика обхваща и държави членки на Европейския съюз и утвърждава осигуряването на своевременна възможност задържаният да се свърже с близките си като гаранция за спазване на основни права по Конвенцията за защита на правата на човека и основните свободи (в този смисъл Boyle and Rice v. the United Kingdom; Golder v. the United Kingdom; Silver and Others v. the United Kingdom,; Szuluk v. the United Kingdom; A.B. v. the Netherlands; Davison v. the United Kingdom; Lebois v . Bulgariа), се казва в мотивите на президентската администрация.Правото на уведомяване на трети лица за задържането е уредено и в Директива 2013/48/ЕС на Европейския парламент, и на Съвета от 22 октомври 2013 година относно правото на достъп до адвокат в наказателното производство и в производството по европейска заповед за арест и относно правото на уведомяване на трето лице при задържане (Директива 2013/48/ЕС).Директивата дава възможност да се въвежда временна дерогация от правата, които тя гарантира. Същевременно директивата изисква държавите \"да определят в националното си право основанията и критериите за всяка временна дерогация\" и \"следва да използват тези временни дерогации (частична отмяна на закон - б.р.) в ограничен брой случаи\" (съображение 38 от Директива 2013/48/ЕС).Въпреки че промените в НК въвежда в българското законодателство тази директива, в него не се съдържат посочените гаранции. При задържаните пълнолетни употребеното понятие \"конкретно лице\" дава възможност да не бъде уведомявано до 48 часа семейството на задържания (§ 7, т. 5, б. \"в\" относно чл. 63, ал. 9 НПК).Без да е очертан кръгът на престъпленията, за които може да се прилага това ограничение, то става приложимо в нелимитиран брой случаи. Освен това липсва задължение компетентните органи, когато отлагат уведомяването на конкретно лице, \"първо да преценят дали друго трето лице, посочено от заподозрения или обвиняемия, би могло да бъде уведомено за задържането му\" (съображение 35 от Директива 2013/48/ЕС).По този начин приетата уредба не гарантира, че няма да има случаи, в които никой от близките не е уведомен за задържането. Европейският съд по правата на човека е имал повод да отбележи, че с оглед дълбоката тревога, която може да предизвика внезапното изчезване на член на семейството дори и за кратък период от време, на задържаното лице следва да се осигури възможност да се свърже бързо с близките си и това произтича както от редица международни актове, така и от релевантните норми на националното законодателство (Lebois v . Bulgariа, § 53), пише в мотивите на президентската администрация.Арестът на непълнолетни и отлагането за 24 часа да бъдат осведомени техните близки е още по-тревожно ограничение, смята президентът. Не мога да се съглася с такова ограничение предвид Конституцията, която вменява на родителите да се грижат за децата си до тяхното пълнолетие и задължава държавата да ги подпомага (чл. 47, ал. 1).\"В приетия закон хипотезите, представляващи изключение от правилото за задължително уведомяване, са неясни, понятията са общи и непрецизни и дават неограничена свобода на органите на досъдебното производство по своя преценка да дерогират европейските и международните стандарти. Те ще могат да се тълкуват широко, след като законодателят не дефинира прецизно лицата и не конкретизира престъпленията (например тероризъм, организирана престъпност и други форми на усложнена престъпна дейност)\", пише държавният глава.\"Открива се възможност за непропорционално засягане на права и се създава риск изключението да се превърне в правило. Това не съответства на конституционната повеля да не се допускат ограничения на правата на обвиняемия, надхвърлящи необходимото за осъществяване на правосъдието (чл. 31, ал. 4) и не изпълнява изискванията за транспониране на Директива 2013/48/ЕС. Ефектът от отлагането да се уведоми \"конкретно лице\" за задържането може да засегне и други конституционни права, като например правото на труд в случай на неуведомяване на работодателя за задържането\", мотивира наложеното вето президентът Румен Радев.", "date": "2018.12.19", "title": "Президентът наложи вето върху ареста за 48 часа без уведомление"}
{"url": "https://news.bg/int-politics/kitay-se-protivopostavya-na-militarizatsiyata-na-kosmosa.html", "text": "Китай сериозно се противопоставя на всички опити за милитаризиране на космическото пространство. Говорителят на външното министерство Хуа Чунинг коментира указа на Доналд Тръмп за създаване на ново космическо командване към Пентагона.\"Ние постоянно се противопоставяме на милитаризацията на космическото пространство. Ние сме против използването на космическото пространство като ново място за война\", допълва Чунинг.Официалният представител на Министерството на външните работи на Китайската народна република изразява надежда, че \"всички заинтересовани страни, особено тези с мощни въоръжени сили, ще предприемат конкретни мерки за запазване на мира в космоса\".Вчера Тръмп издаде указ за установяване на командване на Космическите сили в структурата на въоръжените сили на страната. Предполага се, че космическите сили ще станат шестият пълноправен тип въоръжени сили на САЩ (в допълнение към сухопътните сили, военновъздушните сили, флота, морския корпус и бреговата охрана).Понастоящем в структурата на Пентагона има три отделни министерства, които контролират съответните видове въоръжени сили: сухопътни войски, военноморски сили и военновъздушните сили.", "date": "2018.12.19", "title": "Китай се противопоставя на милитаризацията на космоса"}
{"url": "https://news.bg/finance/dfz-prevede-634-mln-lv-po-shemata-za-plashtane-na-plosht.html", "text": "Държавен фонд \"Земеделие\" (ДФЗ) преведе 634 337 431 лева на 57 909 кандидати по Схемата за единно плащане на площ (СЕПП), съобщиха от пресслужбата на Министерството на земеделието, храните и горите (МЗХГ).Изчисленията са извършени по индикативна ставка от 193 лева за един хектар.За кампания 2018 година общият бюджет за подпомагане по схемата е в размер на 743 млн. лева.Окончателната ставка по СЕПП за кампания 2018 година ще бъде определена със заповед на земеделския министър Румен Порожанов. Ставката ще бъде издадена след актуализирането на слой \"Площи, допустими за подпомагане\".Актуализацията става на база на подадените възражения от земеделските стопани и след изясняване принадлежността на констатираните двойно заявени площи за тазгодишната кампания. Въз основа на обновената информация ДФЗ ще извърши окончателните разплащания по схемата.До момента по подадените заявления за кампанията са разплатени общо 785.371 милиона лева. От тях по схемите за животни са преведени 151 млн. лв.Първите плащанията за настоящата кампания започнаха в края на октомври и бяха насочени към животновъдите - по схемите за преходна национална помощ, необвързана с производството.", "date": "2018.12.19", "title": "ДФЗ преведе 634 млн. лв. по схемата за плащане на площ"}
{"url": "https://news.bg/world/mask-razkri-demonstratsionniya-hiperlup-v-los-andzhelis.html", "text": "Илън Мъск представи ултрабързия подземен \"хиперлуп\" на Boring Company южно от Лос Анджелис, САЩ, съобщават местни медии.Според Мъск придвижването в тунела ще се осъществява със скорост от 240 километра в час и ще има възможност за придвижване на пешеходци и велосипедисти. Той добави, че автономни електрически автомобили ще могат да се придвижват в тунела с помощта на специална система.Изглежда повече като подземна магистрала, отколкото метро. Основните артерии ще бъдат изключително бързи и само когато искате да напуснете система, ще намалявате, разкри той.Мъск демонстрира възможностите на тунела пред журналисти.Предприемачът поясни, че е струвало 10 милиона долара изграждането на демонстрационния тунел (1,14 мили или 1,83 километра). Единият край на тунела започва от паркинг на Space X., а другият край е в квартал на около 2 километра от град Hawthorne.Според Мъск това е реалното решение на проблемите с трафика.\"Хиперлуп\" концепцията е на Илън Мъск и датира от 2013 година. Предлаган от него проект включва разстоянието от Лос Анджелис до Сан Франциско да се взема за 30 минути.Все още няма подобна работеща система в света.", "date": "2018.12.19", "title": "Мъск разкри демонстрационния хиперлуп в Лос Анджелис"}
{"url": "https://news.bg/crime/dadoha-na-sad-mazh-za-otvlichane-na-drug-v-selo-byala.html", "text": "Окръжна прокуратура - Сливен предаде на съд мъж за отвличане на друг в село Бяла, съобщават от държавното обвинение.Атанас А. е подсъдим за това, че на 7 май миналата година в землището на село Бяла, при условията на опасен рецидив, в съучастие с друго лице с неустановена самоличност, отвлякъл Йордан Й.Подсъдимият и пострадалият се познавали от затвора в Бургас, където търпели наказания по едно и също време.Подсъдимият е осъждан няколкократно за извършени тежки престъпления, част от налаганите наказания са били търпени ефективно в затвор.През 2016 г., в разговор по телефона пострадалият разбрал от подсъдимия, че Атанас А. е започнал работа в стопанство за отглеждане на коне, което се намирало в село Факия, област Бургас.От разговора станало ясно, че пострадалият също може да започне работа в стопанството, което се случило през октомври на същата година.През април 2017 г., пострадалият напуснал работа и се прибрал в село Бяла.На 7 май 2017 г. Атанас А. и друго лице открили Йордан Й. в селото и му нанесли побой. След това го качили в кола и го откарали в село Факия.Окръжен съд - Сливен е насрочил заседанието си за днес.", "date": "2018.12.19", "title": "Дадоха на съд мъж за отвличане на друг в село Бяла"}
{"url": "https://news.bg/politics/mvr-vavezhda-vremenna-lichna-karta-za-begaltsite-ot-pravosadie.html", "text": "Управляващи и опозиция в спор за електронната идентификация.Червените атакуваха, че e-идентификацията се отлага.\"Кой ще ви повярва, че и 2020 ще тръгне електронното управление?\" Този въпрос отправи червеният депутат Георги Свиленски към мнозинството.Хората отвън чакат реформи, чакат електронно управление, смята той.Няма как електронната идентификация да влезе от 1 януари 2019 г., защото още не е приключила обществената поръчка, обясни ексвътрешният министър Валентин Радев в пленарна зала. Той призна, че администрацията не се е справила навреме с обществената поръчка.Става въпрос за много голям договор за над 200 милиона лева, изтъкна още герберът. Той настоява да се спазва Законът за обществените поръчки (ЗОП).Заместник-министърът на вътрешните работи Красимир Ципов обясни в кулоарите, че не се отлагала електронната идентификация. Отлагало се въвеждането на новата система за издаване на български лични документи.МВР планира издаването на лични документи да става в един център, а не както е сега в 30. Ципов очаква през лятото на 2019 година поръчката да приключи. Това е сложна процедура по ЗОП, обясни заместник-силовият министър и допълни, че се надява през 2020 година да имаме нови лични документи.Иначе МВР въвежда два нови образци на лични документи - паспорт с десет годишна валидност.Ще има и временна лична карта за лица с наложена мярка за процесуална принуда забрана за напускане пределите на страната.", "date": "2018.12.19", "title": "МВР въвежда временна лична карта за бегълците от правосъдие"}
{"url": "https://news.bg/press/razsledvat-3-ma-lekari-za-svobodata-na-tsenko-chokov-tsyalata-istina-za-yulen-iska-bsp.html", "text": "Чоков. \"24 часа\":Разследват 3-ма лекари за свободата на Ценко ЧоковТрима доктори се разследват от прокуратурата по подозрение, че са заблудили съда за здравословното състояние на Ценко Чоков.Бившият кмет на Галиче бе освободен под домашен арест в края на септември заради куп болести. От май идва в съда на носилка. Магистратите го пуснаха под домашен арест след тройна съдебномедицинска експертиза. Вместо да стои вкъщи обаче, Чоков е хванат от полицаи да се забавлява в ресторант в кв. \"Драгалевци\". Те го засекли на маса в понеделник, малко след като си поръчал храна и вино. Нямало и помен от старите му болежки, които го измъчваха, докато бе в килията. По-късно снимки от заведението, в което Чоков е вечерял с още 2-ма, изтекоха и в медиите.Веднага след това апелативната спецпрокуратура отправи светкавично искане до съда Чоков да бъде върнат зад решетките. Той трябвало да стои вкъщи на адрес в Студентски град. В деня, когато униформените хванали Чоков в ресторанта, той имал разрешение да посети зъболекар, каза говорителят на главния прокурор Румяна Арнаудова. Разрешението обаче не включвало посещение на кръчми.  Скандал. \"Юлен\":Цялата истина за \"Юлен\" иска БСПИскаме цялата истина за собствеността на \"Юлен\" -кога го е придобил Марк Жирардели, срещу колко пари, какво е отношението му към концесията, към евентуални нарушения по тази концесия. Въпросите постави зам.-председателят на ПГ на БСП Крум Зарков след заседание на ИБ на партията днес. Той подчерта, че въпросът със собствеността на фирмата-концесионер на ски-зоната в Банско е изключително важен. По думите му новината, че Жирардели е собственик на \"Юлен\", е поредната подигравка с българските граждани. Миналата година по това време Гинка Върбакова се оказа купувач на ЧЕЗ, днес Марк Жирардели купува \"Юлен\", само може да се питаме какво ще се случи оттук нататък. Може би лятото концесионирането на Черноморието ще отиде при Майкъл Фелпс, иронизира Зарков.Това че българската икономика последователно и сигурно минава в ръцете на подставени лица, е факт, очевиден за всички, с изключение на правителството, възмути се социалистът. По думите му докато истинските контрагенти се крият зад подставени лица и офшорки и държавата се прави, че не го вижда, няма да имаме лифтове, а скоро няма да имаме и планина. Празници. \"Монитор\":Коледата невъзможна в големите градовеИнвеститори се отказват да наемат общински пространства в големите градове за коледни базари. Проверка на \"Монитор\" установи, че хората не припознават празнични изложения като място, на което да изпият чаша греяно вино, а като магазини за коледни играчки.Най-популярният базар и през тази година е немският в центъра на София. В продължение на месец в градската градина столичани и гости на града имат възможност да се насладят на вкусни коледни сладкиши, топли напитки и греяно вино. \"Базарът включа 36 къщички, като от тях 4 са за благотворителна дейност, а от останалите 32 се извършва търговска дейност\", обясни кметът на район \"Средец\" Мария Ачкова. Доходи \"24 часа\":Бизнесът поиска отсрочка за 560 лв. минимална заплата и формула за ръста йМинималната заплата да не става 560 лв. от началото на годината, а да остане 510 лв. И да започне да расте едва след приемането на формула, по която това да се случва.Такова искане поставиха четирите организации на работодателите - КРИБ, БСК, АИКБ и БТТП, пред правителството и синдикатите вчера. Това стана дни, след като в интервю за \"24 часа\" финансовият министър Владислав Горанов обясни, че правителството се опитва чрез минималната заплата да накара бизнеса да вдигне доходите на работниците си. Арабаджиеви. \"Сега\":МВР най-после пусна за издирване в Интерпол Вълчо и Маринела АрабаджиевиМВР най-после пусна за издирване в Интерпол с червена бюлетина Вълчо и Маринела Арабаджиеви. Досега те се търсеха само с европейска заповед за арест, което предполагаше, че прокуратурата и вътрешното министерство знаят, че са в страна от ЕС. Сегашното развитие на нещата обаче означават, че на практика те не могат да ги открият и затова са пуснати за издирване по цял свят.Спецпрокуратура обвинява собствениците на разностранен бизнес, включително и на хотел \"Маринела\" за укриване на данъци и пране на пари. По сходни обвинения в ареста е едно от техните деца - малкия им син Вълчо Арабаджиев. Европредседателство. \"Сега\":Павлова сдава поста като министър по председателствотоМинистерството за българското европейско председателство ще бъде закрито, а Лиляна Павлова ще бъде освободена като министър. Това става ясно от предложение на премиера Борисов до депутатите с дата 17 декември. Мотив за действията на министър-председателя е краят на тройното председателство между Естония, България и Австрия. То завършва на 31 декември, а на 1 януари 2019 г. председател става Румъния. Ведомството на Павлова се закрива именно от старта на следващата година.Очаква се проектът за решение за структурни и персонални промени в Министерския съвет да бъде гласуван в четвъртък. От внесения документ не става ясно какви са намеренията на Борисов относно кариерата на Павлова. ", "date": "2018.12.19", "title": "Разследват 3-ма лекари за свободата на Ценко Чоков; Цялата истина за \"Юлен\" иска БСП"}
{"url": "https://news.bg/world/italiya-postigna-dogovorka-s-ek-za-byudzheta-si.html", "text": "Италия постигна договорка с ЕК за бюджета си. Това обяви вицепремиерът Матео Салвини, като изрази задоволство от хода на преговорите с Брюксел, предаде \"Ройтерс\".Не се разкриват обаче детайли на този етап около разговорите за бюджета.От икономическото министерство уточниха, че в сряда предстои финализиране на споразумението.Стана ясно, че Комисията е одобрила намаляване на дефицита на 2,04% от БВП. Това бе предложение на Рим. Италия нарушава бюджетните критерии на ЕС от години. Това обвинение отправи миналата седмица еврокомисарят по икономическите и финансови въпроси Пиер Московиси.Той подчерта, че ситуациите с бюджета във Франция и Италия не могат да се сравняват.Франция ще премине ограниченията за дефицита през следващата година, ако не приеме по-големи съкращения на разходите, след като президентът Еманюел Макрон се огъна пред протестиращите.Италия бе заплашена  след като през октомври проектобюджентът бе отхвърлен.", "date": "2018.12.19", "title": "Италия постигна договорка с ЕК за бюджета си "}
{"url": "https://news.bg/world/gartsiya-prie-parviya-si-sledkrizisen-byudzhet.html", "text": "Първият следкризисен бюджет на Гърция бе гласуван тази нощ от парламента.Той получи одобрението на 154 депутати от 300-местния парламент.В него е заложен икономически растеж от 2,5 % за 2019 година, два пъти повече от тази година.Това е първият бюджет от 8 години без чуждестранна финансова помощ.Това отбеляза в речта си гръцкият премиер Алексис Ципрас.Дебатите преди вота бяха разгорещени. Лидерът на \"Нова демокрация\" Кириакос Мицотакис обвини управляващите от СИРИЗА, че залагат непосилни парамтри на бюджета и ще бъдат запомнени със скандали, лъжи и бедност.От своя страна, Ципрас го обвини в облагодетелстване на богатите.Докато депутатите провеждаха гласуването, пред сградата на парламента се проведе пореден протест срещу строгите икономии.Демонстрацията бе организирана от комунистическата партия.Гърция получи около 300 млрд. евро финансови помощи от 2010 година насам.Програмата беше прекратена официално през август, но мерките се очаква да останат в сила в продължение на години, за да се гарантира, че Гърция ще може да поддържа балансирани бюджети и да изплати дълговете си към международните кредитори.Въпреки обещанията на гръцките управляващи, че строги мерки повече няма да има, защото гърците са понесли достатъчно през годините,  продължават да се провеждат в страната.", "date": "2018.12.19", "title": "Гърция прие първия си следкризисен бюджет "}
{"url": "https://news.bg/society/obshtinarite-obsazhdat-tarifite-na-stolichnite-taksita.html", "text": "Варианти за минимална цена на такситата в София обсъждат тази седмица общинските съветници, които трябва да избират между 0,69, 0,77 или 0,89 лв. за километър пробег през деня и между 0,77 и 1,15 лв. нощна тарифа.Това съобщи общинският съветник от ГЕРБ Зафир Зарков, който е един от вносителите, цитиран от \"24 часа\".В столицата сега е определен само таванът на тарифите - 1,30 лв. дневна и 1,60 лв. - нощна. Според данните, над 80% от такситата в столицата са с тарифи между 0,77 и 0,79 лв. Това показва, че таванът е достатъчно висок и дава възможност за увеличение на сегашните цени, ако пазарът го изисква. Затова в доклада не се предлага промяна на определената максимална тарифа. Същевременно в закона не е посочена методика как да се изчисли минималната цена на услугата.Припомняме, че столичните таксиджии с искания за увеличение с 30% на услугата. То обаче едва ли ще бъде прието от общинарите.От Националния таксиметров синдикат заявяват, че ако не бъдат чути до края на януари, планират протестите им да станат национални. Исканията засягат освен актуализация на максималните тарифи, промяна в броя и местата на стоянките в столицата и възможност жълтите коли да се движат в бус лентите.Около 6100 са регистрираните в София таксита.", "date": "2018.12.19", "title": "Общинарите обсъждат тарифите на столичните таксита"}
{"url": "https://news.bg/world/makedoniya-v-nato-do-2-godini.html", "text": "Македония в НАТО до 2 години. Тази възможност изглежда реалистична. Това заяви зам. генералният секретар на Алианса по политически въпроси и политика на сигурност Джеймс Апатурай, цитиран от МИА.Апатурай коментира с въодушевление преговорите между Гърция и Македония, които трябваше да решат един дългогодишен спор. Благодарение на споразумението от Преспа, Скопие може да придвижи напред процедурите за членство в ЕС и НАТО.Според него, Македония под новото си име Република Северна Македония може да бъде приета. Той вижда този период между 12 и 18 месеца.По думите му, през последните години Пактът обръща все повече внимание на Западните Балкани и води политика на \"отворени врати\".Държавният секретар на САЩ Майк Помпео по-рано призова Гърция да не пречи на присъединяването на Македония. Той смята, че влизането на Македония в НАТО ще засили способността на балканските страни да се противопоставят на Русия в региона.Според него, споразумението от Преспа ще позволи присъединяването към НАТО и ЕС като Република Северна Македония, както и ще укрепи Балканите в противодействие на вредното руско влияние.", "date": "2018.12.19", "title": "Македония в НАТО до 2 години "}
{"url": "https://news.bg/world/mvf-odobri-3-9-mlrd-dolara-zaem-za-ukrayna.html", "text": "Международният валутен фонд одобри кредит за Украйна в размер на 3, 9 млрд. долара.От тях 1, 4 млрд. долара ще бъдат преведени веднага. Очаква се първият транш да бъде изплатен на 25 декември.Следващите 2 транша са предвидени за май и ноември следващата година.Световната банка обяви гаранции в размер на 750 млн. долара.Това са съобщили от финансовото министерство на страната.От МВФ допълват, че приоритетите на програмата са четири - фискална консолидация, намаляване на инфлацията, засилване на финансовия сектор и реформите.Украинският президент Петро Порошенко обяви новината в страницата си във \"Фейсбук\".По думите му, това е признание за напредъка на страната и дава гаранции за стабилност. Припомняме, че през ноември украинските депутати прокараха бюджета за 2019 г. рано тази сутрин. Това бе важна стъпка, която отключва 3,9 милиарда долара заем от Международния валутен фонд за следващата година.Премиерът Владимир Гройсман тогава обеща да продължат да изпълняват изискванията на фонда, които включват бюджетен дефицит от 2,3 на сто.Международният валутен фонд замрази помощта през април 2017 г. заради забавените от Украйна реформи и мерки, доказващи, че правителството държи изкуствено занижени цените на газа.", "date": "2018.12.19", "title": "МВФ одобри 3,9 млрд. долара заем за Украйна "}
{"url": "https://news.bg/bulgaria/zakrivat-ministerstvoto-na-evropredsedatelstvoto.html", "text": "Закриват Министерството за българското европейско председателство, предаде \"Сега\".Лиляна Павлова вече няма да бъде министър. Не е ясно на този етап ще остане ли тя член на правителството и на какъв пост.Това става ясно от предложение на премиера Борисов до депутатите с дата 17 декември. Очаква се да бъде гласувано в четвъртък.Припомня, че в края на годината завършва и тройното председателство на Естония, България и Австрия. На 1 януари 2019 г. председател става Румъния. В края на август Лиляна Павлова заяви, че само заедно ние и държавите от Западните Балкани можем да постигнем повече.Европа се нуждае от Балканите, както и Балканите се нуждаят от Европа, в социалната тема е постигнат пробив, ние на Балканите умеем да бъдем диалогични, обясни тогава Павлова., коментира Павлова.", "date": "2018.12.19", "title": "Закриват министерството на европредседателството "}
{"url": "https://news.bg/world/stivan-barkli-chl-50-ne-mozhe-da-bade-otmenen-kato-vremenna-myarka.html", "text": "Чл. 50 не може да бъде отменен като временна мярка. Това заяви британският министър за Брекзит Стивън Баркли, цитиран от \"Ройтерс\".Удължаването на процедурата ще трябва да бъде одобрено от останалите страни-членки на Европейския съюз.Той потвърди, че приоритет остава излизането от ЕС със сделка, но кабинетът има готовност и за друго развитие.Припомняме, че Лондон се готви и за вариант Брекзит без споразумение. Този сценарий изглежда все по-вероятен.Правителството поясни, че се очаква това да бъде основен приоритет на ведомствата. Кабинетът също така ще изпрати съвети на британския бизнес как да се подготви при такъв случай. Британските граждани също ще бъдат информирани как да се подготвят, включително информация по \"различни канали\", които ще включват социалните мрежи и реклами по телевизията.Това са първите стъпки в опит на Мей да убеди евроскептичните тори, че алтернативите на нейното споразумение за Брекзит са по-лоши преди решаващото гласуване през третата седмица на януари.Лидерът на британските лейбъристинедоверие срещу премиера Мей, след като тя отложи гласуването на депутатите по сделката. Гласуването вече бе отложено веднъж с цел предоговаряне и заради очакванията, че няма да получи подкрепа.След това Мей оцеля след вот на недоверие, поискан от консерваторите. Тя обаче загуби мнозинството си и обяви оттегляне като лидер преди следващите избори.ЕС отказа да предоговаря вече постигнатото споразумение и то трябва да бъде гласувано през януари от британския парламент, но вероятно няма да получи необходимата подкрепа и през януари.Официално, Лондон се \"развежда\" с Брюксел през март следващата година.Припомняме, че за Брекзит през ноември.Той заменя Доминик Рааб, който подаде оставка заради техническото споразумение между Лондон и Брюксел.След оттеглянето му, премиерът Мей оглави екипа по Брекзит от британска страна.Преди това Баркли беше министър на здравеопазването. Той не е от добре познатите членове на правителството. Стивън Баркли е бивш директор на Barclays Bank. Избран е за депутат в Североизточен Кеймбриджшър през 2010 г. На референдума гласува за напускане на ЕС.", "date": "2018.12.19", "title": "Стивън Баркли: Чл. 50 не може да бъде отменен като временна мярка "}
{"url": "https://news.bg/regions/verizhna-katastrofa-s-5-koli-i-avtobus-mezhdu-burgas-i-sozopol.html", "text": "Верижна катастрфа с участието на 5 автомобила и автобус възникна по пътя между Бургас и Созопол. Инцидентът е станал тази сутрин край Атия и при него има пострадали хора, пише Нова.По данни на бургаската полиция са ранени мъж и жена. Те са откарани в болницата в областния град, като мъжът е с травми по главата, а жената с болки в кръста. Пострадалите ще останат за изследвания в здравното заведение.Произшествието е станало на заснежена пътна настилка. На мястото са пристигнали екипи на \"Пътна полиция\", които регулира трафика.Пътищата в Бургаско са проходими, но ситуацията е усложнена заради падналия рано тази сутрин сняг, допълват от Нова.", "date": "2018.12.19", "title": "Верижна катастрофа с 5 коли и автобус между Бургас и Созопол"}
{"url": "https://news.bg/crime/mitnichari-otkriha-1-ton-nelegalen-alkohol-v-nezakonen-kazan-za-rakiya.html", "text": "Около 1 000 литра етилов алкохол откриха митничари в нелегален \"казан за ракия\" във Варненско, съобщават от Агенция \"Митници\".Митничарите извършили проверка на стопанска постройка. При нея те откриват съоръжение за дестилиране на етилов алкохол в работен режим.На територията на обекта са открити и около 1000 литра ракия в различни по обем пластмасови туби. За алкохола не са представени никакви документи за платен или обезпечен акциз по ЗАДС.Съоръжението за дестилиране и алкохолът са иззети.При друга проверка служителите на реда иззели още 270 литра нелегален алкохол от частен имот във Варненско. Алкохолът е открит в пластмасови туби, съхранявани в битово помещение. Собственикът на имотът не е представил никакви документи за него.Проверката е извършена на 7 декември.Общо 1590 литра нелегален етилов алкохол и 122,5 кг нарязан тютюн за пушене са иззети от митническите служители от Митница Варна при извършени проверки в рамките само на последните 20 дни.", "date": "2018.12.19", "title": "Митничари откриха 1 тон нелегален алкохол в незаконен казан за ракия"}
{"url": "https://news.bg/int-politics/kitay-zadarzha-treti-kanadets.html", "text": "Китайски полицаи задържаха трети канадски гражданин, съобщава National Post, цитирайки министерство на външните работи на Канада. Представител на канадското министерство не посочва името на задържания и причината за задържане.По-рано китайските власти , а по-късно съобщиха за  (североизточна провинция Ляонин).Спейвор е председател на международна неправителствена организация Paektu Cultural Exchange, която организира туристически екскурзии до КНДР и провежда мачове за хокей на лед в страната.Предполага се, че е помогнал да се организират срещи на бившия американски професионален баскетболист Денис Родман с лидера на КНДР Ким Чен-ун.И двамата канадски граждани са обвинени в извършването на действия, които представляват заплаха за националната сигурност на Китай.Арестите са скоро след като канадските власти задържаха финансовият директор на китайската компания Huawei Мън Ванжоу на 1 декември във Ванкувър. На 11 декември съдът във Ванкувър реши да я освободи под гаранция.Президентът на САЩ Доналд Тръмп обяви, че ще се намеси заедно с американското правосъдно министерство в казуса срещу изпълнителния директор на китайската телекомуникационна компания, ако това ще помогне за сключването на търговска сделка с Китай.", "date": "2018.12.19", "title": "Китай задържа трети канадец"}
{"url": "https://news.bg/politics/pravitelstvoto-dade-na-su-bolnitsa-lozenets.html", "text": "Министерският съвет прехвърля изцяло правителствена болница на Софийския университет \"Свети Климент Охридски\". Това ще бъде предложено на гласуване в Народното събрание, стана ясно още в началото на днешното редовно правителствено заседание.След като Народното събрание приеме отпадането на параграф 5 от Закона за лечебните заведения, по който Университетската болница \"Лозенец\" е второстепенен разпоредител с бюджет към Министерския съвет, лечебното заведение ще бъде регистрирано като търговско дружество.С решение на правителството на на капитала за управление на държавното лечебно заведение, стана ясно от думите на здравния министър.Борисов помоли ректора на Софийския университет \"Свети Климент Охридски\" проф. Анастас Герджиков да се срещне с парламентарните групи, за да отпадне член 5 и правителствената болница \"Лозенец\" да отиде под закрилата на университета. Това ще гарантира обучението на студентите и всички притеснения по темата ще бъдат решени, смята премиерът.Правителството ще отпусне 23 милиона лева за погасяване на дълговете на болница Лозенец, стана ясно от заседанието на кабинета.Премиерът Борисов увери и че ще бъде отпуснато необходимото финансиране за изграждане на детска многопрофилна болница на територията на университетска Александровска болница. \"Ще трябват около 20 милиона да се довърши\", изтъкна Борисов и заръча да се види каква нова апаратура ще трябва, за да може в рамките на година и половина-две да имаме нова детска болница.Здравният министър Кирил Ананиев обясни, че обследването, което трябва да се направи на грубия строеж на болницата ще продължи около месец, а предпроектирането ще бъде около 3 месеца. Обществена поръчка за това ще се стартира още в началото на следващата година. Той се надява реалният строеж на болницата да започне в средата на 2019 година и да приключи до средата на 2020 г.Преди години болницата е проектирана по модел на детската болница \"Шнайдер\" в Израел и на болницата в германския град Дюселдорф.Цената на строителството на новата детска болница, ще бъде ясно след препроектирането на сградата.Част от необходимото оборудване и медицинска апаратура за новата детска болница ще дойде от детските отделения и клиники в университетските болници в София.Ще се запазят всички клинични отделения на университетска болница \"Лозенец\" и няма да има опасност за нея в бъдеще. В това увери ректорът на СУ \"Свети Климент Охридски\" проф. Анастас Герджиков след като правителството взе решение да прехвърли изцяло на СУ болница \"Лозенец\".Благодарност към правителството изрази и директорът на УМБАЛСМ \"Пирогов\" проф. Асен Балтов за подкрепата към института за спешна медицинска помощ \"Пирогов\". С решение на МС бяха отпуснати 4 млн. лева за клиниката по изгаряния.Балтов посочи, че клиниката по изгаряния е уникална за България, защото лекува изгаряния при деца и възрастни. Годишно през нея минават 1 800 възрастни, около 1000 деца и се извършват 4 000 операции.", "date": "2018.12.19", "title": "Правителството даде на СУ болница \"Лозенец\""}
{"url": "https://news.bg/world/indiya-i-frantsiya-izprevarvat-velikobritaniya-v-klasatsiyata-na-nay-golemite-ikonomiki.html", "text": "Индия и Франция ще изпреварят Великобритания в класацията на най-големите икономики през 2019 г., разкрива доклад на консултантската компания PwC, цитиран от \"Гардиън\".Обединеното кралство ще се срине до седмата позиция.Като причина се посочват обезценяването на британския паунд и по-слабия икономически растеж. Това означава, че Великобритания ще изпадне от пета на седмица позиция по БВП, точно пред Италия и Бразилия.Компанията пояснява, че годишният анализ на световните тенденции показва, че най-вероятно Индия ще заеме петата позиция за постоянно, тъй като населената с 1,3 милиарда души азиатска държава ще поддържа икономически растеж от 7,6 на сто през следващите пет или шест години.Франция ще спечели краткосрочно от увеличаващата се стойност на еврото спрямо британската лира. Но се очаква да изпадне зад Великобритания през следващите години заради свиването на БВП.Според експертите Индия е най-бързо разширяващата се икономика в света.PwC прогнозира британската икономика да нарасне с 1,6% през следващата година и 1,7% през 2020 г. преди да се увеличи до 1,8 на сто до 2025 г. Global Economy Watch прогнозира френската икономика да се разшири с 1,7% през следващата година и 1,6 на сто през 2020 г. преди да се понижи до 1,5% до 2025 г.Германия, Италия, Испания, САЩ, Канада и Япония ще отчетат дългогодишно свиване на БВП, което е предимно в отговор на застаряващото население.PwC прогнозира американската икономика да отчете ръст от 2,8% през 2018 г. и около 2,3 на сто през следващата година.Китай ще отчете \"умерено намаляване на растежа\" през 2019 г. до 6,3 на сто и 6,2% през 2020 г. До 2025 г. се очаква да бъде средно 5,9%.", "date": "2018.12.19", "title": "Индия и Франция изпреварват Великобритания в класацията на най-големите икономики "}
{"url": "https://news.bg/education/nauka-se-razviva-nay-mnogo-v-meditsinskite-universiteti.html", "text": "Медицинските университети у нас остават със засилено присъствие в научната и научноизследователската дейност. Това показват резултатите от първото изследване на Комисията за наблюдение и оценка на научноизследователската дейност и дейността на висшите учебни заведения в страната за 2017 година. Данните бяха представени от зам.-министърът на образованието и науката Карина Ангелиева на пресконференция в МОН.Лансират се и регионалните научни центрове. В България все още има добри научни центрове, които продължават качественото развитие на дейностите като в Пловдив, Варна, Бургас, Стара Загора, посочи Ангелиева.По научен капацитет и възпроизводство на академичната общност на първо място се нарежда СУ \"Св. Климент Охридски\". Варненският свободен университет също заема челно място по критерия. Университетите въвеждат собствени модели за развитие на академичен състав. Налице е и интензивен международен обмен.Общественото и икономическото въздействие са важна оценка, която за момента е обективна и показва интересни резултати, подчерта Ангелиева. Това, по думите й, е сигнал за бизнеса, за индустрията. БАН има водещи сектори в тази област поради големия брой звена. За последната година е привлякла три милиона евро от външно финансиране.По този критерий за първи път със силна приложна научна дейност се появяват Минно-геоложкият и Тракийският университет. Осъществяват я на база вътрешни стимули за повишаване на научната продукция. Някои от дейностите обаче остават невидими на европейско ниво.Тенденцията според зам.-министъра е добра. Резултатите по ефективност са нов критерий. На първо място се нарежда Химико-технологичният университет в София, следван от Лесотехническия университет.Трудно изпълнима е комерсиализацията на продукти. Това не е само политика и изискване на ЕС, повече от половината финансирани публикации са с отворен достъп.\"Необходимо е да споделяме знанието. Не можем да го държим в чекмедже\", обясни тя.Общата оценка обхваща и класация по научни направления. Те могат допълнително да се надградят с други данни, допълни зам.-министърът.Педагогическите науки са с най-високо качество в Русенския университет \"Ангел Кънчев\".Българска академия на науките, СУ \"Св. Климент Охридски\" и Пловдивският университет \"Паисий Хилендарски\" оглавяват класацията по хуманитарни науки, а от частните университети попада и Нов български университет.Най-широко застъпени са социални, стопански и правни науки в Русенския университет, а в качество на природни науки традиционно се нареждат на първите места БАН и СУ \"Св. Климент Охридски\".В направлението технически науки челни места заемат Техническият университет в София и БАН.Аграрни науки и ветеринарна медицина - БАН, Медицински университет - София и Селскостопанската академия.При изкуството - БАН и Националната художествена академияНе само научните резултати, но изискванията по проектите на структурните фондове налагат кандидатите и бенефициентите да публикуват изследванията и да ги споделят с обществеността.Стимулиране на отговорни научни изследвания, прозрачни за обществото и данъкоплатеца, е основната линия, която Министерството и в частност висшите учебни заведения ще следват.", "date": "2018.12.19", "title": "Наука се развива най-много в медицинските университети"}
{"url": "https://news.bg/world/otkriha-nova-planeta-rozovo-dzhudzhe-nay-dalechniyat-obekt-v-slanchevata-sistema.html", "text": "Учени откриха най-далечния обект, познат в нашата слънчева система, толкова отдалечени и необичайни, че са избрали името Farout (Далеч навън) за едно бавно движещо и заледено розово джудже - планета около 120-130 пъти по-далеч от Слънцето, отколкото Земята, съобщава Института за наука Карнеги във Вашингтон.Астрономът Скот Шепърд коментира, че планетата джудже, официално именувана 2018 VG18, се оценява с диаметър от 500 до 600 км. В Слънчевата система има около 50 планети джуджета, най-големи са Плутон с диаметър около 2,370 км и Ерис с диаметър около 2,325 км.\"Когато видях обекта за първи път, се движеше толкова бавно, това беше най-бавното нещо, което някога съм виждал. Така че аз някак си измърморих на себе си: Farout (Далеч навън), нещо като \"Това е страхотно\", но е твърде далечен обект, така че затова реших да го кръстя Farout\", обяснява Шепърд.Неговото откритие е обявено в понеделник от Центъра за планети джуджета на Международния астрономически съюз.\"Не знаем много за обекта. Открихме го едва миналия месец. От яркостта му можем да определим неговия размер. Ние знаем цвета на планетата и той е розов с червеникав оттенък. Ако поставите лед там и го облъчвате със слънчева радиация, с течение на времето, ледът придобива червеникав, розов цвят. Така че смятаме, че повърхността му вероятно е покрита с лед\", коментира Шепърд.Шепърд и други учени забелязват Farout при търсенето на отдалечени обекти в Слънчевата система, включително потенциалната планета X, която според него може да бъде пет до 10 пъти от размера на Земята. През 2014 г. тези учени предложиха съществуването на девета голяма планета във външния край на системата.Farout се движи толкова бавно, че са нужни от повече от 1000 години за една обиколка около слънцето.Вторият най-отдалечен наблюдаван обект в Слънчевата система е Ерис, който е в орбита на около 96 пъти разстоянието от Слънцето до Земята, за сравнение Плутон обикаля на около 34 пъти разстоянието до Земята от Слънцето.", "date": "2018.12.19", "title": "Откриха нова планета розово джудже - най-далечният обект в Слънчевата система "}
{"url": "https://news.bg/crime/snimkite-na-vetko-i-marinela-arabadzhievi-veche-sa-na-sayta-na-interpol.html", "text": "Снимките на Ветко и Маринела Арабаджиеви вече са достъпни на сайта на Интерпол.Припомняме, че преди три месеца двамата получиха задочни обвинения за участие в организирана престъпна група, укриване на данъци и пране на пари.Двамата съпрузи се издирват с червена бюлетина, а до този момент информацията беше достъпна само за служителите на Интерпол.На , които са собственост на Ветко Арабаджиев. Ветко и Маринела Арабаджиеви се , а на 11 септември, на заседание на Апелативния специализиран съд, адвокат Илиян Василев, че По време на същото заседание съдът реши да остави в ареста за постоянно , обвинени за участие в организирана престъпна група за данъчни престъпления - укриване на данъци и пране на пари.На 20 септември от думите на заместник-главният прокурор Иван Гешев стана ясно, че По-късно Спецсъдът пък реши Адвокатите поискаха по-лека мярка на Арабаджиев заради гръбначно заболяване, но според експертизата той може да се лекува и в ареста. Повдигнато му бе и ново обвинение, според което той е предполагал, че д", "date": "2018.12.19", "title": "Снимките на Ветко и Маринела Арабаджиеви вече са на сайта на Интерпол"}
{"url": "https://news.bg/regions/boyanskata-tsarkva-posreshta-koleda-s-novo-osvetlenie.html", "text": "В навечерието на Рождество Христово Боянската църква ще посрещне обновена своите посетители. Храмът се смята за един от най-съвършените и изцяло запазени паметници на източноевропейското средновековно изкуство. Догодина той ще отбележи четиридесетата годишнина от включването си в Списъка на световното културно и природно наследство на ЮНЕСКО.Първият етап от заплануваните подобрения във филиала на Националния исторически музей вече завърши. Беше подменено осветлението в трите части на църквата, така че стенописите, датиращи от 1259 г., грейнаха в нова светлина.В средновековната част на храм-паметника бяха изградени специални прозрачни ограничителни стени, които ще предпазват фреските.Паркът в двора на Боянската църква беше прочистен от строителните отпадъци, останали от предишни реставрационни и консервационни дейности. Бяха разкрити и нови археологически материали, свързани с историята на мястото.Завеждащият филиал \"Боянска църква\" на НИМ д-р Калин Кирилов заяви, че новите открития и находките от спасителните археологически проучвания, направени през лятото, дават основание да бъде продължено изследването на терена около Боянската църква.Проучването на архитектурния паметник ще продължи и през следващия археологически сезон.", "date": "2018.12.19", "title": "Боянската църква посреща Коледа с ново осветление"}
{"url": "https://news.bg/health/korporativen-interes-imala-kasata-da-spre-stimulite-za-skapite-lekarstva.html", "text": "Обслужване на корпоративни интереси видяха пациентите в решението на Здравната каса да спре стимулите за аптеките да продава скъпоструващи лекарства. До сега се отпускаха по 2 лв. (в които влиза ДДС - б.р.) за обработването на документите. Аптеките нямат право на надценка за тези медикаменти, стана ясно от информация на БНТ.Пенка Георгиева, председател на пациентската организация \"Заедно с теб\" заяви, че според пациентите се обслужват корпоративни интереси, за да могат определени вериги да вземат потока от пациенти. \"Пациент с протокол за скъпоструващо лечение, като влезе във веригата, за която разбирам, че се е сговорила със зам.-министър Жени Начева, той ще си купи от тази верига и сироп за кашлица\", коментира Георгиева.Според председателя на Българския фармацевтичен съюз проф. Илко Гетов въпросните 2 лв. не са били стимули или печалба, а е заплащане за дейност, която включва голям обем работа - от момента на поръчването на лекарството през съхраняването му, предоставянето на пациента, отчитането пред касата до получаването на парите обратно.\"И тези 2 лв. не са два лева, а сумата е 1,67 лв., защото се дължи ДДС върху тях\", уточни проф. Гетов.Според него по-малките аптеки ще престанат да зареждат скъпи медикаменти.", "date": "2018.12.19", "title": "Корпоративен интерес имала Касата да спре стимулите за скъпите лекарства"}
{"url": "https://news.bg/world/novootkrito-zemnovodno-koeto-si-zaravya-glavata-v-pyasaka-e-krasteno-na-tramp.html", "text": "Новооткрито земноводно - амфибия, което си заравя главата в пясъка, е кръстено на Тръмп в отговор на неговите коментари относно изменението на климата, съобщава БиБиСи.Dermophis donaldtrumpi е открит в Панама и е кръстен от шеф на компания, която е предложила 25 000 долара на търг за привилегията да му даде име. Компанията заявява, че иска да повиши информираността за изменението на климата.\"Dermophis donaldtrumpi е особено чувствителен към последиците от изменението на климата и следователно е в опасност да изчезне като пряк резултат от климатичните политики на съименника си\", коментира съоснователят на компанията Айдън Бел. Малкото, сляпо, създание е вид caecilian, което живее предимно под земята, а Бел прави сравнение между поведението му и Тръмп.\"Скриването на главата под земята помага на Доналд Тръмп да избягва научния консенсус за антропоморфната промяна на климата\", коментира Бел. Водещи световни учени са съгласни, че изменението на климата е преди всичко предизвикано от човека.Тръмп, чиято администрация подкрепя програма за изкопаеми горива, обвинява тези учени, че имат \"политически дневен ред\" и поставя под съмнение въпроса дали хората са отговорни за нарастващите температури на Земята.\"Не знам да е причинено от хората\", обясни Тръмп в интервю през октомври. \"Не отричам промените в климата, но температурата може да се върне\", обясни той, без да предложи доказателства.Миналия месец Тръмп постави под въпрос доклад на собственото си правителство, според който изменението на климата ще струва на САЩ стотици милиарди долари годишно и ще навреди на здравето. \"Не вярвам\", каза той тогава.След встъпването си в длъжност той обяви, че САЩ ще се оттеглят от Парижкото споразумение за изменението на климата, което задължава страните да запазят ограничение за повишаването на глобалните температури.Той обоснова това решение, заявявайки, че е избран да служи на гражданите на Питсбърг, а не на Париж, а сделката пречи и вреди на американските предприятия и работници.", "date": "2018.12.19", "title": "Новооткрито земноводно, което си заравя главата в пясъка, е кръстено на Тръмп"}
{"url": "https://news.bg/politics/lilyana-pavlova-zavarshi-misiyata-uspeshno.html", "text": "\"С диалог, приемственост и партньорство успяхме да постигнем много, да имаме силни послания и да работим активно по всички набелязани приоритети. Мисията е завършена успешно.\"Това заяви министърът на Българското председателство на Съвета на ЕС Лиляна Павлова при представянето на отчета на свършеното по време на европредседателството на България-Естония-Австрия.Павлова подчерта, че председателството трябва да обединява и да води и посочи, че в него няма място за принципа \"разделяй и владей\".\"Няма друг начин да бъде разбрано и подкрепено, ако не е отворено за гражданите.\", допълни тя.По думите ѝ Българското председателство на Съвета на ЕС е струвало общо 62 милиона лева от предвидените 166 млн. лв. От тези 166 млн. лв. са спестени и 22 млн. лв.Павлова обясни, че по време на председателството на Триото са работили по пет приоритета. Сред тях са съюз на работни места, растеж и конкурентоспособност, съюз, който защитава, съюз, който да бъде насочен към климата, и енергийния съюз, съюз на свобода, сигурност и правосъдието и съюз като мощен фактор на световната сцена.Ресорният министър се похвали, че за гражданите е било постигнато споразумение за командироване на работници в сферата на услугите при гарантирано еднакво заплащане на труда, обща позиция по координация на системите за социална сигурност и мандат за преговори на Съвета по директивата за баланс между личния и професионалния живот.Нещо повече - съветът е приел удвояването на бюджета за \"Еразъм+\" в периода 2021-2027, постигнат е регламент за европейски корпус за солидарност, забрана за необоснованото блокиране, ревизия на директивата за аудиовизуалните медийни услуги и съгласие между държавите членки и мандат за преговори с ЕП за паневропейския пенсионен продукт.За бизнеса е постигнат инвестиционен европейски план, нова рамка за правила за предотвратяване подготовката и управлението на кризисни ситуации в електроснабдяването. Освен това държавите членки се споразумяха по мерки за намаляване на банковия риск и е постигната обща позиция по директивата за несъстоятелността на предприятията.За Европа е постигнато предварително споразумение с представители на Европейския парламент по рамката на ЕС за предварителна проверка на преките инвестиции от трети страни.Засилен е фокусът върху охраната на външните граници и са приключили преговорите с ЕП по регламентите, които създават нови функционалности на Шенгенската информационна система.За първи път ЕС си е поставил за цел да развива военни способности на страните членки, приет е списък от съвместни отбранителни проекти и правила за тяхното управление. Българското председателство е постигнало политическо споразумение с ЕП по европейската програма за индустриално развитие в отбраната.Освен това за първи път от 15 години е инициирана т.нар. Софийска декларация, както и произхождащия от нея Приоритетен дневен ред от София с конкретни проекти в различните измерения на свързаността в региона.Павлова се надява да се постигне повече по отношение на общото европейско решение по темата за единната европейска система за миграцията. Тя обеща, че българските превозвачи ще бъдат защитени по най-добрия начин.", "date": "2018.12.19", "title": "Лиляна Павлова завърши мисията успешно"}
{"url": "https://news.bg/world/es-potvardi-sdelkata-s-italiya-za-byudzheta.html", "text": "Европейската комисия потвърди, че Европейският съюз и Италия са постигнали споразумение за спорния проектобюджет за 2019 г. Това заяви еврокомисарят по въпросите на еврото и социалния диалог Валдис Домбровскис, цитиран от АФП и други медии.Сделката ще позволи да се избегне процедурата при прекомерен дефицит. В новия бюджет е предвиден дефицит от 2,04%.През миналата седмица италианският премиер Джузепе Конте предложи 2,04% дефицит.През октомври Европейската комисия отхвърли оригиналния бюджетен план на Италия, в който се обещава универсален базов доход и увеличаване на пенсиите.\"Интензивните преговори през последните няколко седмици доведоха до решение за 2019\", обяви Домбровскис на пресконференция в Брюксел.\"\", поясни той, имайки предвид процес, който може да доведе до налагане на големи глоби на страна членка.Сблъсъкът между Брюксел и Рим възникна заради план на управляващата коалиция в Италия за увеличаване на дефицита от планираните от предишното правителство 0,8% от БВП до 2,4 на сто, предимно заради предизборни обещания да се отделят повече средства за социални плащания. Въпреки че е под установената от ЕС граница от 3,0%, представители на Общността изразиха притеснението си от високия дълг на Италия, който е в размер на 130% от БВП.През уикенда италианското правителство се съгласи да намали разходите с 4 милиарда евро, за да постигне компромис и да избегне глоби от ЕС.", "date": "2018.12.19", "title": "ЕС потвърди сделката с Италия за бюджета"}
{"url": "https://news.bg/regions/tramvaite-po-grafa-tragvat-ot-utre.html", "text": "Вече има издадено разрешение за ползване на трамвайното трасе на улица \"Граф Игнатиев\". Това обяви пред журналисти кметът на София Йорданка Фандъкова.От утре движението на трамваите ще бъде възстановено.Отменя се автобусната линия номер 10, която замени трамвайната линия, докато течеше ремонтът. Довършителните дейност ще продължат.Всичко това ще затрудни движението на пешеходците, за което Фандъкова помоли за извинение.Навсякъде, където е възможно, са премахнати оградите, абсолютно е забранено движението по трамвайните релси, затова са поставени ограничители.Поставени са информационните табла на спирките, увери Фандъкова.Трамваите ще се движат с непроменени графици, като те могат да се проверят на сайта на Центъра за градска мобилност.", "date": "2018.12.19", "title": "Трамваите по графа тръгват от утре"}
{"url": "https://news.bg/crime/ivancheva-i-petrova-izlizat-ot-aresta-s-grivni.html", "text": "Спецсъдът пусна под домашен арест отстранения кмет на район \"Младост\" Десислава Иванчева и нейната заместничка Биляна Петрова.Под домашен арест е пуснат и третия обвиняем по делото Дюлгеров, съобщи неговия адвокат Марияна Тодорова. Тя информира и че на тримата обвиняеми предстои Реално по-леката мярка трябва да влезе в сила след 3 дни, а може да бъде обжалвана в срок до 7 дни Апелативен спецсъд.Припомняме, първа инстанция на съда вече два пъти отсъжда . В средата на ноември месец прокуратурата реагира , а също така светкавично и още в същия ден Апелативният съд прие протеста и до реално . Третият обвинеям Петко Дюлгеров бе освободен под домашен арест, но , след като избухна скандала с оспорваните методи на действия на спецпрокуратурата и спецсъда. Бързите действия на обвинението провокираха и , който го определи като  в работата на Специализирания апелативен наказателен съд. Припомняме,  кметът на столичния район \"Младост\" Десислава Иванчева бе  на 17 април тази година. Действията на органите около ареста на Иванчева продължиха , което предизвика  относно начина, по който тя е задържана. Излязоха и твърдения на сподвижници на кметицата,  с натривките.Макар и да бе обявено, че ще се провери , на практика такава проверка . На 21 април председателят на Комисията за незаконно придобито имущество (КОНПИ) Пламен Георгиев заяви, че , както законът задължава.През май месец, а  за изпълняващ длъжността районен кмет на \"Младост\".Друг скандал около ареста на Иванчева се разгоря на 1 август, когато тя бе заведена в  и на краката. Преди месец отново покрай Иванчева и Петрова излязоха наяве , като с нарочна позиция по въпроса излезе и .На заседанията до момента свидетелски показания дадоха както бизнесменът Александър Ваклин и съпругата му, така и главният архитекст и .", "date": "2018.12.19", "title": "Иванчева и Петрова излизат от ареста с гривни"}
{"url": "https://news.bg/politics/ms-odobri-dopalnitelen-plan-za-valutniya-mehanizam-i-za-bankoviya-sayuz.html", "text": "Правителството одобри промяна, с цел допълнение на дейности, в Плана за действие, включващ мерки в отговор на намеренията на България за присъединяване към Валутния механизъм II (ERM II) и към Банковия съюз до юли 2019 година.Промяната е по отношение на мярката за подобряване на рамката за несъстоятелността, и е свързана с включване на две дейности на Националния институт по правосъдие във връзка с необходимостта от обучение на съдиите. Те ще бъдат реализирани през 2019 г. в рамките на текущ проект.Реализацията на тези мерки от плана ще доведе до присъединяването на страната към Валутния механизъм и към Банковия съюз, и като краен резултат до въвеждане на еврото. ", "date": "2018.12.19", "title": "МС одобри допълнителен план за Валутния механизъм и за Банковия съюз"}
{"url": "https://news.bg/world/korbin-kam-mey-glupava-zhena.html", "text": "Лидерът на Лейбъристката партия Джереми Корбин си навлече гнева на британски политици, след като обиди Тереза Мей с думите \"глупава жена\", докато участва в дебат с премиера в парламента, информира \"Ройтерс\".Изказванията на Корбин бяха уловени от телевизионни камери по време на редовния блиц контрол, който се провежда в британския парламент всяка сряда.Корбин засипа Мей с враждебни въпроси относно за Брекзит в законодателния орган.В отговор Мей намекна, че Корбин не се радва на подкрепата на лейбъристките депутати за ЕС.Също така премиерът се присмя на Корбин за решението му да не организира вот на доверие.\"а\", атакува Мей.Корбин разклати главата си и промълви \"глупава жена\". По-късно Мей заяви пред депутатите, че \"всеки в тази камара - особено на 100-годишнината от правото на жените да гласуват - трябва да насърчава присъствието на жени в парламента и да използва приличен език\".Някои депутати призоваха Корбин да се извини.Говорител на Лейбъристката партия, цитиран от \"Гардиън\", коментира, че Корбин не е нарекъл Мей \"глупава жена\".\"Той не я нарече глупава жена, така че не мисля, че има основание за извинение\", поясни представителят и добави, че е казал \"глупави хора\". \"Четенето по устни при тези обстоятелства винаги е трудно\", изтъкна той.", "date": "2018.12.19", "title": "Корбин към Мей: Глупава жена"}
{"url": "https://news.bg/politics/donchev-predlozhihme-desetki-varianti-za-beh.html", "text": "При преговорите с Европейската комисия България предложи десетки варианти за реорганизация на газовите дружества \"Булгаргаз\" и \"Булгартрансгаз\". Това заяви вицепремиерът Томислав Дончев по време на днешното правителствено заседание във връзка с  (БЕХ) в размер на 77 милиона евро.\"Обсъждани бяха, без преувеличение, десетки варианти за мерки, които България да предприеме, и поведенчески мерки. Дружествата в газовия сектор, тук се има предвид \"Булгаргаз\", \"Булгартрансгаз\" по какъв начин да си променят поведението на пазара\", посочи Дончев, като допълни, че поне през последните 3 години преговорите с ЕК ставали или с директно негово участие, или той имал възможност да контролира целия процес.\"Тежки, дълги преговори на всякакво ниво\", прецизира вицепремиерът.По думите на Дончев в рамките на продължилите три години преговори по проблема страната ни е предложила различни мерки. Предложението на ЕК собствеността на \"Булгартрансгаз\" да бъде сменена чрез продажба на мажоритарен дял обаче било неприемливо.България предлагала структурни мерки - смяна на принципала и извеждане на едно от дружествата от състава на БЕХ. Тези мерки обаче не били приети от Брюксел, уточни Дончев. Той посочи и че настояването на ЕК било да се промени контролът върху поне едно от двете ключови дружества, със силни предпочитания към \"Булгартрансгаз\".\"На финална фаза от преговорите от българска страна бяха предлагани, какви ли не варианти, които да гарантират прозрачност, контрол, създаването на второ ниво на надзор, мениджмънт, участие в борда на доказани европейски експерти.Но, предложението на Европейската комисия е, че единствената гаранция за липса на сговаряне и неизкривяване на пазара е смяна на собствеността на дружеството, чрез продажби на мажоритарен дял на стратегически инвеститор - друга европейска компания, което няма как да бъде прието от българска страна\", обясни пред колегите си Дончев.\"Миналата година парламентът ни забрани да постигаме споразумение с Европейската комисия. Естествено, никой от правителството не би се споразумял за продажба на мажоритарен дял\", каза още Дончев.Той подчерта, че ЕК се е съобразила с аргументите срещу налагането на максималния размер на глобата, който можеше да достигне 320 млн. евро и тя е намалена до 77 млн. евро.Накрая на изказването си пред министрите от кабинета \"Борисов\" 3 Дончев отново коментира, че страната ни е вече е предлагала на ЕК вариант с миноритарен дял. Това обаче не се приемало с аргумента, че миноритарен дял не води до контрол върху дружеството.Не било вярно, че ЕК искали само 20-процентов дял.", "date": "2018.12.19", "title": "Дончев: Предложихме десетки варианти за БЕХ"}
{"url": "https://news.bg/politics/deputatite-ot-komisiyata-po-veroizpovedaniya-se-izpokaraha-za-prisastvie.html", "text": "Депутатите в парламентарната комисията по вероизповеданията се скараха, вместо очакванията споровете да се развихрят между представителите на различните религиозни общности.Искрен Веселинов от ОП смята, че промените на Цветан Цветанов и Мустафа Карадайъ не бива да се приемат, защото те не са присъствали на заседанието. Йордан Цонев е на заседанието, но депутатът от ВМРО не приема присъствието му. Няма такова задължение между първо и второ четене вносителите да ги аргументират, според депутата от ДПС. Няма задължения на вероизповеданията по този закон, има права, обясни Йордан Цонев.Аз вървя по доклада, вие в зала може да го опровергаете, каза председателят на комисията по вероизповедания и депутат от ГЕРБ Красимир Велчев.Как да го аргументирам, като правим нещо незаконно, не се даде патриотът. Йордан Цонев реши да му разясни практиката. Депутатът от ОП Павел Шопов поиска вероизповеданията да имат и задължения. Ще саботираме закона с измислени правила ли, ядоса се депутатът от ДПС Цонев.Докато те спореха, се оказа, че някои от присъстващите членове на комисията не са разбрали какво точно се гласува и какво не.Припомняме, .В комисията се провежда второ гласуване на измененията и допълненията на Закона за вероизповеданията.Евангелските и , тъй като те застрашават основни човешки права. Религиозните общности организират няколко седмици вече протестни шествия в София, като се заканиха да атакуват в съда, включително и на европейско ниво предлаганите текстове.Отделно с текстове от Закона за вероизповеданията се опитват да се постигнат цели в борбата с тероризма.", "date": "2018.12.19", "title": "Депутатите от комисията по вероизповедания се изпокараха за присъствие"}
{"url": "https://news.bg/politics/ms-prie-postanovlenieto-za-izpalnenie-na-byudzhet-2019.html", "text": "Министерският съвет прие Постановлението за изпълнението на държавния бюджет на Република България за 2019 г. Това е направено в определения в Закона за публичните финанси едномесечен срок след обнародването на годишния закон за държавния бюджет.С него се определят конкретни задължения и отговорности на разпоредителите при изпълнението на съответните им бюджети. Конкретизират се и показателите по отделните бюджетни програми на разпоредителите, които прилагат програмен формат в рамките на утвърдените с годишния закон за държавния бюджет разходи по области на политики и бюджетни програми.Процедурите за отпускане и изразходване на планираните средства в Закона за държавния бюджет за 2019 г., които се регламентират в постановлението, подпомагат създаването на добра организация и осигуряването на условия за прозрачност на изпълнението на държавния бюджет. Постановлението за изпълнението на държавния бюджет съдейства за ефективното разпределение и управление на държавните финансови ресурси, както и за запазването на устойчивостта при изпълнението на държавните функции и осъществяването на основните дейности, които се финансират от държавния бюджет.", "date": "2018.12.19", "title": "МС прие постановлението за изпълнение на Бюджет 2019"}
{"url": "https://news.bg/euronews/ek-pregovarya-sas-sasht-za-otpadaneto-na-vizite-za-balgari.html", "text": " \"Постигането на визова реципрочност за всички държави на ЕС е основният ни приоритет.\" Това заяви еврокомисарят по въпросите на миграцията, вътрешните работи и гражданството Димитрис Аврамопулос във връзка с напредъка на ЕК за последните 12 месеца за постигането на визова реципрочност със САЩ.Към момента гражданите на само 5 страни от ЕС се нуждаят от виза, за да пътуват за САЩ. Това са България, Кипър, Полша, Румъния и Хърватия.Действията за постигането на визова реципрочност са основен принцип на общата визова политика на Европейския съюз и ЕК продължава твърдо да се бори за постигне на безвизов режим за пътуване в САЩ за всички държави членки.\"Опитът показва, че постоянната дипломатическа ангажираност води до положителни резултати и ние ще се придържаме към този подход и по отношение на САЩ. Безвизовото пътуване е както в наш интерес, така и в интерес на САЩ, и ние очакваме конкретни действия от всички страни за постигането на тази цел\", посочи още Аврамопулос.През последните 12 месеца контактите със САЩ на политическо и техническо равнище се активизираха, пишат от ЕК. Визовата реципрочност беше обсъдена по време на всички официални срещи между ЕС и САЩ.Еврокомисарите са категорични, че действията в тази посока ще продължат, като засегнатите страни ще бъдат подкрепяни, включително с финансова помощ. ЕК ще работи в тясно сътрудничество с петте страни, за да им помогне да изпълнят изискванията на Програмата на САЩ за премахване на визите.", "date": "2018.12.19", "title": "ЕК преговаря със САЩ за отпадането на визите за българи"}
{"url": "https://news.bg/regions/babh-otkri-ognishte-na-ptichi-grip-vav-vidinsko.html", "text": "Българската агенция по безопасност на храните констатира ново огнище на птичи грип в лично стопанство в село Косово, община Брегово.Пробите са потвърдени от Националната референтна лаборатория.Засегнатите птици в обекта са кокошки, фазани и гълъби. Със заповед на изпълнителния директор БАБХ Дамян Илиев са предприети мерки за ликвидирането на огнището, за да се избегне разпространението на инфекция сред птиците в района.При направена проверка на 18 декември е забелязано, че част от птиците липсват. По този повод са проведени срещи с областния управител на Видин, служители на ДАНС и МВР. След това са предприети действия за откриване на заразените птици.На собственика е съставен акт за нарушение за неспазване на мерките за възбрана и разпространение на инфекцията.Определени са 3-километрова предпазна зона и 10-километрова зона за наблюдение около констатираните огнища на заболяването.В ограничителните зони няма индустриални птицевъдни обекти, а само лични стопанства.Забранено е движението на птици и продукти от тях в и от предпазната и наблюдаваната зона. Извършва се и преброяване на птиците в тези зони.Свикана е и комисия, която със съдействието на кметовете да следи обектите за извършване на прегледи и вземане на проби при съмнения за заболяване.", "date": "2018.12.19", "title": "БАБХ откри огнище на птичи грип във Видинско"}
{"url": "https://news.bg/health/aptekite-shte-poluchavat-po-2-lv-za-predlagane-na-skapi-lekarstva.html", "text": "Предложението да не се заплащат 2 лева за обработка на рецепти за скъпоструващи лекарства, което НЗОК и Министерството на здравеопазването направиха едва вчера, отпада от проекта на Наредба 10. Това стана ясно след провелата се днес среща на здравния министър Кирил Ананиев и зам.-министъра Жени Начева с представители на пациентски организации и председателя на Управителния съвет на Българския фармацевтичен съюз проф. Илко Гетов.Пенка Георгиева от пациентски организации \"Заедно с теб\" уточни, че предложението няма да фигурира в проекта за обществено обсъждане, който предстои да бъде качен на сайта на Министерството на здравеопазването.Относно отстъпките за лекарствата тя информира, че веднага след Нова година ще бъде сформирана работна група, за се намери оптимален вариант и за пациентите, и за фармацевтите. Решенията, които се приемат на срещата, също ще бъдат включени в Наредба 10.Припомняме, вчера председателят на Асоциацията на аптеките в България Николай Костов алармира, че аптеките може да спрат да продават скъпоструващите лекарства с протоколи, които се заплащат изцяло от Здравната каса заради решението на НЗОК да спре да заплаща таксата от два лева на фармацевтите за обработване на протоколите. Въпреки че според Касата това решение е в полза на пациентите, самите те видяха в тази стъпка обслужване на корпоративни интереси.", "date": "2018.12.19", "title": "Аптеките ще получават по 2 лв. за предлагане на скъпи лекарства"}
{"url": "https://news.bg/world/gladnata-za-rabotna-raka-germaniya-oblekchava-imigratsionnite-pravila.html", "text": "Гладната за работна ръка Германия реши да облекчи имиграционните правила, за да привлече чужденци, които търсят работа и да замени застаряващата работна сила, въпреки че в страната има сериозна обществена съпротива срещу мигранти, информира АФП.Кабинетът на германския канцлер Ангела Меркел одобри нов имиграционен проектозакон, който трябва да бъде прокаран в Бундестага през следващата година, вероятно с някои поправки.Икономическият министър Петер Алтмайер определи решението на кабинета за първия имиграционен закон като \"исторически ден\". Новият проектозакон има за цел да привлече квалифицирани работници от чужбина с немски език, включително и от държави извън ЕС. Правителството обещава да преминават през облекчена визова процедура и по-малко бюрократични пречки.\"\", обяви вътрешният министър Хорст Зеехофер.На чужденци с професионална квалификация като готвачи, работници в металургията и IT сектора ще им се позволи да си потърсят работа в най-голямата икономика в ЕС в рамките на шест месеца при условие, че имат финансовите възможности до намиране на работа.Отделно положение, което предизвика спорове, ще позволи постоянно пребиваване на някои бежанци с отхвърлени молби в Германия, чиито родни държави се разглеждат като опасни.За да се квалифицират, те трябва да са работили на пълен работен ден 18 месеца, да говорят немски език най-малко на средно ниво, да са се интегрирали в обществото, да могат да докажат самоличността си и да нямат криминално минало.Според данни на базирания в Кьолн Германски икономически институт в някои сфери има 338 200 свободни работни места.", "date": "2018.12.19", "title": "Гладната за работна ръка Германия облекчава имиграционните правила"}
{"url": "https://news.bg/regions/zasileni-patni-proverki-po-praznitsite-obeshtava-varnenskata-politsiya.html", "text": "Започна акция за контрол на поведението на пешеходците, съобщиха от пресцентъра на МВР във Варна.Операция \"Пешеходна пътека\" е насочена към всички участници в движението на пътя и поведението им в районите с пешеходни пътеки. Целта й е да напомни на шофьорите и на пешеходците за техните задължения и отговорности на пътя, както и това, че със своето правилно поведение могат да допринесат за безопасността на движението по пътищата.Предвижда се акцията да подобри обстановката по безопасност на движението по време на коледните и новогодишните празници, когато се очаква гражданите и гостите на града да бъдат активни участници в него.Областната дирекция на МВР във Варна напомня, че за предстоящите празници ще бъде осигурено засилено полицейско присъствие по главните пътни артерии, както и по входовете и изходите на града в дните, в които се очаква засилен поток от автомобили от и към Варна.Полицейски екипи ще регулират движението, за да не се образуват автомобилни колони.Особено внимание при проверките ще се обръща на водачи с рисково поведение, свързано с неправилно изпреварване, неправилни маневри и отнемане на предимство.Водачите ще бъдат проверявани и за шофиране с превишена скорост, без свидетелство за правоспособност или след употреба на алкохол или наркотични вещества.", "date": "2018.12.19", "title": "Засилени пътни проверки по празниците обещава варненската полиция"}
{"url": "https://news.bg/int-politics/sasht-nalagat-novi-sanktsii-na-rusiya.html", "text": "САЩ наложиха нови санкции, свързани с Русия, като същевременно обявиха, че възнамеряват да отменят санкциите срещу руските компании \"Русал\", EN+ и ESE. Това става ясно от информация на американското финансово министерство, цитирана от \"Ройтерс\".Трите компании са се съгласили с промени в преструктурирането, включително намаляването на дела от капитала на предприятията на руския олигарх Олег Дерипаска.Министерството на финансите на САЩ също така е добавило 18 руски физически лица и четири руски компании към списъка със санкциите, включително главния счетоводител на руска компания, за която се твърди, че е участвала в информационна война.", "date": "2018.12.19", "title": "САЩ налагат нови санкции на Русия"}
{"url": "https://news.bg/int-politics/oon-prie-globalniya-pakt-za-migratsiyata.html", "text": "С огромно мнозинство от 152 гласа \"за\" Общото събрание на ООН прие Глобалния пакт за миграцията. Против гласуваха пет страни - САЩ, Израел, Унгария, Чехия и Полша.България беше една от 12 страни, които гласуваха \"въздържал се\". От Европа останалите бяха Австрия, Швейцария и Италия, отбелязва АП.Според агенцията гласуването в ООН беше предвидимо, защото на  пактът бе одобрен от 164 страни, отбелязва АП.САЩ и Унгария отхвърлиха документа. Двете страни посочиха, че пактът подкрепя миграцията за сметката на националните интереси на отделните страни.Това е първият международен документ по проблема с миграцията. Той не е правно обвързващ, припомня АП.", "date": "2018.12.19", "title": "ООН прие Глобалния пакт за миграцията"}
{"url": "https://news.bg/bulgaria/ot-letishte-sofiya-razkriha-kolednite-si-bonusi.html", "text": "Във връзка с неверни твърдения в статия на OffNews от 19.12.2018 г. правим следните уточнения. Това обявиха от летище \"София\".Направеният коментар по отношение на разпределените коледни премии за висшия мениджмънт от 50 000 лв. не отговаря на истината. Ръководството на \"Летище София\" ЕАД, както и всички работещи в дружеството са получили по 500 лв. социално подпомагане за Коледа. Изплащането на сумата е въз основа на Колективния трудов договор, решение на Общото събрание на работниците, одобрено от синдикалните организации и е извършено при спазване на разпоредбите на Закона за корпоративното подоходно облагане.Във връзка с фактите, изнесени за сключен договор между \"Летище София\" ЕАД и \"Кита България\" ООД заявяваме, че:\"Летище София\" ЕАД е единственият оператор на магазините за безмитна и травъл ритейл търговия. До настоящия момент на летището е имало един доставчик на чуждестранни стоки и 50 по-малки за български стоки и продукти. В отговор на желанията на пътуващите за по-голямо разнообразие на стоки и марки, настоящото ръководство на \"Летище София\" ЕАД работеше в посока да осигури повече възможности и по-добри цени за крайния потребител. Това би могло да бъде осъществено с навлизането на още доставчици на стоки и търговски марки, което да създаде конкурентна среда.\"Летище София\" ЕАД, като оператор на безмитните и травъл ритейл магазини, е обект на запитвания от различни доставчици, включително и от \"Кита България\" ООД. Договорните отношения с фирмата са резултат от едногодишни търговски преговори и работни срещи с PAVO. Фирмата е най-голямата верига от магазини за безмитна търговия в Украйна с опит от над 27 години в областта на безмитните услуги на международни летища. Същата фирма е оператор на магазините за безмитна и травъл ритейл търговия в Словения. Представител за страната на PAVO е \"Кита България\" ООД.Сключеният договор не попада в обхвата на Закона за обществените поръчки, защото се отнася за извършвана от дружеството търговска дейност с препродажба на стоки на трети лица.Първата доставка от \"Кита България\" ООД е получена на летище София не през септември, а на 12.12.2018 г. и е съставена само от неприсъстващи досега продукти в магазините за безмитна и травъл ритейл търговия.Използваме случая да ви информираме, че \"Летище София\" ЕАД продължава да води преговори и да търси още нови доставчици.", "date": "2018.12.19", "title": "От летище \"София\" разкриха коледните си бонуси"}
{"url": "https://news.bg/disasters/amerikanski-senatori-iskat-aktsiya-sreshtu-rusiya-v-cherno-more.html", "text": "Американски сенатори призоваха да се предприемат по-активни действия срещу Русия в Черно море. Белият дом иска свобода за корабоплаването, предаде РИА \"Новости\".Американските сенатори смятат, че трябва да се проведе многонационална операция срещу Русия в Черо море. Тя ще има за цел да се гарантира свободата на корабоплаването.Проектът събира подкрепата на 41 сенатора от 100.Те смятат, че инициативата на САЩ има за цел да се покаже подкрепа за международно признатите граници, да се гарантира безопасното плаване през Керченския проток и да се сдържат руските амбиции за активно показване на суверенитет.Русия продължава да държи в плен украински кораби и екипаж по обвинение, че са нарушили правилата за корабоплаване в Керченския проток. Международни експерти вече доказаха, че тяхното задържане е станало в международни води.", "date": "2018.12.19", "title": "Американски сенатори искат акция срещу Русия в Черно море"}
