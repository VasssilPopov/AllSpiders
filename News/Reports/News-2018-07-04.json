{"url": "https://news.bg/world/tol-sistemata-tragva-ot-yanuari-2019-g.html", "text": "Очаква се ТОЛ системата да влезе в експлоатация за автомобили до 3.5 тона през януари 2019 г., а за автомобили над 3.5 тона - до август 2019 г.Това заяви транспортният министър Ивайло Московски. Той участва на заседание на Съвета за сътрудничество на високо равнище, който се провежда в Солун.В рамките на четиристранната среща министрите обсъдиха изграждането на мултимодалния коридор Солун - Кавала - Александруполис - Бургас - Варна - Русе, както и евентуалното включване на Румъния в това направление.Облекчения за транспорта на стоки през България, Румъния, Сърбия и Гърция са договорени при срещата на лидерите на четирите държави.", "date": "2018.07.04", "title": "ТОЛ системата тръгва от януари 2019 г."}
{"url": "https://news.bg/health/nyama-da-sprat-toka-na-plovdivskata-bolnitsa.html", "text": "Ръководството на Пловдивската окръжна болница е постигнала договореност с фирмата, търговец на електроенергия, да бъде преведена част от дължимата сума след получаване на субсидията от Министерството на здравеопазването, съобщиха от Здравното министерство.Припомняме, по-рано през деня стана ясно, че търговец на ток е поискал от електроразпределителното дружество за Пловдив да бъде прекъснато захранването на една от най-големите болници в Пловдив - Окръжната. Причината са неизплатени задължения.В «УМБАЛ Пловдив» АД е получено писмо от доставчик на свободния пазар на електроенергия за преустановяване на захранването на 09 юли 2018 г., поради неразплатени задължения. Доставчикът е поискал спиране на тока от същата дата и от Елекроразпределение Юг.Първоначално бе съобщено, че остатъкът от дължимата сума на болницата към ЕВН ще бъде изплатен в края на месец юли - след като болницата получи пари от НЗОК по договор за извършените дейности.Малко по-късно от МЗ коригираха информацията, че остатъкът от задължението ще бъде изплатено към търговеца на ток след като болницата получи парите си от НЗОК по договор за извършените дейности.Междувременно от Здравното министерство изплатиха на \"УМБАЛ-Пловдив\" АД изравнителна субсидия за вече извършена дейност за месеците април и май 2018 г. Изплатена е и авансова субсидия за спешна помощ за месец юни 2018 г., във връзка с договор за финансиране по реда на Методиката за субсидиране на лечебните заведения през 2018 г., уточниха от МЗ.", "date": "2018.07.04", "title": "Няма да спрат тока на пловдивската болница"}
{"url": "https://news.bg/world/brekzit-okazva-nay-negativno-vliyanie-varhu-britantsite-izvan-london.html", "text": "Брекзит ще окаже най-негативно влияние върху британците извън Лондон, показват две проучвания, цитирани от \"Гардиън\".Сметките на домакинствата ще се увеличат между 245 британски лири и 1 961 паунда на година след Брекзит, като най-засегнати ще са групите с най-ниски доходи и хората в Северна Ирландия, Уелс, Централна и Североизточна Англия.Институтът за изследване на обществената политика е установил, че \"твърд\" Брекзит ще засегне най-много британците, които не живеят в Лондон, тъй като разходите на домакинствата ще включват повече стоки и услуги, които ще са с по-високи цени.Нашите открития показват, че скокът на цените след Брекзит ще засегне доходите предимно извън Лондон, обяви Марли Морис от института.Уелс и Североизточна Англия са пред най-голям риск, защото предимно разчитат на производството на стоки и храни, които са изнасяни за ЕС, включително агнешко месо от Уелс, самолетни части на Airbus и автомобили.Проучване на консултантската компания \"Оливър Уайман\" е достигнало до подобни заключения. Изследването показва, че след Брекзит кошницата със 150 вносни продукта ще поскъпне за всички потребители, без значение от доходите и къде живеят.Но най-засегнати ще са най-бедните райони. Пресметнато е, че почти 1 000 британски лири допълнително ще трябва да отдели всяко домакинство при \"твърд\" Брекзит, което ще доведе до увеличаване на бюрократичния апарат, мита и увеличаване на разходите за труд.При \"мек\" Брекзит домакинствата ще трябва да отделят допълнително 245 британски лири на година.", "date": "2018.07.04", "title": "Брекзит оказва най-негативно влияние върху британците извън Лондон"}
{"url": "https://news.bg/society/prof-durankev-broyat-na-pensionerite-ne-se-uvelichava.html", "text": "\"След 2000-та година няма увеличаване на дела на пенсионерите и те би трябвало да получават по-високи доходи, за да изкарат щастливо своите старини. Не бива да ги забравяме с ниски доходи като токсични отпадъци.\". Това заяви икономистът проф. Боян Дуранкев пред БНР.По думите му в редица европейски страни пенсионерите получават над 100% от заплатата си след пенсиониране. Той даде пример с Хърватия, където получават 129 %, в Турция пенсионерите получават 100 %, в Холандия - 101 %, над 90 % спрямо доходите си.По-високи доходи получават даже пенсионерите в Индия, Португалия и Италия, а най-ниските доходи спрямо това, което са заработвали хората, в момента са във Великобритания. Европейският съюз е средно със 71%.\"Логиката е много проста - вие сте работили 40 години, така че сте натрупали за следващите 4 или 14 години, които ви остават достатъчно средства, за да живеете добре и по-добре\", каза Дуранкев.Той иронично анализира с какви пари ще разполага получателят на минимална пенсия на ден след увеличението от 1 юли. \"От този момент щастливият български пенсионер с минимална пенсия ще заживее с 6 лв. и цели 92 стотинки. Нещо изключително високо! Как да не замечтае човек да продължи работата си до смъртта си, че и след това?\", възкликна Дуранкев.В този момент минималната пенсия спрямо минималната заплата е 40%, а средната пенсия спрямо средната заплата - 33%, пресметна проф. Дуранкев. Той отбеляза още, че има тенденция на намаляване на спестяванията в ниските депозитни групи и обратен тренд при високите.Според икономиста много бързо тези пенсии ще бъдат подядени от инфлацията. Хората оцеляват ден за ден, смята той. \"Тази политика на доходите в България, която се прехвърли от времената БСП - Станишев в ерата Борисов 1, 2, 3 с ниски данъци за най-богатите, със същите данъци и за най-бедните - това нещо е срам и позор през 21 век\", допълни проф. Боян Дуранкев.", "date": "2018.07.04", "title": "Проф. Дуранкев: Броят на пенсионерите не се увеличава"}
{"url": "https://news.bg/world/izrael-othvarli-predlozhenie-za-mezhdunarodna-inspektsiya-na-yadreniya-obekt-v-dimona.html", "text": "Парламентът (Кнесет) на Израел отхвърли предложение за международен мониторинг на ядрения реактор в Димона, информира \"Джерусалим пост\".73-ма срещу 8 депутати отхвърлиха предложението на Джамал Захалка.Само депутатите от Обща листа на Захалка гласуваха в полза на законопроекта, който принуждава Израел да се подпише под Договора за неразпространение на ядрени оръжия в рамките на месец и да позволи на Международната агенция за атомна енергия да инспектира ядрения обект в Димона.Захалка предупреди по време на дебата в Кнесета, че обектът заплашва региона, жителите и имуществото, особено ако възникне земетресение. Той също подчерта, че ядреното съоръжение насърчава съседни държави да изградят подобни обекти.\"Докато Израел притежава ядрени оръжия, други държави в региона също ще се опитват да се сдобият, и те ще го направят рано или късно. Това е единственият начин за ядрено разоръжаване на Близкия изток, включително и Израел\", изтъкна той.Депутатът попита енергийния министър Ювал Щайниц дали Израел има ядрена централа в Димона. Министърът отговори, че Израел няма да позволи на Ирак, Сирия или Иран да се сдобият с ядрени оръжия., продължи той и уточни, че Международната агенция за атомна енергия няма нищо общо със земетресенията.Щайниц нарече законопроекта \"шега\".Вярва се, че Израел е единствената ядрена държава в Близкия изток. Тел Авив нито потвърждава, нито отрича, че има ядрен арсенал.", "date": "2018.07.04", "title": "Израел отхвърли предложение за международна инспекция на ядрения обект в Димона"}
{"url": "https://news.bg/regions/i-s-vertolet-izdirvaha-padnaliya-v-reka-iskar-petar-hristov.html", "text": "И с хеликоптер на Гранична полиция, оборудван с термокамери, издирваха падналия в река Искър Петър Христов. В мащабната операция по вода и суша бяха използвани и дронове за наблюдение на терена, съобщи БНР.От двете водно-електрически централи край Мездра помогнаха на спасителния екип като понижиха речното ниво между съоръженията. Имаше предположения, че мъжът може да е в този участък.39-годишният мъж бе понесен от реката при подготовката на приключенския многобой, който трябваше да се проведе на 1 юли край града. Инцидентът стана ден по-рано при монтиране, обезопасяване и тестване на сал, част от препятствията за многобоя.Още същата вечер кметът на Мездра Генади Събков отмени мероприятието, а издирването продължи до късно вечерта. След това в търсенето се включиха водолази, както и много приятели на Петър Христов и доброволци. Издирването ще продължи.", "date": "2018.07.04", "title": "И с вертолет издирваха падналия в река Искър Петър Христов"}
{"url": "https://news.bg/politics/borisov-gneven-na-patriotite-s-tehnite-kamani-po-tyahnata-glava.html", "text": "Премиерът Бойко Борисов е разпоредил на Цветан Цветанов да се изтегли  като обикновените. \"Оказва се, че освен Политическа Партия ГЕРБ друг за бюджета не мисли. Когато не събираме пари от бездимните цигари, това е загуба за държавния бюджет\", коментира темата премиерът на летището в Солун.Борисов разбира когато опозицията атакува, защото \"това им е работата\", но в случая говорят и коалиционни партньори, наслушал се е на големи глупости днес, обясни той. Той е гневен на патриотите и се закани \"с техните камъни по тяхната глава\", когато есента започне обсъждането на бюджета и партньорите поискат пари за пенсии, за отбрана и др.\"ГЕРБ не е тупан, всяка сутрин да бият по него\", продължи да се гневи Борисов.\"Само ще им кажа, че след един-два месеца започваме да гледаме бюджета и ще дойдат с огромните си искания за въоръжение, за пенсии, за какво ли не. Всички говорят само колко разходи да се направят, за самолети - милиарди, допълнително за танкове, дайте за пенсии, дайте за заплати, дайте за военни, дайте за полицаи, все едно държавната хазна е каса без дъно, от която всеки гребе\", обясни Борисов.А това, че има облага за бизнесмен или депутат е огромна лъжа, не - дори жълта новина, не фалшива новина, няма нищо общо с истината, добави премиерът.Борисов обясни, че става въпрос за \"Филип Морис\" и правят този подарък, бедна България, подарява тези пари и патриотите като дойдат сега за бюджета, \"ще им извадя тези пари\" - \"Много им стисках зъбите, достатъчно\", отсече Борисов.По думите му, имаме най-ниските данъци в Европа и най-ниското ДДС, а той постоянно чува \"дайте още милион, дайте милиард\".Премиерът предлага другите партии да си направят сметка, че един ден и те ще управляват. След четири години, след три години, няма да сме вечни, един ден ще управляват и други партии, да запомнят това, този зверски популизъм няма да излезе на добре, добави Бойко Борисов, намеквайки за предстоящите избори.", "date": "2018.07.04", "title": "Борисов гневен на патриотите: С техните камъни по тяхната глава"}
{"url": "https://news.bg/world/turtsiya-obyavi-okonchatelnite-rezultati-ot-prezidentskiya-i-parlamentaren-vot.html", "text": "Върховният избирателен съвет на Турция съобщи окончателните резултати от проведените на 24 юни президентски и парламентарни избори, информира \"Дейли сабах\".Съветът потвърди победата на настоящия президент Реджеп Ердоган, който е получил подкрепата на 52,59% от гласовете.От 50 068 627 валидни гласа Ердоган, кандидатът на управляващата Партия на справедливостта и развитието, подкрепян от Партията на националистическото действие, е получил 26 330 823 гласа. След него се нареждат кандидатът на Републиканската народна партия Мухарем Индже с 30,64% или 15 340 321 гласа; Селахатин Демирташ - 8,40% или 4 205 974 гласа; Мерал Акшенер - 7,29% или 3 649 030 и други с под 1% подкрепа.Управляващата  получава 295 места (42,56% или 21 338 693 гласа, от които 776 591 в чужбина) в 600-местния парламент;  ще има 146 места (22,65% или 11 354 190 гласа, от които 267 293 в чужбина); прокюрдската  ще държи 67 места;  - 49 места и с 43 места.59 367 469 са регистрираните избиратели, от които 51 189 444 са използвали правото си на глас. Невалидните бюлетини са 1 052 269, а общата избирателна активност на изборите е била 86,22%.", "date": "2018.07.04", "title": "Турция обяви окончателните резултати от президентския и парламентарен вот"}
{"url": "https://news.bg/world/v-daniya-zabraniha-paleneto-na-ogan-na-otkrito-zaradi-neobichayno-vreme.html", "text": "Противопожарната служба на Дания забрани паленето на огън на открито заради необичайно засушаване и горещо метеорологично време в Скандинавия, информира АП.Забраната, която влезе в сила от днес, идва след няколко седмици на изключително малко количество дъжд. Метеорологичният институт на Дания съобщи, че тази година юни месец е най-горещият от 26 г. Говорителят на института Микаел Шарлинг подчерта, че не се очакват валежи.Институтът е отчел през май средна температура от 15 градуса по Целзий, с което се подобрява предишният рекорд от 13,8 градуса по Целзий през май 1889 г.Подобни предупреждения за риск от пожари има и в южните части на Швеция и Норвегия.", "date": "2018.07.04", "title": "В Дания забраниха паленето на огън на открито заради необичайно време"}
{"url": "https://news.bg/society/balkanite-svit-pazar-a-mnogo-medii.html", "text": "Въпреки свития пазар на Балканите има огромно количество медии на глава от населението. Това коментира за news.bg Йордан Божилов, председател на \"Софийски форум за сигурност\".Медиите са много, а пазарът е много свит - много малко средства се разпространяват към и чрез медиите. Това означава, че в повечето от страните контролът е в бизнеса или във външни фактори, обясни Божилов, един от организаторите на международната конференция \"Западните Балкани по техния път към ЕС и НАТО: Ролята на медиите и (дез)информацията\", която се състоя в Дома на Европа в София.Наблюденията са и че в повечето от страните няма структури или организации, които да предоставят пълна информация за медийния пазар и на контролират разпространението на фалшиви новини. Божилов не може да отговори на въпроса къде е най-тежко положението - \"Едва ли може да се твърди, че в една или друга страна е тежко. Важно е да се види какви са механизмите, така че обществото да бъде информирано по един правилен начин.\" Под правилен начин се разбира - хората да имат достъп, да бъдат информирани.\"С пропаганда не може да се обори пропагандата, трябва просто всеки един човек да има достъп до истинските новини\", заяви Йордан Божилов.Божилов отбеляза и приноса на България чрез председателството да постави въпроса за европейското бъдеще на Балканите. Искам тази тема да продължи, ще бъде голяма грешка, ако с председателството и темата за Западните Балкани изчезне от дневния ред или набраната инерция бъде убита, коментира той.Информацията, дезинформацията, социалните ботове и ролята им за разпространението на фалшивите новини в страните от Западните Балкани бяха във фокуса на дискусия, посветена на развитието на медийната среда. Конференцията е част от по-голям проект, чиято цел е да анализира медийната ситуация в страните от Западните Балкани.Той е част от медийната програма за Югоизточна Европа на фондацията и има за амбициозна цел да определи факторите, които влияят за разпространението на дезинформацията и пропагандата в страните от региона и да набележи мерки, които да подобрят информационната среда на Балканите. Не е едно просто събитие - предложения за политики, предложения, които ще бъдат изпратени на НАТО и ЕС.Заместник-министърът за Българското председателство на Съвета на ЕС Моника Панайотова заяви, че свързаността на Балканите играе основна роля, за да се промотират европейските и евроатлантическите ценности и да се противодейства на рисковете, свързани със сигурността и отбраната и създаването на фалшиви новини.Панайотова изтъкна, че срещата на върха ЕС - Западни Балкани, която се проведе в София по време на председателството, е историческо събитие и посочи, че тази среща е дала силен знак за ангажимента към европейските ценности.Панайотова заяви, че фокусът е бил както върху европейската перспектива, така и върху свързаността, и отбеляза, че свързаността е основен елемент за една позитивна трансформация. По думите й срещата на върха успешно е постигнала няколко основни цели, сред които да се утвърди европейската перспектива на региона, да се подобри свързаността.Тя припомни и че Съвет \"Общи въпроси\" е отворил пътя за започване на преговори с Република Македония и Албания през юни 2019 г.Панайотова обърна внимание и на насърчаването на европейските ценности и борбата с пропагандата и дезинформацията. Тя акцентира върху образованието и свързаността и посочи, че е важно усилията да се фокусират върху младите хора.Новите технологии променят начина, по който оценяваме и имаме достъп до информацията, каза Моника Панайотова и коментира, че интернет има огромен потенциал да подобри плурализма на медиите и свободата на изразяването. По думите й младите хора използват много интернет и социалните медии и трябва да бъдат обучени правилно, за да различават истинските от фалшивите новини.България особено набляга на дигиталните умения, заяви Панайотова и изтъкна, че ЕС и Западните Балкани продължават на инвестират усилия да засилят медийната среда. Според нея ЕС и страните от Западните Балкани имат общ интерес да се справят с предизвикателствата на дезинофрамицията.", "date": "2018.07.04", "title": "Балканите - свит пазар, а много медии"}
{"url": "https://news.bg/world/rumanets-dokaza-che-e-zhiv-sadat-otmeni-smartniya-akt.html", "text": "Гражданин на Румъния юридически оживя две години, след като семейството му го обяви за мъртъв след десетилетия в неизвестност, съобщиха съдебни източници, цитирани от АФП.Константин Релиу работи в Турция повече от 20 г. и се завърна в страната си през януари, за да установи, че съпругата му официално го е регистрирала като мъртъв от 2016 г.63-годишният готвач успя при втория си опит да убеди съдиите в североизточния град Васулуи, че продължава да съществува. През март Релиу изгуби първото обжалване за отхвърляне на смъртния акт, защото е обжалвал твърде късно.Отказвайки да съществува със статута на \"живия мъртвец\", Релиу се обърна към съда в родния си град Бърлад.Въпреки че съдът постанови в негова полза, случаят не е закрит, тъй като всеки, който се съмнява, че съществува, може да обжалва решението в рамките на 30 дни.Медии съобщават, че Релиу е заминал да работи в Турция през 1992 г. и е загубил контакт със семейството си в Румъния след юли 1999 г. Съпругата му си помислила, че той може да е загинал при унищожителното земетресение в Северозападна Турция през август 1999 г.В Турция също не е имало официални данни, че румънецът е в страната към юли 1999 г., което спомогнало на румънските власти да го обявят за мъртъв.Турските власти задържали Релиу през миналата година с изтекли документи и го депортирали. Оттогава той разчитал на помощта на съседи, тъй като без официални доказателства, че съществува, не може да си намери работа или да получава социална помощ.", "date": "2018.07.04", "title": "Румънец доказа, че е жив, съдът отмени смъртния акт"}
{"url": "https://news.bg/society/ekipi-dezhuryat-zaradi-buryata-nad-sofiya.html", "text": "Във връзка с проливния дъжд в София екипи на дирекция \"Аварийна помощ и превенция\" са на терен.В момента по-силно вали в районите \"Кремиковци\", \"Искър\", \"Слатина\", \"Витоша\".Екипите на Аварийна помощ работят по два сигнала за завиряване в район \"Искър\" и \"Слатина\", както и по сигнали за паднали клони.В момента градският транспорт се движи по обичайните си маршрути.Припомняме, във връзка , кметът Йорданка Фандъкова коментира, че от все по-зачестилите дъждове, следствие от климатичните промени, сме свидетели, че най-важна е превенцията. Фандъкова отбеляза, че освен почистването на речните корита, ще се изградят и диги, ще се финансира и ежегодно почистването на 500-метрови участъци на язовирните стени.Столичният кмет призова българското общество да спазва превенцията по почистване и да не изхвърля отпадъци в отводнителните канали и шахти.", "date": "2018.07.04", "title": "Екипи дежурят заради бурята над София"}
{"url": "https://news.bg/politics/mbvr-ni-konsultira-za-rechni-baseyni-i-risk-ot-navodneniya.html", "text": "Международната банка за възстановяване и развитие - МВБР ще ни консултира по плановете за управление на речните басейни и риска от наводнения.Правителството предлага на Народното събрание да ратифицира Споразумението за предоставяне на помощни услуги в подкрепа на изготвянето на ПУРБ и ПУРН за България между Министерството на околната среда и водите и Международната банка за възстановяване и развитие.Споразумението е сключено в изпълнение на Меморандум за разбирателство между Правителството на Република България и Международната банка за възстановяване и развитие за партньорство и подкрепа при усвояване на Европейските структурни и инвестиционни фондове, подписан на 1 септември 2015 г.Документът предвижда Министерството на околната среда и водите - МОСВ да получи консултантски услуги в подкрепа на разработване на Плановете за управление на риска от наводнения (ПУРН - втори цикъл 2022-2027 г.) и Разработване на Плановете за управление на речните басейни (ПУРБ - трети цикъл 2022-2027 г.)По отношение на Плановете за управление на риска от наводнения Международната банка за възстановяване и развитие ще окаже съдействие на МОСВ за разглеждане на всички аспекти на управлението на риска от наводнения, при актуализацията на предварителната оценка на риска, както и за съставяне на карти на заплахата и риска от наводнения.Ще бъде консултирано разработването на методики и извършването на проучвания. Ще се определи програма от специфични мерки или комбинация от мерки за намаляване на неблагоприятните последици, превенция, защита и готовност за адекватна реакция на населението при наводнения, отчитайки влиянието на изменението на климата.За Плановете за управление на речните басейни се очаква да се постигне съответствие с приложимото законодателство на ЕС за водите. Ще се разработят методики и извършат проучвания. Ще се направи характеризиране на районите за басейново управление на водите, както и оценка на натиска, въздействието, риска и състоянието на водните тела.Ще се определят цели и мерки за постигане и поддържане на добро състояние на водните тела в рамките на съответните райони за басейново управление на водите.", "date": "2018.07.04", "title": "МБВР ни консултира за речни басейни и риск от наводнения"}
{"url": "https://news.bg/world/rumanskiyat-parlament-dekriminalizira-zloupotrebata-sas-sluzhebno-polozhenie.html", "text": "Долната камара на парламента на Румъния гласува за частично декриминализиране на злоупотребата със служебно положение, информира \"Ройтерс\".Промяната може да позволи отмяна на наложена присъда на най-влиятелния политик в страната и да повлияе върху други знакови дела в борбата с корупцията по високите етажи на властта.Мярката е приета на фона на протестите на опозиционни политици и активисти в борбата с корупцията, които обвиняват правителството, че позволява разпространение на злоупотребите.Но законопроектът вероятно няма да се превърне в закон, тъй като под него трябва да се подпише президентът Клаус Йоханис, който обяви, че ще оспорва законодателството в Конституционния съд.Промените, предложени от правосъдното министерство, бяха дебатирани в парламентарна комисия, Сената и долната камара в рамките само на три дни. Обикновено нормалната парламентарна процедура трае няколко седмици.Подобни изменения в Наказателния кодекс вероятно ще доведат до допълнително обтягане на отношенията с ЕС.Прокурори предупредиха, че стотици случаи на злоупотреба със служебно положение в съда могат да бъдат прекратени, ако промените, одобрени в долната камара от 167 депутати срещу 87, влязат в сила.Но Йоханис подчерта, че ще работи за спиране на мярката.Лидерът на управляващите социалдемократи Ливиу Драгня е осъден на три години и половина затвор за злоупотреба със служебно положение. Решението на Върховния съд се обжалва.Според промените злоупотребата със служебно положение няма да се възприема като престъпление, ако прокуратурата не успее да докаже, че обвиняемият е извършил деянието в своя полза или на роднини. Драгня ще спечели, тъй като той не е осъден, че се е облагодетелствал или някой свой роднина.Служител, който е спечелил по-малко 1 900 леи (474 долара) - минимална месечна заплата, в резултат на действията си, той не подлежи на съдебно преследване.Максималната присъда ще бъде намалена от седем на пет години и осъдени, които са на възраст над 60 години, ще лежат само 1/3 от присъдата си.", "date": "2018.07.04", "title": "Румънският парламент декриминализира злоупотребата със служебно положение"}
{"url": "https://news.bg/world/ep-se-obyavi-za-zabrana-na-ranni-i-nasilstveni-brakove.html", "text": "Европейският парламент (ЕП) гласува за забрана на сключването на ранни и насилствени бракове, информират от законодателния орган.С гласувания доклад ЕП призовава ЕС и държавите извън съюза да наложат забраната.Евродепутатите гласуваха за фиксирането на възрастта за брак на 18 години в целия ЕС. Те призоваха държавите членки да въведат забрана за ранните и насилствените бракове в законодателствата си и да гарантират нейното спазване. Евродепутатите отново призоваха държавите членки да ратифицират Истанбулската конвенция.Те призоваха ЕС в контекста на външната си политика и политика на сътрудничество за развитие да задължи всички партньори да забранят сключването на ранни и насилствени бракове и да приложат всички необходими мерки за гарантиране зачитането на забраната.Резолюцията призовава Европейската комисия да установи европейска система с база данни, която да включва информация за държави извън ЕС, да наблюдава насилствените бракове и да настоява за определянето на Европейска година за борба с детските, ранните и насилствени бракове.Евродепутатите признават, че неравенството, липсата на уважение към жените и момичета и наследените културни и социални традиции, които поддържат дискриминацията срещу жените, са сред причините за ранните и насилствени бракове.Резолюцията призовава ЕС да повиши осведомеността по проблема чрез насърчаване на диалога с ръководителите на общности, както и приемането на специални мерки за насърчаването на правата на жените и момичета, сред които са:‒‒ ‒ ‒ ‒‒ Ранните и насилствени бракове са най-често срещани в уязвими държави като тези, засегнати от бедност, нестабилност и конфликти, тези със слаба система за образование или с традиции, които насърчават неравенство.В някои държави, включително и в България, бракът е разрешен за лица, навършили 16 години, с разрешение от родителите.", "date": "2018.07.04", "title": "ЕП се обяви за забрана на ранни и насилствени бракове"}
{"url": "https://news.bg/world/iran-privika-poslanika-na-frantsiya.html", "text": "Иран привика посланика на Франция, за да изрази протеста си във връзка с проведена в Париж среща с иранци в изгнание, които се опитват да свалят правителството на Ислямската република, информира \"Ройтерс\", позовавайки се на местната агенция \"Фарс\".Срещата е организирана от иранската опозиционна група Национален съвет за съпротива в Иран, политическо крило на Организацията на муджахидините на иранския народ (ОМИН). Групата води въоръжена съпротива срещу иранското правителство от революцията през 1979 г. и е убила десетки висши политици.Говорителят на иранското външно министерство Бахрам Касеми заяви, че ведомството е привикало посланика на Франция във вторник.", "date": "2018.07.04", "title": "Иран привика посланика на Франция"}
{"url": "https://news.bg/bulgaria/nyama-bedstvashti-i-postradali-hora-sled-intenzivnite-valezhi-v-stolitsata-i-stranata.html", "text": "Няма данни за бедстващи и пострадали хора след интензивните валежи в столицата и страната, съобщават от пресцентъра на МВР.Екипи на ГД \"Пожарна безопасност и защита на населението\" работят по сигнали за наводнени улици, мазета, приземни етажи и дворове, както и за паднали дървета след интензивните валежи в няколко града в страната.Към 19.30 часа столични пожарникари са се отзовали на около 15 сигнала.Колегите им от Пловдив, Пазарджик и Пещера работят по общо 10 сигнала, толкова са и сигналите в Чирпан. След интензивните валежи в Перник в пожарната служба са постъпили към 25 сигнала.В Хасково и Димитровград, където дъждът е бил придружен със силен вятър, са получени четири сигнала за паднали дървета.", "date": "2018.07.04", "title": "Няма бедстващи и пострадали хора след интензивните валежи в столицата и страната"}
{"url": "https://news.bg/world/kitaysko-ruskite-otnosheniya-sa-nezamenimi-i-spetsialni-dovolen-si-dzinpin.html", "text": "Президентът на Китай Си Дзинпин определи отношенията с Русия като незаменими и специални, информира ТАСС.Дзинпин направи коментара по време на среща с председателя на горната камара на руския парламент Валентина Матвиенко, информира ТАСС.Китайският лидер припомни, че наскоро Путин посети Пекин и по време на визитата беше награден с орден за дружба.Това показва високата степен и особения характер на китайско-руските отношения, които фактически се явяват незаменими, каза Дзинпин на срещата.Държавният глава на Китай съобщи, че ще проведе разговори с руския си колега Владимир Путин в кулоарите на БРИКС в ЮАР на 25-27 юли.Ще обменим мнения за китайско-руските отношения и за плановете за сътрудничество, разкри Си Дзинпин.Според него контактите с руския лидер свидетелстват за стратегическото сътрудничество между двете държави.", "date": "2018.07.04", "title": "Китайско-руските отношения са незаменими и специални, доволен Си Дзинпин"}
{"url": "https://news.bg/politics/ot-knsb-podkrepyat-zakona-za-gorivata.html", "text": "От КНСБ подкрепят основната философия, заложена в проектозакона за горивата. Според тях целта е да бъде сложен ред на пазара на горива в полза на фиска и данъчните приходи в държавния бюджет. Подобно решение би помогнало както на хазната, така и на десетките хиляди заети в бранша.Това гласи становище на КНСБ и неговата федерация \"Химия и индустрия\" по повод проекта на закон за административно регулиране на икономически дейности, свързани с нефт и продукти от нефтен произход.Считаме, че напрежението, което се създава в момента, пречи на коректния и конструктивен социален диалог на засегнатите икономически общности.Политиката по отношение на горивата засяга както икономиката на страната, така и жизнения стандарт на всички българи. В същото време отчитаме, че този сектор е един от тези, в които сивата икономика има най-висок дял, мотивират се от синдикалната организация.Нашето становище винаги е било срещу сивата икономика, която ощетява коректния бизнес и ограничава възможностите на държавата да отдели средства за увеличение на социални разходи, заплати и пенсии, пише в позицията на КНСБ.Те припомнят, че проектозаконът не бе обсъден в Националния икономически съвет към Министерския съвет. От синдиката настояват Законът за горивата да бъде гласуван, отчитайки интересите на всички засегнати страни, включително и на малкия и средния бизнес, както и на българската индустрия, но най-вече на българските данъкоплатци, които не трябва да бъдат ощетявани за сметка на частни и други интереси, пишат от КНСБ.", "date": "2018.07.04", "title": "От КНСБ подкрепят Закона за горивата"}
{"url": "https://news.bg/disasters/pokachvaneto-na-morskoto-ravnishte-mozhe-da-struva-14-trln-dolara-godishno.html", "text": "Неуспехът да се реализира ограничаване на глобалното затопляне до 2 градуса по Целзий, поставено като цел от Парижкото споразумение за климата, което е подписано от всички страни по света без САЩ и Сирия, ще доведе до повишаване на морското равнище и ужасяващи глобални икономически последици.Това показва ново проучване, проведено от Националния океанографски център на Великобритания, което е публикувано в сп. Environmental Research Letters.Установено е, че покачването на морските равнища може да струва 14 трлн. долара до 2100 г., ако не бъде изпълнена целта за удържане на световните температури под 2 градуса над нивата от прединдустриалната епоха.Изследователите също така са установили, че страни с по-висок от средния доход като Китай ще изпитат най-голямото увеличение на разходите за наводнения, докато страните с най-високи доходи ще страдат най-малко, благодарение на съществуващите високи нива на защитна инфраструктура.Д-р Светлана Йеврейева от Националния океанографски център, която е водещ автор на изследването, изтъква: \"Повече от 600 млн. души живеят в ниски крайбрежни зони, на по-малко от 10 метра над морското равнище. В затоплящ се климат, глобалното морско равнище ще се повиши заради бурното топене на заледените райони на планетата и заради топлинното увеличаване на океанските води. Така че повишаването на морското равнище е един от най-увреждащите аспекти на нашия затоплящ се климат.\"Използвайки доходните групи на Световната банка (страни с високи, над средните, под средните и с ниски доходи), учените са оценили последиците от покачването на морското равнище в крайбрежните райони от глобална гледна точка, както и за някои отделни страни.\"Открихме, че при траектория с повишаване на температурата от 1,5 градуса, до 2100 г. средното ниво на морското равнище ще се е повишило с 0,52 метра. Но ако целта от 2 градуса не бъде изпълнена, ще станем свидетели на средно увеличение на морското равнище от 0,86 метра, а най-лошият сценарий е увеличение с 1,8 м\", посочва д-р Йеврейева.\"Ако затоплянето не бъде овладяно, глобалните годишни разходи за наводнения без адаптация ще се увеличат до 14 трлн. долара годишно при средно увеличение на морското равнище от 0,86 м и до 27 трлн. долара годишно за увеличение от 1,8 м. Това ще представлява 2,8 процента от световния БВП през 2100 година\", предупреждава ученият.Прогнозираната разлика в крайбрежните морски нива също така вероятно ще означава, че тропическите райони ще изтърпяват екстремни морски равнища по-често.", "date": "2018.07.04", "title": "Покачването на морското равнище може да струва 14 трлн. долара годишно"}
{"url": "https://news.bg/economics/pravitelstvoto-izmeni-naredbata-za-rabotnoto-vreme-pochivkite-i-otpuskite.html", "text": "На днешното си заседание правителството прие промени в Наредбата за работното време, почивките и отпуските. Целта на измененията е да се усъвършенства нормативната уредба за сумирано изчисляване на работното време, което обикновено се прилага при работа на смени. С промените се постига максимална степен на прецизност при отчитането на реално положения труд през отчетния период, което ще доведе до по-голяма справедливост при заплащането му.В наредбата се въвежда специална разпоредба (чл. 9б, ал. 3). С нея се определя, че когато работник или служител е ползвал отпуск за временна неработоспособност, за бременност, раждане или отпуск при осиновяване на дете до 5-годишна възраст през целия период или част от периода, за който е установено сумирано изчисляване на работното време, нормата за продължителността на работното му време се преизчислява. Това става като от нормата, утвърдена при съставяне на поименния график, се извадят часовете, в които не е бил на работа, тъй като е ползвал съответния вид отпуск.Измененията в наредбата не променят по никакъв начин реда за изчисляване и изплащане на паричните обезщетения, които се полагат на работника или служителя при ползване на изброените видове отпуски и не могат да доведат до ощетяване на неговите права.Редът и начинът за изчисляване и изплащане на паричните обезщетения при сумирано изчисляване на работното време е уреден в чл. 34 на Наредбата за паричните обезщетения и помощи от държавното обществено осигуряване. Съгласно ал. 1, паричното обезщетение за временна неработоспособност, за бременност и раждане и при осиновяване на дете до 5-годишна възраст при сумирано изчисляване на работното време и при работа на смени по часов график се изплаща за работните часове по личния график на осигурения, а ако няма такъв - по графика на звеното.", "date": "2018.07.04", "title": "Правителството измени Наредбата за работното време, почивките и отпуските"}
{"url": "https://news.bg/world/moskva-smyata-che-palnoto-izteglyane-na-iran-ot-siriya-e-absolyutno-nerealistichno.html", "text": "Пълното изтегляне на Иран от Сирия е \"абсолютно нереалистично\". Това заяви външният министър на Русия Сергей Лавров след среща с колегата си от Йордания, информира АП.Лавров подчерта, че би било \"абсолютно нереалистично\" да се очаква Ислямската република да пренебрегне интересите си. Той допълни, че регионалните сили трябва да обсъдят възраженията си и да договорят компромис.Русия и Иран предоставят важна военна помощ на силите на президента на Сирия Башар Асад, която спомогна за обръщане на хода на войната.Израел многократно предупреди, че няма да толерира иранско военно присъствие в Сирия. Еврейската държава на няколко пъти през последните месеци нанесе удари по ирански цели в арабската държава.Лавров каза още, че на 16 юли руският президент Владимир Путин и американският му колега Доналд Тръмп ще обсъдят ситуацията в Южна Сирия, където правителствените сили започнаха нова офанзива. Той поясни, че договореното с посредничеството на Русия, Йордания и САЩ спиране на огъня предвижда изтегляне на несирийските сили и армията на Сирия от границата с Израел.", "date": "2018.07.04", "title": "Москва смята, че пълното изтегляне на Иран от Сирия е \"абсолютно нереалистично\""}
{"url": "https://news.bg/politics/vanshno-ministerstvo-publikuva-godishnite-dokladi-po-pravata-na-choveka.html", "text": "Министерството на външните работи ще публикува на интернет страницата си годишните доклади за дейността на ведомството по правата на човека в България. Това реши правителството като прие промени в Решение от 19 декември 2013 г. за създаване на Национален координационен механизъм по правата на човека (НКМПЧ).Част от основната дейност на механизма е да координира работата на държавните институции по изпълнение на задълженията по правата на човека пред международните контролни и наблюдаващи органи, както и присъединяването на държавата към международни договори в тази област.Председател на координационния механизъм е министърът на външните работи. Сред членовете са министрите на правосъдието, на труда и социалната политика, на вътрешните работи, на образованието и науката, на регионалното развитие и благоустройството, на здравеопазването и на културата, както и ръководители на държавни агенции. Омбудсманът има статут на наблюдател.Първият доклад е изготвен през 2014 г. и заедно с тези за следващите 2 календарни години са приети от Министерския съвет.Новите промени в Решението предвиждат министърът на външните работи да изготвя проект на доклад, който да се изпраща за съгласуване с членовете на Националния координационен механизъм по правата на човека и след като бъдат отразени техните бележки - да се публикува окончателният вариант на страницата на дипломатическото ведомство.С новите промени се цели дейността на НКМПЧ да бъде по-прозрачна и достъпна, като ще се създаде възможност за по-близка комуникация с неправителствения сектор и за активното му ангажиране с работата на механизма.", "date": "2018.07.04", "title": "Външно министерство публикува годишните доклади по правата на човека"}
{"url": "https://news.bg/politics/ms-dava-4-5-mln-lv-za-preventsiya-na-afrikanskata-chuma.html", "text": "Министрите от кабинета одобриха допълнителни разходи в размер на 4,5 млн. лв. по бюджета на Министерството на земеделието, храните и горите. С тях ще се финансират мерки за предотвратяване появата на Африканска чума по свинете в Република България, съобщиха от Министерския съвет.Африканската чума по свинете е силно заразно вирусно заболяване по домашните и дивите свине. То се предава директно - чрез контакт между болни и здрави животни, индиректно - чрез контакт със замърсени с вируса материали и повърхности, чрез поглъщане на заразени фуражи и основно чрез хранене с отпадъци, съдържащи заразено свинско месо или месни продукти.Африканската чума по свинете се проявява с висока смъртност при домашните и дивите свине, като липсва лечение и ваксина.Веднъж проникнала в дадена държава болестта оказва значително негативно въздействие върху търговията, свиневъдството и ловното стопанство.Изкореняването на болестта е изключително трудно. При дивите свине може да отнеме години, поради което превантивните дейности и готовността за ранно откриване и предприемане на спешни мерки са най-ефикасната мярка за борба със заболяването.При липсата на ваксини или лечение на заболелите животни, единственият начин да се контролира заболяването в засегнатите територии е тотално унищожаване на заразените и контактните животни. Другата мярка - ограничаване на придвижването на свине или продукти, добити от тях.С оглед на усложнената епизоотична обстановка на територията на цяла Европа, Министерство на земеделието, храните и горите изготви план с неотложни мерки за предотвратяване на появата на заболяването на територията на страната.Засилен граничен контрол при движението на живи животни, контрол върху личния багаж на пътниците, пристигащи на територията на страната са основните мерки. Те се препоръчват за изпълнение от Българската агенция по безопасност на храните (БАБХ), Изпълнителна агенция по горите (ИАГ), държавните горски предприятия и ловните сдружения.Като мярка за предпазване от Африканска чума са засилени мерки за биосигурност в свиневъдните обекти, редуциране плътността на популацията от дива свиня на територията на страната и организиране и провеждане на лабораторен контрол също са в списъка от спешни мерки.", "date": "2018.07.04", "title": "МС дава 4,5 млн. лв. за превенция на Африканската чума"}
{"url": "https://news.bg/crime/prevozvachi-sreshtu-prevozvachi-kradetsat-vika-drazhte-kradetsa.html", "text": "С днешния протест представители на автобусните превозвачи обявяват, че не приемат становището на премиера Бойко Борисов, по чието нареждане бе оттеглен Законопроекта за автомобилната камара. Това заяви Магдалена Милтенова, председател на Браншовия съюз за стопанска инициатива в транспорта (БССИТ) по време на извънредна пресконференция на браншови организации на превозвачите. Пресконференцията мина под надслов \"Протест срещу кабинета Борисов\".Милтенова не разбира провелия се протест в защита на Законопроекта за българската автомобилна камара, тъй като проектозакона е изтеглен, както обеща министър-председателят. По думите й премиерът е очаквал обединение в бранша, а не протестни действия \"за\" и \"против\".Председателят на БССИТ изтъкна, че на протеста по-рано се е видяло кой кого представлява. Тя припомни, че очаква регламентация на националната представителност и обединение в една обща Конфедерация. Манипулация на общественото мнение е случващото се, според нея. Или казано на разговорен език: \"Крадецът вика: \"Дръжте крадеца!\", акцентира Милтенова.Тя посочи и че една от протестиращите фирми е осъдена да плати 17 хил. лв. глоба за нелоялна конкуренция, а нейни представители протестирали за защита на законопроекта.Каква всъщност е целта на протеста, поиска да знае Милтенова.Целта обединение на бранша ли е или целта е да се свали правителството, попита тя. Не можем да вървим срещу решението на премиера Борисов, ядоса се Милтенова.Кирил Банев, ръководител на фирма за транспортни превози, добави, че днешният ден е много важен за всички превозвачи, тъй като се приемат три закона, които биха обрекли на унищожение и на фалити транспортните фирми. Темата за Закона за автомобилната камара заема прекалено голямо място в дневния ред сравнено с далеч по-важната според него тема за мерките по пакета \"Макрон\". Другият закон, който засягал превозвачите и се гледа днес, е този за търговията на нефт и нефтени продукти.\"Автомобилната камара щяла да обедини транспортния сектор като цяло, но само от учебниците по история знам как се прави обединение. Тя щяла да ни гарантира и минимален праг на превозни цени\", ядоса се Банев и добави, че в България има 68 000 копия за товарни лицензии, от които над 30 000 работят в Европа.Ако пакетът \"Макрон\" бъде приет във вида, в който е заложен, всички камиони ще бъдат принудени да се прибират до България на всеки три седмици. Ако това на практика се случи, всички ние ще бъдем поставени в конкурентна среда, която ще създадем сами.Банев припомни, че няколко години подред Христо Христов, като член на КРИБ, е подготвял законопроекта за Автомобилната камара, а транспортните фирми, които го защитаваха и подкрепяха, седели от неговата дясна страна. Сред фирмите, които се открояват са \"Дискордия\", \"БАСАТ\", \"Юроспийд\" и други.Припомняме, вносителят на законопроекта за Автомобилната камара - депутатът от ГЕРБ Станислав Иванов, който предизвика организирани протести сред много представители на бранша, е . Това стана след с представители на протестиращите превозвачи.Още на  камара. Превозвачите се , че ако не бъдат чути и законопроектът за Автомобилната камара не бъде изтеглен, започват безсрочни протестни действия.  и от Асоциацията на индустриалния капитал в България, Българската стопанска камара и Българската търговско-промишлена палата.На  и автобуси блокираха движението в няколко големи градове. Протестът бе под надслов: \"\".", "date": "2018.07.04", "title": "Превозвачи срещу превозвачи: Крадецът вика \"Дръжте крадеца\""}
{"url": "https://news.bg/crime/brat-na-deputat-v-aresta-kato-rakovoditel-na-grupa-za-reket.html", "text": "Трима са задържани и обвинени от специализираната прокуратура като участници в група за рекет, която е поръчала следене и побой над застрелян в София данъчен служител.Тримата са задържани вчера, 3 юли, а операцията е проведена в София, Приморско и Белово. Групата се е състояла от четирима души, но един вече се намира в Бургаския затвор, където изтърпява присъда за незаконно притежание на оръжие.Единият от арестуваните, който е и ръководител на групата, е брат на народен представител. Той е задържан вчера.Според събраните доказателства групата е решавала чрез брутални силови действия (и срещу солидно заплащане) финансови спорове в полза на някоя от страните, поемала е и е изпълнявала поръчки за \"наказателни акции\" срещу конкретни хора, или е възлагала изпълнението им на трети лица.Събрани са доказателства, че групата е възлагала поръчки за следене и нанасяне на побой над .Сред основните задачи на разследващите дейността на престъпната група е да установят дали нейни участници, или лица, на които са възлагани поръчки за насилствени действия, имат връзка с покушението над данъчния служител.Припомняме, на 18 декември в центъра на столицата . Директорът на отдел \"Фискален контрол\" в НАП беше прострелян в дясното рамо, като бяха засегнати големи кръвоносни съдове. След .На 12 януари беше съобщено, че Иво Стаменов е Стрелбата срещу него бе определена като По информация на БНР, ръководител на групата е Борис Аврамов, брат на депута Димитър Аврамов. Димитър Аврамов бе народен представител от ГЕРБ в предишното Народно събрание, а на последните избори се появи в листите на ДПС и бе избран за народен представител от Монтана.Припомянем, Димитър Аврамов е подсъдим за търговия с влияние. Обвинен в за това, че през 2012 във Враца, Плевен и Монтана подпомогнат от Методи Петков поискал 50000-60000 и получил 100000 лв от търговец, за да упражни влияние върху решение на директора на Областна дирекция \"Земеделие\" в Монтана.Софийски градски съд оправда през 2016 г. Аврамов, но Апелативният съд отмени оправдателната присъда и върна делото обратно в СГС.", "date": "2018.07.04", "title": "Брат на депутат в ареста като ръководител на група за рекет"}
{"url": "https://news.bg/world/germaniya-deportira-nay-golyamata-grupa-migranti-ot-dekemvri-2016-g.html", "text": "Германия депортира 69 афганистански бежанци, които днес пристигнаха в Кабул, обявиха официални представители пред ДПА.Това е най-голямата група от декември 2016 г., когато Германия започна да депортира мигранти с директни полети.Афганистанските бежанци пристигнаха в Кабул около 08,40 часа с чартърен полет от Мюнхен, разкриха представители на имиграционните власти, пожелали анонимност.Източник обвини германското правителство в нарушаване на споразумение, което предвижда да не се депортират повече от 50 бежанци на полет.Най-голямата депортирана група от Германия беше 34 души.От декември 2016 г. Германия общо 14 пъти е депортирала групи с бежанци. С днешния полет броят на депортираните достигна повече от 300 души.Европейската държава прекрати груповата депортация след атентат пред германското посолство в Кабул през май 2017 г., при който загинаха повече от 90 души, а над 400 пострадаха. Но през септември Берлин възобнови депортирането в три категории: заподозрени терористи, престъпници и лица, които не сътрудничат на германското правителство относно документите.", "date": "2018.07.04", "title": "Германия депортира най-голямата група мигранти от декември 2016 г. "}
{"url": "https://news.bg/bulgaria/kupuvame-raketi-sreshtu-gradushka-za-blizo-6-mln-lv.html", "text": "България ще закупи противоградови ракети на стойност близо 6 млн. лв. На заседание на министерски съвет стана ясно, че кабинетът отпуска 5 760 000 лв. за закупуването на такива ракети. Парите са одобрени като допълнителни разходи по бюджета на Министерство на земеделието, храните и горите за 2018 г.От пресцентъра на МС информират, че агенция \"Борба с градушките\" защитава земеделската продукция от градушки в областите Видин, Монтана, Враца, Плевен, Пазарджик, Пловдив, Стара Загора и Сливен. Защитената територия е 17 милиона декара.Към началото на годината агенцията има 3608 противоградови ракети. Това количество е останало от ракетите, предвидени за 2017 г.През април 2018 г. са доставени 5000 ракети по действащия договор, за да бъде дозаредено количеството. През месеците май и юни е извършена доставка на още 6 000 ракети.От края на април до 22 юни са изстреляни близо 10 хил. ракети, с които са обработени 1 009 градоопасни облака. Към настоящия момент изпълнителната агенция разполага с 4 823 броя ракети.", "date": "2018.07.04", "title": "Купуваме ракети срещу градушка за близо 6 млн. лв."}
{"url": "https://news.bg/world/otrovenite-v-eymsbari-s-podobni-simptomi-na-skripal.html", "text": "Отровената двойка в английския град Еймсбъри, приета рано тази сутрин в болница в град Солсбъри, показва подобни симптоми на бившия руски шпионин Сергей Скрипал и дъщеря му Юлия, които бяха отровени в Солсбъри на 4 март с нервнопаралитично вещество новичок, съобщават британските медии, цитирайки военни източници.Мъжът и жената се намират в критично състояние, след като са били намерени припаднали в жилищна сграда в Еймсбъри, който се намира на 13 км от Солсбъри.Те са лекувани понастоящем за излагане на неизвестно вещество, като от военната лаборатория в Портър даун вече проучват проби във връзка с наличните симптоми, за да определят дали отравянето е свързано с инцидента със Скрипал.Полицията на графство Уилтшър, където се намира Еймсбъри, е предала случая на полицейското звено за борба с тероризма, а правителството е в течение с казуса, докато разследването е в ход, като засега от полицията не се наемат да кажат дали е било извършено престъпление.От службите за сигурност се опасяват, че случаят може да е свързан с отравянето на семейство Скрипал. Великобритания обвинява Русия за атаката, след която 23-ма руски дипломати бяха изгонени от страната.", "date": "2018.07.04", "title": "Отровените в Еймсбъри с подобни симптоми на Скрипал"}
{"url": "https://news.bg/politics/api-patyat-za-chudnite-mostove-ne-e-chast-ot-republikanskata-patna-mrezha.html", "text": "Пътят за Чудните мостове не е част от републиканската пътна мрежа. Това съобщиха от Агенция \"Пътна инфраструктура\" по повод протеста на \"Евробаби\", които дойдоха да попеят пред Министерския съвет по време на днешното заседание.Уточнението е по повод запитванията за състоянието на пътя между Чепеларе и село Забърдо в област Смолян. Този път води към Чудните мостове. Отсечката е част от общинската пътна мрежа и се поддържа от община Чепеларе.", "date": "2018.07.04", "title": "АПИ: Пътят за Чудните мостове не е част от републиканската пътна мрежа"}
{"url": "https://news.bg/crime/ivan-geshev-e-izbran-za-zam-glaven-prokuror-i-poema-resor-antikoruptsiya.html", "text": "Прокурорската колегия на Висшия съдебен съвет избира единодушно досегашният ръководител на спецпрокуратурата Иван Гешев за поста заместник-главен прокурор.Гешев е петият заместник на Сотир Цацаров и поема ресор \"антикорупция\". Главният прокурор коментира, че мотивите за избора на Гешев са в писмен вид.Припомняме, за да стане заместник, се наложи прокурорската колегия да открие нoв, тpeти щaт зa зaместник глaвeн пpoĸypop. Това стана половин година след като щатът бе закрит, защото обвинител номер заяви, че няма нужда от повече заместници.С промените в Наказателно-процесуален кодекс (HΠK) миналия ноември, делата срещу така наречената \"висока корупция\" бяха трансферирани в спецпрокуратурата.Малко по-късно бе създадена и  - Комисията за противодействие на корупцията и за отнемане на незаконно придобитото имущество (КПКОНПИ), чийто председател е Пламен Георгиев. С тази комисия спецпрокуратурата направи няколко съвместни акции.Новият заместник главен прокурор е в новините и покрай акцията с .За да онагледи стабилността на доказателствата срещу Десислава Иванчева, заместничката ѝ Биляна Петрова и бившия районен кмет на \"Младост\" Петко Дюлгеров, той обясни, че т, дадени им от строителен предприемач.Припомняме, през юли 2016 г.  за шеф на Специализираната прокуратура.Припомняме, Гешев започна разследването за фалита на КТБ като редови прокурор в Градската прокуратурата. След избора му за шеф на спецпрокуратурата, делото за обвинението срещу Цветан Василев и останалите разследвани беше променено и изпратено в спецпрокуратурата. ", "date": "2018.07.04", "title": "Иван Гешев е избран за зам.-главен прокурор и поема ресор антикорупция"}
{"url": "https://news.bg/world/migratsiyata-reshava-sadbata-na-evropa-predupredi-merkel-pred-bundestaga.html", "text": "Ангела Меркел защити миграционната политика на правителството й в първата си реч пред парламента след постигнатия компромис с вътрешния министър Хорст Зеехофер, пише \"Гардиън\".По-рано тази седмица двамата постигнаха компромис по миграционния въпрос.Канцлерът на Германия защити компромисното споразумение между Християндемократическия съюз и Християнсоциалния съюз за създаване на транзитни зони по южната граница на страната за ускорено депортиране на бежанци. Меркел смята, че миграцията трябва по-добре да бъде регулирана.\"\", каза тя пред препълнения Бундестаг. Според изданието речта имаше за цел да покаже, че тя все още контролира нещата след разпространените спекулации през последните дни, че 13-годишното й канцлерство приключва.Подчертавайки, че миграцията е \"глобален проблем, изискващ глобално решение\" и че държавите не могат да се справят сами, Меркел подчерта, че бъдещето на ЕС зависи от това какво решение ще бъде взето.\"Как ще се справим с мигрантския въпрос ще предопредели дали ЕС ще продължи да съществува в бъдеще\", обяви тя, като има предвид опитите да си осигури споразумения с други страни членки на съюза да приемат мигранти.В същото време тя подчерта необходимостта от по-ефективна охрана на външните граници на ЕС, както и сключване на споразумения за партньорство с африкански държави с цел спиране на нелегалната имиграция и икономически мигранти.Но Меркел, която изглежда изморена и бледа след няколко маратона в Брюксел и Берлин по казуса за миграцията, беше атакувана от почти всички партии, особено от опозиционната \"Алтернатива за Германия\", чиито лидер Алис Вейдел поиска оставката на канцлера.\"\", атакува тя. Вейдел има предвид битката между Меркел и Зеехофер, наричайки я \"непристоен театър\". Според нея Германия се е превърнала в \"лудница, централата е канцлерството\". Вейдел призова Меркел да \"сложи край на тази трагедия, моля ви, подайте си оставката\".Кристиан Линднер, лидер на свободните демократи, обвини Меркел, че се е провалила в намирането на задоволително решение за бежанската политика на правителството от лятото на 2015 г. Той също така нападна канцлера, че не се е консултирала със социалдемократите, които трябва да решат дали одобряват транзитните зони.Стана ясно, че Зеехофер ще пътува до Австрия в четвъртък в опит да договори споразумение с австрийския канцлер Себастиан Курц.", "date": "2018.07.04", "title": "Миграцията решава съдбата на Европа, предупреди Меркел пред Бундестага"}
{"url": "https://news.bg/regions/konteynerite-za-bokluk-na-stolichnata-solunska-otivat-pod-zemyata.html", "text": "Големите изкопи, които се правят по централната улица в столицат а\"Солунска\" са за контейнери за боклук. Всички те ще бъдат под земята.Ако ремонтът не се направи качествено, неустойките и глобите за фирмите са големи и са от порядъка на почти 200 000 лева на ден при забавяне. Санкциите ще са още по-сериозни при недобра и некачествено свършена работа.Това заяви столичният кмет Йорданка Фандъкова, която инспектира ремонтните работи на ул. \"Солунска\" в участъка между ул. \"Витоша\" и ул. \"Христо Белчев\" в столицата.Срокът, в който трябва да бъде ремонтиран участъка от улица \"Солунска\", от бул. \"Витоша\" до ул. \"Граф Игнатиев\" е преди 15 септември.Гаранцията на обекта е пет години, като при подписването на договора е взета и парична гаранция, която остава до приключване на обекта.Фандъкова описа ремонтния участък между ул. \"Солунска\" и бул. \"Витоша\" като един най-големите и най-трудни реконструкции в столицата. Тя благодари за търпението на всички хора, защото чрез ремонта, Столична община цели да направи цялостна модернизация.Тротоарите са със гранитни плочи, настилката на една от най-знаковите улици, а именно ул. \"Солунска\", е с паваж, който вече е подреден в участъците, които са приключени. Днес бе пуснато движението от бул. \"Витоша\" до улица \"Христо Белчев\", а до няколко дни движението ще бъде пуснато и до ул. \"Ангел Кънчев\".Възложено е на всички обекти да се работи с удължено работно време - от по-рано сутрин до по-късно вечер.Фандъкова е уверена, че с ремонтните дейности София ще стане едно много красиво и привлекателно място за всички жители и гости на столицата.", "date": "2018.07.04", "title": "Контейнерите за боклук на столичната \"Солунска\" отиват под земята"}
{"url": "https://news.bg/world/78-ot-ukraintsite-ne-odobryavat-rabotata-na-poroshenko.html", "text": "78% от украинците не одобряват работата на президента Петро Порошенко, а 70% недоволстват от работата на правителството на премиера Владимир Гройсман.Това показват резултатите от социологическо изследване на \"София\", цитирано от ТАСС.Съгласно изследването 49,1% категорично не одобряват работата на президента на Украйна, а 29,2 по-скоро не одобряват. Едва 12,8 на сто одобряват действията на Порошенко, а 3,7 на сто са напълно доволни от управлението на украинския лидер. 5,2 на сто се затрудняват да отговорят.37,9% от анкетираните категорично не одобряват работата на правителството, 32,3% - в голяма степен са недоволни от дейността на кабинета, а 18,4% по-скоро одобряват работата на кабинета, 3,2 на сто напълно одобряват работата на правителството, 8,2 на сто се затрудняват да отговорят.38,7% вярват, че страната не се движи в правилната посока, а 2,8% смятат обратното.Проучването е проведено между 18 и 29 юни. В него са участвали 2008 души.Според социологически изследвания на президентските избори на 31 март 2019 г. се очаква Порошенко да набере подкрепата на едва 7,6% от избирателите. Лидерът на \"Баткивщина\" Юлия Тимошенко е лидер сред потенциалните кандидати с 13,3 на сто.", "date": "2018.07.04", "title": "78% от украинците не одобряват работата на Порошенко"}
{"url": "https://news.bg/int-politics/sadii-i-grazhdani-protestirat-v-polsha-sreshtu-reformite-v-sadebnata-sistema.html", "text": "Хиляди поляци протестираха във Варшава и други полски градове, срещу правителствената реформа в съдебната система, която от днес влиза в сила, въпреки сериозните възражения на Европейския съюз, съобщава \"Ройтерс\".Около 4 000 души се събраха пред Върховния съд в столицата, скандирайки \"свободни съдилища\", \"срам\", \"конституция\", развявайки и знамена на Полша и ЕС.Чрез промени в законодателството консервативната партия \"Право и Справедливост\" - ПиС, фактически поема контрол над цялата съдебна система, включително конституционния трибунал и прокурорите, които сега докладват директно на министъра на правосъдието.С най-сериозната мярка, повече от една трета от съдиите във Върховния съд трябва да се пенсионират, освен ако не им бъде предоставено удължаване с личното позволение на президента Анджей Дуда, съюзник на ПиС.Дуда коментира, че председателят на Върховния съд Малгорзата Герсдорф, твърд критик на реформите, не е поискала удължаване и следователно трябва да се оттегли в съответствие с правилата, въведени от ПиС.\"Ще продължа да работя, тъй като според конституцията имам шестгодишен мандат, който имам да приключа\", коментира Герсдорф в парламента след среща с Дуда. По-рано вчера, тя коментира пред студенти по право, че ще има \"прочистване във Върховния съд утре под претекст за ретроспективна промяна в пенсионната възраст\". Герсдорф коментира, че според конституцията на Полша тя трябва да остане на поста си до 2020 г.Сред заявилите желание да протестират днес е и Лех Валенса, лауреат на Нобеловата награда за мир и бивш президент. \"Ако по някакъв начин сегашните управляващи атакува Върховния съд, тогава ... отивам във Варшава\", коментира Валенса в профила си във Facebook.Той добави, че е готов за \"отстраняване на основния извършител на всяко нещастие\", имайки предвид лидера на ПиС Ярослав Качински.Европейската комисия откри ново съдебно дело срещу Полша във връзка с промените и смята, че те подкопават съдебната независимост. Правителството на Варшава твърди, че реформите са необходими, за да се подобри отчетността на системата, която датира от времето на комунизма.Въпреки влезлите в силя промени, Герсдорф влезе в сградата на Върховния съд сутринта. Протестиращи, които пеят полския химн, я придружават. \"Моето присъствие тук не е свързано с политиката, аз съм тук, за да защитя върховенството на закона\", обясни тя.Критиците в страната и в чужбина обвиняват ПиС, че искат контрол над съдилищата за политически цели и смятат, че с тези промени, които включват и по-строг контрол върху обществените медии, се преминава към авторитарно управление.Конфликтът изолира Полша в рамките на ЕС, където повечето правителства са критични и смятат, че всичко това противоречат на основните ценности на ЕС.\"Нека да отбележа един фуднаментален въпрос. Съдебната система ... е изцяло вътрешен въпрос\", заяви лидерът на ПиС Ярослав Качински.", "date": "2018.07.04", "title": "Съдии и граждани протестират в Полша срещу реформите в съдебната система"}
{"url": "https://news.bg/disasters/rezhim-na-vodata-v-dablin-zaradi-nevizhdana-susha.html", "text": "Ирландските власти са наложили забрана за напояване на морави и градини в района на столицата Дъблин, тъй като страната, известна със своите зелени пейзажи заради честите дъждове, изпитва необичайна суша, съобщава \"Асошиейтед прес\".Ирландската метеорологична служба обяви, че части от страната са засегнати от суша, като за да се обяви официално суша, са необходими 15 последователни дни без дъжд. Температурите са достигнали 32 градуса по Целзий през юни, което е малко по-ниско от най-високата температура, регистрирана някога в Ирландия.Забраната за поливане с градински маркучи в продължение на един месец беше въведена в понеделник в Дъблин, като властите изтъкнаха, че вероятно ще бъде разширена и до други райони. Подобна забрана съществува в цяла Северна Ирландия.Великобритания също изнемогва от горещини по време на един от най-дългите периоди на горещо, слънчево време от години, но благодарение на влажната пролет повечето части на Великобритания засега не изпитват суша.", "date": "2018.07.04", "title": "Режим на водата в Дъблин заради невиждана суша"}
{"url": "https://news.bg/world/merkel-prizova-tramp-da-prekrati-targovskata-voyna.html", "text": "Канцлерът на Германия Ангела Меркел призова американския лидер Доналд Тръмп да прекрати подетата от САЩ търговска война, информират агенции.Пред Бундестага лидерът на Германия поясни, че Тръмп трябва да обсъди намаляване на напрежението в търговията по време на посещението на председателя на Европейската комисия Жан-Клод Юнкер във Вашингтон по-късно този месец.\"Струва си да се положат всички усилия в опит да се разреши този конфликт, но и двете страни трябва да направят това\", призова тя.Меркел добави, че търговският баланс между Германия и САЩ е различен от това, което администрацията на Тръмп твърди, тъй като картината е \"напълно различна\", когато се добавят данните от сферата на дигиталните услуги.Канцлерът коментира, че заплахата на Вашингтон да наложи мита върху вноса на европейски автомобили има белезите на търговска война. Според нея Европа няма да спечели от влошаването на икономическите отношения със САЩ.", "date": "2018.07.04", "title": "Меркел призова Тръмп да прекрати търговската война"}
{"url": "https://news.bg/politics/volya-pritesneni-che-v-armiyata-mogat-da-vlyazat-psihicheski-neuravnoveseni-hora.html", "text": "Депутатите от партия \"Воля\" са изненадани от решенията на военния министър Красимир Каракачанов.Андон Дончев е притеснен от желанието на военния министър да се снижат критериите за психотестовете при подбор на военни. Недокомплектът в армията можел да се реши със стимули, а не със занижени критерии. Според депутатите на Марешки, психически неуравновесени хора можело да влязат в армията.Партията внася и промени в Закона за референдумите. Текущият законопроект не е демократичен, според Дончев. Предложенията им ще решат въпроса с нефункционалността на закона. Изменението ще касае и ратифицирани международни договори. Сега това не е възможно. Народът може да се произнесе преди ратификацията, както предлагат от \"Воля\".", "date": "2018.07.04", "title": "„Воля“ притеснени, че в армията могат да влязат психически неуравновесени хора"}
{"url": "https://news.bg/politics/ms-odobri-dopalnitelno-7-mln-lv-za-obezshteteniya-v-obrazovanieto.html", "text": "Правителството одобри допълнително 7 млн. лева за обезщетения на персонала в сферата на образованието. Парите са за дейности по Националната програма \"Оптимизация на вътрешната структура на персонала в институциите от системата на предучилищното и училищното образование\" за 2018 г., съобщиха от МС.Допълнителните трансфери в размер на 7 158 106 лв. ще се осигурят за сметка на намаление на утвърдените разходи по бюджета на Министерството на образованието и науката за настоящата година.Парите са предназначени за изплащане на обезщетения за 2018 г. при намаляване на числеността на персонала поради промяна в структурата и състава му, както и за обезщетенията при прекратяване на трудовите правоотношения на друго основание.Включени са и обезщетения на персонала при преструктурирането на мрежата чрез закриване или преобразуване на институции от системата на предучилищното и училищното образование.", "date": "2018.07.04", "title": "МС одобри допълнително 7 млн. лв. за обезщетения в образованието"}
{"url": "https://news.bg/world/turtsiya-prie-postanovlenie-za-preminavane-kam-prezidentska-sistema.html", "text": "Турското правителство прие постановление за прехвърляне на властта към президента, информира \"Ройтерс\".Това е в съответствие с преминаването на страната към президентска система на управление след миналогодишния референдум и проведените през юни президентски и парламентарни избори.Постановлението, публикувано в Официален вестник, променя закони, които датират 1924 до 2017 г. Пълномощията на премиера и на кабинета са съсредоточени в ръцете на държавния глава.През миналата година на референдум турците подкрепиха президентска система. Успехът на президента Реджеп Ердоган беше потвърден на вота на 24 юни.С промените се закрива постът на премиер и Ердоган ще може да формира и ръководи министрите, а също така да уволнява държавни служители без парламентарно одобрение.Правителството издава постановления, заобикаляйки парламента, от въвеждането на извънредно положение след неуспешния опит за военен преврат през юли 2016 г. Ердоган обеща да отмени режима след изборите.Промените ще влязат в сила, когато Ердоган положи клетва. Според \"Дейли сабах\" церемонията по полагане на клетва е на 9 юли в 16,00 часа местно време в президентския дворец. Новият президентски кабинет ще бъде обявен на същия ден.", "date": "2018.07.04", "title": "Турция прие постановление за преминаване към президентска система"}
{"url": "https://news.bg/crime/manolova-atakuva-prez-prokuraturata-tsenata-na-toka-i-parnoto.html", "text": "Много тежко е нарушена процедурата за взимане на решенията за повишаване цената на тока, парното и електрическата енергия.С такава позиция омбудсманът Мая Манолова влезе на среща със заместник-главния прокурор и ръководител на Върховна административната прокуратура Ася Петрова.Омбудсманът обяви, че днес .Според Манолова без обществено обсъждане КЕВР повишава цената на природния газ, а малко по-късно и цената на тока, парното и електрическата енергия.Общественият защитник обясни, че е подготвила писмено аргументите си защо решенията на КЕВР са незаконни. Манолова благодари на заместник-главния прокурор и ръководителя на Върховната административна прокуратура Ася Петрова за бързата реакция, защото има и процесуални срокове, които да се спазят, в случай, че прокуратурата вземе решение да депозира протест.Националният защитник обясни, че прокуратурата не за първи път застава на страната на гражданите. По друг сигнал на омбудсмана и друг път са атакували решения на КЕВР. Делата са по инстанциите и не може да се каже предварително техния резултат, каза още тя.Според закона в подобни ситуации енергийните дружества биха могли да поискат преразглеждане на цената на тока, парното и тока и КЕВР им е изпратил писмо, с което да поискат цената, но не те не са спазили тримесечните срокове.Подобни решения водят до невъзможност да се чуят аргументите на гражданите, на гражданските организации и се взима решение само на база на монополните енергийни дружества.Манолова попита защо в края на миналата година в резултат на намаляването на цената на природния газ със 7.29% не е последвала никаква корекция надолу в цената на парното и тока. Най-лесното нещо е да се вдигне цената на тока и парното, а когато пада цената на природния газ, абсолютно нищо не се коригира, възмути се националният защитник.Запитана как ще коментира , че граждани не могат да обжалват решенията на КЕВР, Манолова отбеляза, че големият проблем е, че гражданите не могат да атакуват решенията на КЕВР, защото би следвало съдът да преценява имат ли право гражданите да обжалват или да атакуват конкретния акт.Тя изрази съжаление практиката на съдилищата е такава, че отхвърля мотивите на гражданите да атакуват и недоволстват срещу решенията на енергийния регулатор, които буквално им бръкват в джоба. Според сега действащото законодателство, единствените, които биха могли да обжалват законовите актове, са енергийните дружества, уточни омбудсманът.\"Защо ЧЕЗ да го направи това например, като КЕВР удовлетворява всичките им искания\", запита реторично Манолова и добави, че на практика ощетени са гражданите, които не могат да атакуват решенията на енергийния регулатор, които са важни за всяко българско домакинство.Тя припомни, че била призовала депутатите от Народното събрание да променят текста в закона, така че да дадат право на гражданите да обжалват законовите актове. \"Депутатите не се съобразихме с моите аргументи и не се предприеха никакви мерки и изменения по Закона за енергетиката\", възмути се общественият защитник.На въпрос за отхвърленото искане за промяна в Закона за енергетиката, Манолова заяви, че КС е отхвърлил искането й с мотива, че всъщност съдът би могъл във всеки конкретен случай да преценява дали имат интерес, или не. Тя изрази съжаление, че съдилищата в България не разглеждат жалбите на гражданите, а формално показват, че засегнатите интереси са само на енергийните дружества.Националният защитник се похвали, че при предходните увеличения на цените на тока, парното, ел. енергия и природния газ е подкрепила граждански инициативи и организации да внесат жалби, които обаче са оценени като недопустими и не се е стигнало до съдебни дела.\"Единствените, които откликнаха на моите желания са прокурорите от Върховната административна прокуратура и се надявам ВАП да подаде протестното искане за цената на тока, парното и ел. енергията\", категорична бе тя.Припомняме, КЕВР обяви новите цени на електрическата енергия и топлинната енергия.  на електрическата енергия е с 2,03%, а на топлинната енергия с 7,33%, след като в края на юни стана ясно,  което КЕВР определи за цената на природния газ на \"Булгаргаз\".От , но заради отказа на КЕВР да вземе отношение по сделката за ЧЕЗ, която според социалистите е тъмна и задкулисна от началото до края.", "date": "2018.07.04", "title": "Манолова атакува през прокуратурата цената на тока и парното"}
{"url": "https://news.bg/politics/borisov-otsenyava-predsedatelstvoto-kato-ohranitel-nedoumyava-atanasov.html", "text": "Успехите на Българското председателство на Съвета на Европейския съюз е благодарение на българската администрация, която го изнесе.Такава оценка за приключилото европредседателство постави бившият правосъден министър и настоящ председател на \"Да, България\" Христо Иванов на пресконференция на \"Демократична България\".Той е убеден, че в България като цяло има огромен потенциал, но българската политическа класа го запушва и го свежда до нивото на своята компетенция и мащаби. Ако по време на Българското председателство България е отбелязала успехи, то това се дължи на хората в администрация.\"Демократична България\" подкрепя присъединяването на Македония към НАТО и Европейския съюз. Според него голямата картина за България е къде сме ние, когато се отвори ядрото на ЕС.Христо Иванов изрази съжаление, че България няма трайна и качествена политика по отношение на енергетиката, отбраната, както и към присъединяването ни към Шенген и Еврозоната. В България няма гарант за нейното европейско развитие и големият въпрос, който стои пред \"Демократична България\" е как страната ни да направи голям европейски скок.Атанас Атанасов, председател на ДСБ оцени българското председателство като \"завършило така, както е започнало\". \"Оценката на българския министър, че не е загаснала нито една кола по време на него, буди смях\", изтъкна той.Атанасов охарактеризира твърдението на Бойко Борисов като на човек, който е работил в охранителния бизнес. Той даде пример, че от \"Демократична България\" вчера са оповестили документ, с който показват, че за около 1 млрд. лева от ОП \"Транспортни услуги\" управляващите отказват да инвестират парите за северозапада.От името на \"Демократична България\" Стефан Тафров благодари на всички безименни и недооценени дипломати, както и на българските граждани.Много е важно да се преодолее хаосът във вкъщи, така че да не страда имиджа на страната, коментира Тафров, като посочи, че управляващите са използвали безогледно председателството за собствения си имидж.Според него нестихващата олелия от така наречената опозиция на БСП и ДПС няма как да замести пълното отсъствие на реални промени в ключовите сфера за България като Банковия съюз и чакалнята на еврозоната. \"Поведението на премиера не е поведение на държавник, а на тарикат\", заяви Стефан Тафров.По отношение на енергетиката България напълно игнорира своите усилия и отдалечава страната ни от енергийната ефективност и битовата газификация. България продължава да няма нито един работещ газов конектор, продължи Тафров.Той отчете, че по време на председателството не е изготвена и адекватна програма за отбраната и сигурността. Според него след като България не е домакин на нито една европейска структура, имаме основания да кандидатстваме за бъдеща агенция, която ще доближи позициите ни вътре в Европейския съюз.", "date": "2018.07.04", "title": "Борисов оценява председателството като охранител, недоумява Атанасов"}
{"url": "https://news.bg/int-politics/polsha-ima-pravo-na-sobstvena-pravna-sistema-komentira-moravetski-v-ep.html", "text": "Държавите имат \"правото\" да създадат свои собствени правни системи, коментира полският премиер Матеуш Моравецки пред депутатите от ЕС, докато като неговото правителство продължава с противоречива реформа в съдебната система, съобщава ДПА.Полският премиер е в Европейския парламент, ден след като правителството му даде сигнал, че за почва да прилага закон за пенсиониране на съдиите от Върховния съд, който е приет като част от цялостната реформа на съдебната система на страната.\"Уважението на националните идентичности е част от доверието, което трябва да бъде изградено в ЕС. Всяка страна има право да изгради своята правна система в съответствие със собствените си традиции\", коментира Моравецки.Според него, Полша има \"дълбоки корени в парламентаризма и върховенството на закона. Националните парламенти са гласът на суверена и жизнената сила на демокрацията\", допълва той.Както Европейският парламент, така и Европейската комисия изразяват загриженост, че реформите поставят съдебната система под прекомерно политическо влияние и подкопават европейските ценности.Реформите намаляват възрастта за пенсиониране на съдиите от Върховния съд от 70 на 65 години, мярка, която ще принуди 27 от 72-те съдии от Върховния съд на Полша да се пенсионират, освен ако не се обърнат към полския президент Анджей Дуда. Шестнадесет от съдиите са поискали да останат на работата досега.Европейската комисия започна съдебни действия срещу страната по спорния закон. По време на изказването на Моравецки, депутати от ЕС държат черни плакати с надпис \"Върховенство на закона\". Речта на полския премиер е част от инициативата на ЕС, в европарламанета да се изслушат лидерите на държавите-членки и визията им за бъдещето на блока.Моравецки обясни също, че ЕС трябва да се изправи пред факта, че \"много европейци вече не са толкова ентусиазирани относно интеграцията. Хората носят гена за свобода в своята ДНК. Те искат да решат бъдещето си, бъдещето на децата си, бъдещето на техните семейства, бъдещето на своите общества за себе си\", допълни той.Той добави и че \"демократичната легитимност\" на блока трябва да бъде засилена, ако ЕС възнамерява да продължи напред.\"Можете да наречете това популизъм, ако искате, но в крайна сметка ще трябва да отговорим на въпросите, зададени от гражданите и техните очаквания\", обясни Матеуш Моравецки.", "date": "2018.07.04", "title": "Полша има право на собствена правна система, коментира Моравецки в ЕП"}
{"url": "https://news.bg/world/podpaleni-avtomobili-i-mol-pri-sblasatsi-mezhdu-mladezhi-i-politsiyata-v-nant.html", "text": "Младежи се сбиха с полицията в западния френски град Нант, информира АФП.Напрежението е предизвикано от убийството на 22-годишен мъж от полицай по време на проверка.Разгневените младежи подпалиха автомобили и частично търговски център в квартал Breil. Те влязоха в сблъсъци с полицията, хвърляйки по служителите на реда коктейли \"Молотов\".Полицията разследва обстоятелствата около убийството на 22-годишния. Инцидентът е станал около 20,30 часа във вторник, когато полицията спряла автомобил за проверка заради нарушение. Самоличността на шофьора не била изяснена и полицаите получили заповед да закарат водача в полицейски участък. Шофьорът обаче ударил и ранил леко един от служителите на реда. Друг служител извадил оръжието си и прострелял 22-годишния.Източници от полицията потвърдиха, че шофьорът е бил ранен по време на полицейска проверка, докато е бил в автомобила, след като \"отказал да изпълни\" молбата на полицията.Мъжът е бил прострелян в областта на сънната артерия. Починал е на път за болницата, допълниха източниците.Полицията в Нант очаква подкрепление, особено в квартала Breil, след като инцидент нажежи обстановката през миналата седмица.", "date": "2018.07.04", "title": "Подпалени автомобили и мол при сблъсъци между младежи и полицията в Нант"}
{"url": "https://news.bg/politics/patriotite-tvardo-protiv-aktsiza-varhu-bezdimnite-tsigari.html", "text": "Акциза върху бездимните цигари скара ГЕРБ и патриотите.Ще гласуваме твърдо против предложението на ГЕРБ за акциз на бездимните цигари, обяви в парламента Александър Сиди. Първата причина е, че герберите не съгласували предложението с коалиционния партньор.Другата причина е, че според ЕК тези цигари са безвредни. ЕК дава шанс на това ново изделие и да се опитаме да подобрим здравословното състояние на европейските граждани, които пушат, каза Сиди. В България трябва да се видят доказателства, че бездимните изделия всъщност са толкова вредни, колкото и конвенционалните, по мнението на патриота.По думите му бездимни изделия са взели един сериозен пазарен дял и веднага след това се удря производителят им с акциз. По думите му това ще вдигне цената изделието и то ще стане неконкурентноспособно. Това вероятно ще донесе добра печалба на този, който произвежда обикновените цигари, е мнението на патриота.\"Воля\" е за адекватно облагане на тютюневите изделия и бездимните изделия, заяви Дора Христова. Акцизът върху бездимните цигари трябва да е като на насипния тютюн. Това предлага и ЕК. Защо не се изчака новата директива на ЕК, пита Христова. От \"Воля\" ще чакат дебатите в комисиите на НС и тогава ще вземат решение.", "date": "2018.07.04", "title": "Патриотите твърдо против акциза върху бездимните цигари"}
{"url": "https://news.bg/politics/ms-dava-pochti-104-mln-lv-vazmezdna-pomosht-na-bdzh.html", "text": "Министрите от кабинета \"Борисов-3\" одобриха допълнителни плащания от почти 104 млн. лева за \"Холдинг БДЖ\" ЕАД, съобщиха от МС. Финансовата помощ е за погасяване на задълженията си към облигационерите.Точният размер на сумата за Министерството на транспорта е 103 728 000 лв. Парите се предоставят на \"Холдинг БДЖ\" ЕАД като възмездна финансова помощ, която следва да бъде възстановена до 28 декември 2020 г.Средствата се предоставят на холдинга за погасяване на задълженията по Втория облигационен заем, сключен през 2007 г.Припомняме, .В началото на юни 2018 г. стана ясно, че кредиторите по втория облигационен заем, който беше предоставен на \"Холдинг БДЖ\", . Причината за запора е, че дъщерна компания към БДЖ е солидарен длъжник с холдинга. Стойността на запора е 40 млн. лв.На 4 юни стана ясно, че частен съдебен изпълнител продават част от сградата на БДЖ в центъра на София. Обявената за продажба част от централата на БДЖ е заявена като офис с над 1800 кв. м площ. Исканата цена е повече от 7 млн. лева. Срокът за подаване на оферти бе до 2 юли - когато бе обявена спряната продажба на активи на дружеството.Два дена по-късно министър Владислав Горанов обяви, че Министерството на финансите обмисля отпускането на възмездна финансова помощ за БДЖ. Горанов поясни, че  за преструктуриране. Помощта ще дойде от фискалния резерв. Надеждата е да бъде ускорена концесията на Летище \"София\", за да бъдат възстановени средствата.На 26 януари 2018 година, министърът на транспорта Ивайло Московски разпореди \"във връзка с появилите се медийни материали в публичното пространство\" . Повод за нея е разследване на Нова телевизия, в което се твърди, че в БДЖ фиктивно са назначени и взимат заплати футболисти, които никога не са имали някакви ангажименти и не са се явявали на работа. Според разследването в БДЖ имало и фиктивни ремонти на локомотиви.Според сигнала локомотивите отиват на ремонт и се връщат развалени. Често локомотивите пристигали със същата неизправност, с която били изпратени за ремонт.След това от  на транспортния министър. Той заяви, че е  не го навежда на подобна мисъл.На 7 февруари 2018 г. правителството одобри допълнителни  към Министерството на транспорта, информационните технологии и съобщенията в размер на 30 946 000 лв. Сумата беше предоставена на \"Холдинг БДЖ\" ЕАД като възмездна финансова помощ, която следва да бъде възстановена до 28 декември 2020 г.На 30 януари 2018 г. главният прокурор Сотир . Инспекцията беше възложена на Софийската градска прокуратура.Прокуратурата тогава трябваше да провери твърденията, че в дружеството се извършва некачествен ремонт на локомотивите. Обект на проверката бяха именно сигналите за сключване на неизгодни договори с външни изпълнители на ремонта, както и изплатени трудови възнаграждения без основание на лица, назначени формално в системата на БДЖ.На 31 май 2018 година стана ясно, че кредиторите по втория облигационен заем на БДЖ са подали иск в Софийски градски съд (СГС) за 40 млн. лв. от главница по заема срещу \"БДЖ - Пътнически превози\" ЕООД, вследствие на което са .", "date": "2018.07.04", "title": "МС дава почти 104 млн. лв. възмездна помощ на БДЖ"}
{"url": "https://news.bg/politics/imitirashtite-produkti-otdelni-opakovani-i-yasno-nadpisani.html", "text": "Имитиращите продукти вече ще се продават само предварително опаковани и на отделни щандове от млечните продукти.Това решиха министрите от кабинета \"Борисов-3\" по време на днешното правителствено заседание. Те приеха промени в Наредбата за специфичните изисквания към млечните продукти, съобщиха от МС.Целта е да бъдат въведени допълнителни изисквания - за предлагането и за повече информираност за \"имитиращите продукти\".С промените се изисква имитиращите продукти, съдържащи в състава си мляко, да бъдат предлагани в обектите за търговия с храни само предварително опаковани, на отделни щандове или обособени за целта места. Те трябва да са отделени по подходящ начин или различни от тези, на които се предлагат млечните продукти. Отделните щандове или обособените места трябва да са ясно обозначени с надписа \"Имитиращи продукти\".", "date": "2018.07.04", "title": "Имитиращите продукти - отделни, опаковани и ясно надписани"}
{"url": "https://news.bg/int-politics/tramp-natiskal-za-voenna-invaziya-vav-venetsuela.html", "text": "След приключването на среща през миналия август в Овалния кабинет, на която са се обсъждали санкции срещу Венецуела, президентът на САЩ Доналд Тръмп се е обърнал към най-високопоставените си съветници и е поставил един нелицеприятен въпрос: с бързо сриващата се Венецуела, заплашваща регионалната сигурност, защо САЩ да не могат просто да нахлуят в проблемната страна?Предложението сащисало присъстващите на срещата, включително тогавашният държавен секретар на САЩ Рекс Тилърсън и тогавашният съветник по националната сигурност Хърбърт Макмастър, като впоследствие и двамата напуснаха администрацията на Тръмп. Това описание на досега неразкрития разговор идва от висш служител в администрацията, запознат с казаното на срещата, който е пожелал да остане анонимен, съобщава \"Асошиейтед прес\".В размяна на реплики, която е продължила около 5 минути, Макмастър и други са обяснили на Тръмп как военни действия биха могли да предизвикат нежелан резултат и рискуват да загубят трудно спечелената подкрепа сред правителствата на страните от Латинска Америка да бъде наказан венецуелският президент Николас Мадуро за това, че Венецуела е поела по пътя на диктатурата.Ала Тръмп не се съгласил. Въпреки че не е дал никаква индикация, че възнамерява да нареди подготовката на военна операция, той посочил минали случаи на успешно водене на външна политика на САЩ с използването на военна сила, като инвазиите в Панама и Гренада през 1980-те години.Идеята, въпреки големите усилия на неговите съветници да я изкоренят, все пак останала в главата на американския държавен глава.На следващия ден, 11 август, Тръмп разтревожил приятели и врагове, говорейки за \"военна опция\" за свалянето на Мадуро от власт. Той е повдигнал въпроса пред колумбийския президент Хуан Мануел Сантос.След това през септември, в кулоарите на Общото събрание на ООН, Тръмп отново е обсъждал темата, този път в по-голяма продължителност, на частна вечеря с лидери от четири латиноамерикански съюзници на САЩ, част от които е бил и Сантос.", "date": "2018.07.04", "title": "Тръмп натискал за военна инвазия във Венецуела"}
{"url": "https://news.bg/politics/abv-iska-ostavkata-na-predstavitelya-ni-v-bryuksel-dimitar-tsanchev.html", "text": "АБВ настоява за оставката на представителя на България в Брюксел Димитър Цанчев. Това обяви по време на пресконференция председателят на партията Румен Петков.Той определи поведението на Цанчев като национално предателство, тъй като въпросният представител на България в ЕС не е подкрепил кандидатурата на бившия ни външен министър Ивайло Калфин за директор на ОЛАФ. \"Ние настояваме за оставката на представителя на България в Брюксел - Димитър Цанчев - този негодник вместо да подкрепи кандидатурата на Ивайло Калфин за ОЛАФ не е председателствал Съвета, а го предоставя на друг човек\", заяви Петков.Оставка от АБВ продължават да искат и за вътрешния министър Валентин Радев. Допълнителни мотиви за оставката на вътрешния министър се съдържат в Доклада за Комисията за контрол на службите за сигурност и контрол на СРС-та. Според него в 36 случая на искания за трафични данни, 33 са направени от МВР и то без прокурорско разрешение.\"Това е престъпление. Няма друга дума и за това престъпление носи отговорност министърът на вътрешните работи\", заяви Петков.Освен това се оказва, че МВР не упражнява контрол по отношение на предоставянето на българско гражданство. От АБВ се позоваха на информацията, че 114 издирвани от Интерпол са получили българско гражданство. \"Или министърът не е в състояние да организира работата на звеното - това е въпрос на некадърие, или е част от схема - а това е въпрос на корупция\", констатира Петков.От АБВ настояват прокуратурата да извърши проверка и да установи вярно ли е, че в Кранево има настанени командировани служители на МВР за осигуряване обществения ред и сигурността в хотелски комплекси на лица, срещу които има повдигнато обвинение. Петков е категоричен, че това не може да стане без знанието на министъра. \"Кой реши да ги настани там? Ако ще продължаваме да разтегляме суджуците - да е ясно, че това е отговорност на министър-председателя\", посочи председателят на АБВ.Петков констатира още пропуски и от страна на председателя на ПГ на ГЕРБ Цветан Цветанов, който по думите му \"бламира\" политиката на правителството с обявените от него обществени опасности номер 1 - Русия и Китай.Председателят на АБВ недоумява как това се вписва в изграждането на двата стратегически енергийни проекта и изтъкна, че за пръв път от повече от 20 години насам очакваме такава висока делегация от Китай. \"Това от страна на Цветан Цветанов е политическо престъпление\", посочи Петков.Лидерът на АБВ дори се пошегува с журналистите, заръчвайки, ако някой срещне Цветанов да му предаде, че Хо Ши Мин не е китаец, а управлява Виетнам.", "date": "2018.07.04", "title": "АБВ иска оставката на представителя ни в Брюксел Димитър Цанчев"}
{"url": "https://news.bg/regions/ostavat-v-sila-nyakoi-zabrani-za-dvizhenie-po-patishtata.html", "text": "Остават в сила някои забрани за движение по пътищата. Това съобщават от пресцентъра на АПИ. Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:1) за периода от 01 юни до 15 септември 2018 г. за дните петък - неделя: Ограниченията важат  за следните участъците от републиканската пътна мрежа:АМ \"Тракия\" ограничението в движението на МПС над 12 т ще бъде както следва:в петък от 18 ч. до 20 ч. в посока София - Пловдив;в неделя от 16 ч. до 20 ч. в посока Бургас - София.АМ \"Струма\":в събота от 10 ч. до 14 ч. в посока п. в. \"Даскалово\" - ГКПП \"Кулата\".АМ \"Марица\":в неделя от 16 ч. до 20 ч. в посока Свиленград - АМ \"Тракия\".и за дните петък - от 17:00 часа до 20:00 часа и неделя - от 14:00 часа до 20:00 часа:• път I-1 с. Ребърково-Ботевград, като движението се пренасочва по път II-16 Ребърково-Своге-София;• път I-1 Благоевград-ГКПП \"Кулата\";• път I-5 Русе-Велико Търново;• път I-9 Варна-Бургас;• път II-99 Бургас-Царево.2) целогодишно за периода на официалните празници: последния работен ден преди празници - от 16:00 часа до 20:00 часа и последния почивен /празничен/ ден - от 14:00 часа до 20:00 часа. Забраната се отнася за всички периоди, в които е определен повече от един празничен ден.Забраната се отнася за всички периоди, в които е определен повече от един почивен или празничен ден.Ограниченията важат само за участъците от републиканската пътна мрежа, както следва:• Всички автомагистрали;• път I-1 с. Ребърково-Ботевград, като движението се пренасочва по път II-16 Ребърково-Своге-София;• път I-1 Благоевград-ГКПП \"Кулата\";• път I-4 п. в. \"Коритна\"-Велико Търново-Шумен;• път I-5 Русе-Велико Търново;• път I-8 ГКПП \"Калотина\"-София;• път I-9 Варна-Бургас;• път II-18 Околовръстен път София;• път II-99 Бургас-Царево.Забраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.ІІ. СЪСТОЯНИЕ НА АВТОМАГИСТРАЛИТЕ: АМ \"Тракия\":Област София:- Ограничено е движението по пътната връзка София - Костенец на пътен възел \"Мухово\" на АМ \"Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- по направление София - Костенец през пътен възел \"Ихтиман\" при км 34+000.- по направленията Ихтиман - Пловдив и Костенец - Пловдив през пътен възел \"Церово\" при км 69+167. Движението по АМ \"Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 20.12.2018 г. АМ \"Хемус\":Област София:Движението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел \"Витиня\". Движението се осъществява двупосочно в платното посока Варна. Срок 20.12.2018 г.Движението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт \"Коренишки дол\" при км 36+450. Движението се осъществява по обходен маршрут: п.в. \"Витинска река\" - път I-1 /София - Ботевград/ - път II-17 /Ботевград - АМ \"Хемус\"/ - п.в. Ботевград. Срок 20.12.2018 г.Движението от км 36+170 до км 36+710 в посока София е ограничено поради аварийно - възстановителни дейности по виадукт \"Коренишки дол\" при км 36+450. Движението се извършва двупосочно в платното посока Варна. Срок до 20.12.2018 г.Движението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.;Движението при Ботевград от км 44+400 до км 45+000 в посока София се осъществява в една лента поради преасфалтиране на пътното тяло в активната лента. Движението се извършва в изпреварващата лента. Срок 04.07.2018 г.Област Варна:Движението в участъка п.в. Ветрино - п.в. Неофит Рилски от км 389+717 до км 393+600 посока Варна се осъществява двупосочно в лявото платно /посока София/ поради ремонтни дейности на асфалтовата настилка. Затваря се п.в. Неофит Рилски, като МПС се пренасочват по път I-2 Русе - Варна. Слизането от AM \"Хемус\" посока с. Габърница и с. Неофит Рилски се осъществява на п.в. Ветрино. Затваря се връзката при п.в. Неофит Рилски в посока Варна. Движението се пренасочва по път I-2 Русе - Варна, като качването на AM \"Хемус\" се осъществява при п.в. Девня. Срок до 07.07.2018 г.АМ \"Струма\": няма.АМ \"Марица\": няма.АМ\"Черно море\":Движението в участъка Варна - Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт \"Звездица\". Срок до 15.10.2018 г.АМ \"Люлин\":Област София:Движението в тунел \"Мало Бучино\" посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 16.07.2018 г.Движението в участъка София - Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.Движението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.Движението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София - Перник.Алтернативни маршрути:- за автомобили до 12 тона по път I-1 от пътен възел Драгичево - Владая - София и обратно.- само за леки автомобили по път 1801 Перник - Мало Бучино - Суходол и обратно. Път 1801 Перник - Мало Бучино - Суходол е забранен за МПС над 12 тона. Срок до 16.07.2018 г.Област Перник:Движението по АМ \"Люлин\" в участъка от п. в. \"Даскалово\" до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино - Перник. /Път 1801 Перник - Мало Бучино - Суходол е забранен за МПС над 12 тона./ Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.ІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:1. Проходи:- \"Върбишки\" - затворен за всички МПС. Срок: целогодишно;- \"Златишки\" - затворен за всички МПС. Срок: целогодишно;- \"Айтоски\" - отворен за всички МПС;- \"Котленски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Троянски\" - отворен за всички МПС;- \"Вратник\" - забранен за МПС над 10 т. Срок: целогодишно;- \"Дюлински\" - забранен за МПС над 3,5 т. Срок: целогодишно;- \"Пампорово\" - забранен за МПС над 3,5 т. Срок: целогодишно;- \"Петрохан\" - забранен за МПС над 12 т. както и тегленето на ремаркета и полуремаркета. Срок целогодишно;- \"Твърдишки\" - забранен за МПС над 10 т. Срок: целогодишно;- \"Шипка\" - забранено е движението на МПС, предназначени за превоз на товари с технически допустима максимална масанад 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.     ", "date": "2018.07.04", "title": "Остават в сила някои забрани за движение по пътищата"}
{"url": "https://news.bg/world/bivshiyat-premier-na-malayziya-othvarli-obvineniyata-v-koruptsiya.html", "text": "Бившият премиер на Малайзия Наджиб Разак отхвърли отправените му обвинения, предаде \"Ройтерс\". Той отрече да е виновен и за четирите престъпления, за които го обвиняват. По думите му, не е направил нищо нередно, докато е бил на поста си. Припомняме, че Наджиб е обвинен в присвояването на 700 млн. долара от държавния фонд за развитие 1MDB. Наджиб винаги е отричал обвиненията в корупция и беше оправдан от малайзийските власти, докато беше на власт, но той е разследван от няколко други страни.Беше му забранено да напуска Малайзия.Ако бъде признат за виновен, може да получи 20 години затвор. ", "date": "2018.07.04", "title": "Бившият премиер на Малайзия отхвърли обвиненията в корупция "}
{"url": "https://news.bg/world/dvama-v-bolnitsa-sled-natravyane-v-solsbari.html", "text": "Двама души са били приети в болница в английския град Солсбъри. Те са мъж и жена на 40 години.Открити са в безпомощно състояние в дома им в град Еймсбъри, графство Уилтшър. Градът се намира на десетина километра северно от Солсбъри.Знае се, че са били изложени на неизвестно вещество. Проверява се обаче също версията за наркотици. Все още няма доказателства, че са жертви на престъпление. Издадено е предупреждение към населението, че има опасност. Местата, които двамата пострадали може да са посетили преди заболяването си в района на Еймсбъри и Солсбъри, са отцепени и обезопасени.Съмненията обаче са за нов случай на химическия агент новичок. Възможно е властите да ги опровергаят обаче, след като излязат химическите експертизи. Припомняме, че  се лекуваха с месеци в болницата след натравяне с точно това вещество. Великобритания обвини Русия за атаката, но руските власти категорично отхвърлиха връзка със случая. ", "date": "2018.07.04", "title": "Двама в болница след натравяне в Солсбъри"}
{"url": "https://news.bg/education/baloobrazuvaneto-na-sedmoklasnitsi-e-nay-proveryavanoto.html", "text": "Уверявам ви, балообразуването е най-проверяваният сегмент в системата. Това посочи Ваня Кастрева в ефира на БНТ.Тя информира, че в Националната природо-математическа гимназия има 9 паралелки. Само за една от тях в балообразуването влизат седем компонента, информира Кастрева.Ваня Кастрева обясни и кои са най-предпочитаните паралелки. Тази година сред фаворитите на децата са паралелки със засилено изучаване на испански с английски. Сред най-желаните паралелки е банково дело с изучаване на английски на Националната търговско-банкова гимназия. Предпочитана е и Професионална гимназия \"Джон Атанасов\".Има разместване на първите 10 най-желани училища спрямо миналата година, изтъкна Ластрева.Припомняме, вчера излезе първото класиране на седмокласниците след проведените изпити. Само час след пресконференцията на РИО-София, където Ваня Кастрева обяви резултатите, родители сигнализираха за грешка в класирането, като сред ощетените бяха кандидатствалите в ТУЕС, където вместо балът беше невероятно нисък.Оказа се, че има при класирането и в Софийската професионална гимназия \"Джон Атанасов\", Софийската гимназия по строителство, архитектура и геодезия, както и една паралелка в НПМГ, където вместо да бъде удвоена оценката от олимпиадата по физика, тя е взета един път. и започна проверка, а от инспектората обещаха до края на деня да обявят верните резултати от класирането. , но и до този момент няма огласен отговорен за недоразумението.", "date": "2018.07.04", "title": "Балообразуването на седмокласници е най-проверяваното"}
{"url": "https://news.bg/world/ubiha-sina-na-glavatarya-na-islyamska-darzhava.html", "text": "Синът на главатаря на терористичната групировка ДАЕШ (\"Ислямска държава\") е убит, информират световните агенции.Самите терористи са обявили вчера (3 юли), че Худхайфа ал Бадри - синът на Абу Бакр ал Багдади е убит по време на битка в Сирия.В съобщението на групировката се казва, че синът на техния \"халиф\" е убит в битка срещу руснаците в топлоцентралата в Хомс.", "date": "2018.07.04", "title": "Убиха сина на главатаря на Ислямска държава"}
{"url": "https://news.bg/crime/seksualen-tormoz-e-osnovniyat-motiv-za-ubiystvoto-na-plovdivskiya-prepodavatel.html", "text": "Основна версия според прокуратурата за мотивите на убийството на 70-годишният пловдивски преподавател са невзети изпити и сексуален тормоз, предаде Нова.Зам.- окръжния прокурор на Пловдив Галин Гаврилов обясни, че Стефан Нейков е нападнат в момента, в който изнудвал 32-годишната студентка за пари и интимност. Той обещал да уреди изпитите и в Аграрния университет в замяна на \"услугата\".Към момента съпругът на студентката - 42-годишен пловдивчанин е задържан с мярка за до 72 час. Той е обвинен умишлено убийство. Ако бъде признат за виновен, Наказателният кодекс предвижда наказание от до 20 г. лишаване от свобода.Доцент Стефан Нейков е пребит с дървена бухалка, обясни още Гаврилов. Той е закаран на изхода на Пловдив посока село Оризаре и там е пребит, после семейството го връща до личния му автомобил на бул. \"Христо Ботев\" в града под тепетата.Съпругът на студентката сам е пребил 70-годишният мъж, жената е укрила бухалката - оръжие на престъплението, стана ясно още по думите на Гаврилов.", "date": "2018.07.04", "title": "Сексуален тормоз е основният мотив за убийството на пловдивския преподавател"}
{"url": "https://news.bg/int-politics/sasht-i-izrael-podkopavat-rezhima-v-iran-bunyat-naselenieto.html", "text": "САЩ и Израел са сформирали съвместен екип, за да окажат вътрешен натиск върху режима на аятоласите в Иран, съобщават американски медии.Преди няколко месеца беше създадена съвместна работна група като част от американско-израелския опит за борба срещу Иран, като тя работи за насърчаване на протестите в Иран, които да окажат натиск върху правителството в Техеран.Екипът вече се е срещал няколко пъти през последните няколко месеца.\"Никой не мисли сериозно за промяна на режима, но този екип се опитва да види дали можем да използваме вътрешните слабости на иранския режим, за да окажем по-голям натиск, който ще допринесе за промяна на поведението на Иран\", изтъква неназован официален представител на Израел.", "date": "2018.07.04", "title": "САЩ и Израел подкопават режима в Иран, бунят населението "}
{"url": "https://news.bg/int-politics/tramp-rezhe-nato-sasht-ne-mogat-da-sa-prasentseto-kasichka-na-sveta.html", "text": "Президентът на САЩ Доналд Тръмп ще каже на страните съюзнички от НАТО на срещата на върха на алианса през следващата седмица, че САЩ не могат да бъдат \"прасенцето-касичка\" на света. Това обяви говорителят на Белия дом Хоган Гидли, цитиран от \"Ройтерс\".\"Това, което ще направи президентът, е да влезе в тези срещи със съзнанието да защити американския народ, да застане с нашите партньори и съюзници, но както той много пъти каза преди, Америка толкова често е разглеждана като прасенцето-касичка на света. И това трябва да спре\", коментира Гидли пред журналисти на борда на президентския самолет Air Force One.Тръмп притисна част от съюзниците в НАТО да увеличат значително военните разходи, тъй като САЩ повече не могат да поемат голяма част от разходите на западния военен алианс.", "date": "2018.07.04", "title": "Тръмп реже НАТО: САЩ не могат да са прасенцето-касичка на света"}
{"url": "https://news.bg/politics/gerb-ne-vdigat-tsenite-a-izravnyavat-aktsizite-na-tsigarite.html", "text": "Нужно е акцизът на бездимните цигари да бъде изравнен с този на другите тютюневи изделия. Това заяви пред БНТ Евгения Ангелова от ГЕРБ. Заради ниския акциз губим около 30 млн. лв, напомни тя.От БСП пък виждат предложението като абсолютен лобизъм. Атанас Костадинов от БСП изтъкна, че България ще бъде единствената европейска държава, в която ще бъдат изравнени акцизите на обикновените и бездимните цигари.Целта е да изравним цени, а не както се тиражира да повишим, това повтори депутатът от ГЕРБ Александър Иванов в ефира на Нова.По какви причини прекрояваме закон, приет преди 8 месеца, попита социалистът Румен Гечев. Разчетите от преди 8 месеца са грешни, ние твърдим, че и сега са грешни, посочи той.Борис Ячев от НФСБ изтъкна, че неговата партия винаги се е обявявала срещу зависимостите. Той акцентира, че НФСБ има две основни причини да подкрепи законопроекта. \"Първата е финансовата. Ние сме част от мнозинството и носим отговорност за бюджета да е пълен\", посочи Ячев и допълни, че втората е, че от НФСБ искат строг контрол на тютюневите изделия във всичките им разновидности.Той обясни, че са подписали законопроекта без някакво извиване на ръце.Депутатката от \"Воля\" Кристина Таскова пък обясни, че от партията й не разбират защо тези действия се случват в средата на годината. Защо се променят фискални политики, попита тя.ВМРО няма да подкрепи проекта. Това стана ясно по думите на Александър Сиди.", "date": "2018.07.04", "title": "ГЕРБ не вдигат цените, а изравняват акцизите на цигарите"}
{"url": "https://news.bg/regions/spryaha-dvizhenieto-po-dunav-most-2.html", "text": "Движението по \"Дунав мост\" 2 е спряно в двете посоки, съобщават от Агенция \"Пътна инфраструктура\".Уточнява се, че причината за затварянето на моста е, че до 11 ч. ще се извършва техническа профилактика на съоръжението.Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, от  на АПИ, , както и по всяко време от денонощието на тел. 0700 130 20 в АПИ.В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.07.04", "title": "Спряха движението по Дунав мост 2"}
{"url": "https://news.bg/politics/dps-i-bsp-v-spor-za-imidzha-na-peevski.html", "text": "Имаме събиране на бизнес и политика. Това заяви социалистът Антон Кутев по време на обсъждането на закона на Делян Пеевски за изсветляване на медийния бизнес. Обявената от вносителите му цел е да станат ясни собствениците на медии и начина на финансиране.Именно заради подписа на Пеевски под закона Кутев не иска да го подкрепи. Освен това, по мнението му, законът целял да изчисти образа на Делян Пеевски.Йордан Цонев от ДПС защити проекта. Пеевски не бил монополист и издател на всички медии. Проектът щял да покаже има ли монопол на медийния пазар.Законопроектът не е с имиджова цел, посочи Цонев. Пеевски не защитавал делата си с работата си в законодателния орган. Свидетелство за това били внесените от него закони, които били изцяло в интерес на българското общество.Законопроектът е в правилната посока, заяви още Йордан Цонев. Неприемането на закона обслужвало фалшивите новини.\"Това е много смела законодателна инициатива на г-н Пеевски, мен и моите колеги\", категоричен бе той.Да поговорим за свободата на словото, призова Вежди Рашидов от ГЕРБ. Словото има нужда от истинска свобода, смята той. Искам да говоря свободно като Божидар Димитров, за съжаление аз съм поставен в едни рамки и те ми тежат, сподели Рашидов.В крайна сметка проектът мина на първо четене с 92 гласа \"За\", 12 - \"против\" и 28 - \"въздържал се\".Припомняме, обсъждането на законопроекта идва дни, след като от Комисията за защита на конкуренцията (КЗК) препоръча да се изготви  Препоръката беше част от анализ на конкурентната среда на медийния пазар у нас, в който се отчитат също недобросъвестни практики при отчитането на абонатите на платформените оператори, насочване на основната част от рекламните бюджети към големите медийни групи, липса на надеждна информация за тиражите на печатните издания и др.", "date": "2018.07.04", "title": "ДПС и БСП в спор за имиджа на Пеевски"}
{"url": "https://news.bg/crime/slanchev-bryag-tazi-nosht-mele-s-uchastieto-na-polyatsi-i-nozh.html", "text": "Двама полски туристи са пострадали при сбиване между две компании в Несебър. Съобщението за инцидента е получено в нощта на 03 срещу 04 юли в местното полицейско управление. Няма опасност за живота на ранените, информираха от МВР.Сблъсъкът е станал пред комплекс \"Изола\" в Слънчев бряг. Едната компания е била от полски туристи.Пострадалите двама полските туристи са на 19 и на 21 години. Те имат прорезни рани от остър предмет. Предполага се, че човек от другата компания е използвал нож.Полицаите уточняват самоличността на останалите участници в сбиването, възникнало след употреба на алкохол. По случая е образувано досъдебно производство.", "date": "2018.07.04", "title": "\"Слънчев бряг\" тази нощ: меле с участието на поляци и нож"}
{"url": "https://news.bg/int-politics/rusiya-se-namesi-v-izborite-v-polza-na-tramp-obyaviha-senatori-v-sasht.html", "text": "Русия и самият руски президент Владимир Путин са се намесили в президентските избори в САЩ през 2016 г., за да помогнат на Доналд Тръмп да победи.Това се посочва в доклад на американски сенатори както от Републиканската, така и от Демократическата партия, съобщават световните осведомителни агенции.Констатацията на Комисията по разузнаването към Сената подкрепя оценката на американските специални служби по темата.Докладът идва по-малко от две седмици преди срещата във Финландия между Тръмп и Путин, като междинните избори за Конгреса на САЩ са насрочени за ноември.Тръмп обикновено изразява съмнения или отрича, че руснаците са се намесили в негова подкрепа. Продължава разследването срещу предизборния му щаб от специално назначен прокурор, което американският държавен глава определя като \"лов на вещици\".\"Опитът на Русия беше широкообхватен и сложен, а неговите цели бяха да се подкопае вярата на обществото в демократичния процес, да навреди на Хилари Клинтън и да се подпомогне Доналд Тръмп\", изтъкна Марк Уорнър, заместник-председател на Комисията по разузнаването.В доклада се подчертава, че Русия е използвала кибероперации и пропаганда за постигането на целите си.", "date": "2018.07.04", "title": "Русия се намеси в изборите в полза на Тръмп, обявиха сенатори в САЩ"}
{"url": "https://news.bg/politics/zhan-klod-yunker-myastoto-na-balgariya-e-v-shengen-i-v-evrozonata.html", "text": "Българското председателство беше за пример. Това заяви пред БНР председателят на Европейската комисия Жан-Клод Юнкер.По думите му българското председателство беше изключително успешно, каза Юнкер и допълни, че не е почитател на проучванията на общественото мнение. Той припомни, че по време на председателството на Люксембург през 2005 г. е подписан договора за присъединяване на България и на Румъния към ЕС.Относно желанието на страната ни да се включи в , Юнкер отбеляза, че още от началото на мандата на тази Комисия е казал, че , защото е добре подготвяна.\"Това го повтарях до втръсване. Казах го през октомври 2014-а, когато започна мандатът ни. В същия момент казах, и след това повтарях, че България трябва да е част от еврозоната. Поддържам тези принципи и казвам, че България трябва да влезе в чакалнята на еврозоната\", заяви Юнкер.Той посочи, че в рамките на финансовите перспективи е предложил да има механизъм на сближаване между страните-членки и тези, които искат да се присъединят към нея. \"България няма нужда от финансова подкрепа, но ако има, тя трябва да ѝ бъде дадена\", каза Юнкер.\"През октомври 2014-а казах, че  преди края на мандата на тази комисия, тоест преди ноември 2019-а. Поел съм ангажименти към българското правителство и чрез него към българите, които много обичам\", каза председателят на ЕК.Относно обсъжданата тема миграция, за която имаше Съвет на ЕС на 28 и 29 юни, Юнкер обясни, че от  5 могат да бъдат приключени в Съвета и в Европарламента.\"Предложих Европейският съвет да заяви, че ще приемем тези текстове и директиви до края на юли. По  и \"Дъблин 3\" казах, че решенията трябва да бъдат взети до края на годината. Съветът поради причини, които не са ми известни, тъй като не бяха дадени обяснения, д, в дълбочината на тяхната мъдрост. Но аз подкрепям тази гледна точка - трябва да ускорим нещата\", каза шефът на Еврокомисията.Той отхвърли определението на френските социалисти за споразумението за миграцията от последния Европейски съвет. Те бяха казали, че то е като \"димна завеса\".Казах пред Европейския съвет в четвъртък и петък, че от 7-те законодателни текста, които гравитират около миграцията, 5 са на път да бъдат приключени в Съвета и Европейския парламент, заяви Юнкер.Той смята, че ако 27-те страни-членки бяха следвали препоръките и предложенията на Комисията по темата за даване на убежище, направени през февруари 2015-а, днес ЕС е нямало да бъде в сегашната ситуация. \"Критикува се Европа, а всъщност трябва да се критикуват страните-членки\", каза Юнкер.Запитан дали ЕС се отдалечава от най-близкия си съюзник САЩ и се обръща към Русия, председателят на ЕК заяви: \"Първо, аз имам усещането, че Съединените щати се отдалечават от Европа, която е техен верен съюзник от десетилетия. Колкото до Русия и Путин, ако Русия и Путин или Путин и Русия ни съобщят, че са готови да приложат на практика Минските споразумения, то тогава руско-европейският свят ще се промени. Ако не се направят усилия по отношение на Източна Украйна, няма никакъв шанс за вдигане на санкциите. Няма приятелства, има принципи\".\"Крим остава, от гледна точка на международното право, скандал, еретична маневра - неразбираема и непростима от страна на Русия. Но отвъд въпросите, които гравитират около Крим, мисля, че трябва да подновим нормалния диалог с Русия, при условие че Минските споразумения бъдат претворени в дела\", каза Жан-Клод Юнкер.Председателят на ЕК не смята, че е необходим нов договор, който да е наследник на договора от Лисабон, подписан на 13 декември 2007 година. Припомняме, документът бе подписан в Лисабон по време на португалското председателство на ЕС, влезе в сила на 1 декември 2009 и е известен като договор за реформи на ЕС.\"Несъвършените договори могат да дават съвършени резултати, ако волята на тези, които трябва да ги приложат на практика, е перфектна. Също така има перфектни договори, при които липсва резултат, защото волята на тези, които трябва да ги претворят, не е такава. Въпросът не е в промяната на договорите, доминираща е волята на тези, които са на власт. Политическата воля е тази, която печели пред буквата и параграфа на договорите\", каза Юнкер и възкликна на финала на интервюто: \"Да живее България!\".", "date": "2018.07.04", "title": "Жан-Клод Юнкер: Мястото на България е в Шенген и в еврозоната"}
{"url": "https://news.bg/int-politics/orban-otvoren-za-dvustranna-sdelka-za-migrantite-s-merkel.html", "text": "Премиерът на Унгария Виктор Орбан, който е отявлен противник на мигрантите, е дал знак, че има желание да сключи двустранно споразумение с германския канцлер Ангела Меркел за ограничаване на пристигащите мигранти в Германия и други европейски страни, съобщава \"Ройтерс\".Меркел се нуждае от подкрепата както на коалиционния си партньор в лицето на Германската социалдемократическа партия (ГСДП), така и на страните от Европейския съюз, за да може спорният план за миграцията, договорен с нейните баварски съюзници от Християнсоциалния съюз (ХСС), да успее.Християндемократите на Меркел и техните дългогодишни съюзници от ХСС се споразумяха в понеделник да създадат специални транзитни центрове на границата с Австрия, където мигрантите, които вече са били регистрирани в други страни от ЕС, ще бъдат задържани и връщани обратно в страните, където са били регистрирани първо.В интервю за германския в. \"Билд\" Орбан заяви, че Унгария е отворена за разговори с Германия, ако Берлин успее да сключи споразумение за мигрантите със съседна Австрия, чийто канцлер Себастиан Курц е, подобно на Орбан, твърдолинеен спрямо мигрантите.\"Последователността може да бъде само следната: преговори между Германия и Австрия, а след това преговори между Австрия и Унгария\", коментирал Орбан, допълвайки: \"И чак в края, ако действително има яснота относно германската позиция, може да има преговори между Унгария и Германия.\"Унгарският премиер подчертал необходимостта от засилване на защитата на външните граници на Европейския съюз и създаването на транзитни центрове за мигранти извън ЕС.Орбан добавил, че скоро ще проведе разговори с Курц, за да обсъдят следващите стъпки \"с нашите преки, приятелски съседи\".Спорът за миграцията подчертава дълбоките разделения в Европа за начина, по който да се справим с мигрантите, пристигнали през последните три години на Стария континент.Според Орбан големият наплив на предимно мюсюлмански мигранти в Унгария от 2015 г. насам представлява заплаха за християнската цивилизация на Европа.Курц, който оглавява коалиция с крайната десница, обеща да предотврати повторение на кризата с мигрантите в Европа, при която Австрия прие мигранти, съставляващи повече от един процент от нейното население.", "date": "2018.07.04", "title": "Орбан отворен за двустранна сделка за мигрантите с Меркел"}
{"url": "https://news.bg/crime/chast-ot-prevozvachite-iskat-avtomobilna-kamara.html", "text": "С транспаранти \"Eurolines за автомобилната камара\" превозвачите излязоха на пореден протест. Представители от ръководствата на Съюза на международните превозвачи (СМП) и на Българската асоциация на сдруженията на автомобилните превозвачи (БАСАТ) протестират пред храм-паметника \"Св. Александър Невски\" в София, в подкрепа на Закона за българска автомобилна камара, който .Очаква се в протестните действия да се включат над 30 автобусни фирми.Георги Петрунов, от автобусната фирма \"Карат-С\" заяви за news.bg, че подкрепя Закона за автомобилната камара, защото чрез него ще се създадат равни права за всичките водачи, които изпълняват дейността на автобусния шофьор и няма да се осъществяват курсове без дигитални карти. По думите му чрез Автомобилната камара ще се спазва работното време, часовете и заплащането.Шофьорите на автобуси не бихме могли да решим дали един закон е лобистки или не, защото има хора в Народното събрание, които го решават, изтъкна Петрунов.Той се , защото чрез нея ще се работи по норматив и ще се получава нормално работно възнаграждение.Припомняме, преди седмица стана ясно, че вносителят на законопроекта за Автомобилната камара - депутатът от ГЕРБ Станислав Иванов е изтеглил от парламента предложените текстове.Това стана след разпореждане на премиера Борисов, който се срещна с представители на протестиращите превозвачи.Още на 8 юни от бранша се обявиха против Законопроекта за автомобилна камара. Превозвачите се заканиха още на 14 юни, че ако не бъдат чути и законопроектът за Автомобилната камара не бъде изтеглен, започват безсрочни протестни действия. Срещу законопроекта се обявиха и от Асоциацията на индустриалния капитал в България, Българската стопанска камара и Българската търговско-промишлена палата.На 25 юни камиони и автобуси блокираха движението в няколко големи градове. Протестът бе под надслов: \"Обединени срещу приватизацията на бранша\"", "date": "2018.07.04", "title": "Част от превозвачите искат Автомобилна камара"}
{"url": "https://news.bg/press/nay-golemiyat-ni-uspeh-e-evroperspektivata-pred-zapadnite-balkani-gerb-vdiga-aktsiza-na-bezdimnite-tsigari-v-narushenie-na-zakona.html", "text": "Гаф. \"24 Часа\":Наказват чиновниците, объркали класирането за гимназиите в София  Гаф с първото класиране за елитните гимназии в София побърка родители и седмокласници вчера. Неправилно се оказа изчислен балът в 4 училища.Вместо математиката от външното оценяване да се утрои, тя е била взета един пътТака елитното Технологично училище \"Електронни системи\" към Техническия университет изведнъж се оказа на 28-о вместо на 4-о място. Погрешно балът за там бе изчислен на 256,500 вместо на реалните 419 точки.Грешки има при изчисляване на бала и в Софийската професионална гимназия по електроника \"Джон Атанасов\", както и за една паралелка в Националната природо-математическа гимназия и гимназията по архитектура, строителство и геодезия (бившия Строителен техникум).Така, след като в 10 часа класирането беше качено на сайта на министерството на образованието, около час по-късно беше свалено, за да се поправя грешката. В 10,30 пък шефката на Регионалното управление на образованието в София-град Ваня Кастрева обяви пред медиите сбърканото класиране. После то пак бе качено, този път обаче без столичните училища. А в 14,30 медиите бяха свикани наново, за да се обясни какво се е случило. Отчет. \"Монитор\":Борисов пред ЕП: Най-големият ни успех е европерспективата пред Западните Балкани Поставихме си 4 приоритета и постигнахме успех и напредък по всички. Най-големият ни успех е поставянето на европейската перспектива пред Западните Балкани. Това заяви премиерът Бойко Борисов по време на изслушването си в Европарламента относно резултатите от БГ председателството на Съвета на ЕС.  Не може да има мир и просперитет на континента, без Европа да бъде обединена, посочи той и отново припомни, че сигурността на Европа минава през стабилността на Западните Балкани.Нашите усилия дадоха резултат, каза Борисов. В тази връзка той изброи споразумението между Скопие и Атина за името, което по думите му било \"историческо постижение\", решението за започване на преговори с Македония и Албания за присъединяване към ЕС и не на последно място договора за добросъседство между България и Македония, с което сме отворили темата за Западните Балкани. \"Ние сме прагматични. Работихме много за свързването на региона\", коментира още Борисов. По думите му изграждането на коридорите 4,8,10, на жп линии и пристанища ще вдигнат просперитет и БВП на целите Западни Балкани. Акциз. \"Сега\":ГЕРБ вдига акциза на бездимните цигари в нарушение на законаВ средата на годината в нарушение на закона управляващите се канят да повишават налози. Депутати от ГЕРБ и \"Обединени патриоти\" начело с председателя на парламентарната бюджетна комисия Менда Стоянова внесоха тези дни промени в Закона за акцизите и данъчните складове, които предвиждат още от 1 октомври да се завиши акцизът за нагреваемите тютюневи изделия, т.нар. бездимни цигари.Само преди година парламентът въведе акцизна ставка за този нов продукт, като го приравни с нарязания тютюн със ставка от 152 лева за килограм. Сега се предлага те да се облагат като класическите цигари - с твърда сума на 1000 къса и процент от продажната цена. По сметките на вносителите така акцизът ще достигне 3.54 лева за кутия.Нагреваемите цигари се продават у нас от около година и се отличават от обикновените с това, че тютюнът в тях не гори, а само се нагрява от специални електронни устройства и се превръща в аерозол, което според производителя го прави по-малко вреден за здравето. В момента на пазара у нас има регистриран само един вид нагреваеми тютюневи изделия - устройството на \"Филип Морис\" IQOS и тютюневите стикове за него. По данни, цитирани от самата Менда Стоянова, пазарният му дял е 1.4%. В повечето европейски страни тези изделия се облагат, както досега у нас - като нарязания тютюн. Така България ще стане първата страна в ЕС, която евентуално ще третира нагреваемите цигари като обикновените. Общ европейски регламент няма. Заради ниския дял на тези изделия той може да бъде обсъждан евентуално през идната година.Бързането с промените в закона веднага породи съмнения за лобизъм. Досега винаги е спазвано правилото налози да не се променят в течение на годината, тъй като това би затруднило фирмите и обикновените данъкоплатци да планират дейността и бюджетите си.  Закон. \"Дума\":СЕМ не иска Закон за българския език Не е необходимо приемането на отделен Закон за българския език - това е становището, което Съветът за електронни медии ще изпрати до Народното събрание. На вчерашното си заседание членовете на медийния регулатор обсъдиха проектозакона за българския език, внесен от групата на \"Обединени патриоти\". Председателят на СЕМ София Владимирова обобщи пред БНР, че Законът за радиото и телевизията дава гаранции за използването и опазването на българския език. \"Категорична съм, че регулаторът не е отстъпвал от ангажимента си да следи, като в същото време е напълно наясно с динамично развиващата се медийна среда, и ние не можем да не си даваме сметка, че медиите се развиват. Езикът също. Той е жива структура и също се развива. Без съмнение двата обществени доставчика, БНТ и БНР, не отстъпват от ангажимента си да утвърждават българския език и да канят в своите предавания гости, които да съдействат за тази идея\", твърди Владимирова.", "date": "2018.07.04", "title": "Най-големият ни успех е европерспективата пред Западните Балкани; ГЕРБ вдига акциза на бездимните цигари в нарушение на закона"}
{"url": "https://news.bg/world/oon-poveche-ot-330-000-bezhantsi-ot-yugozapadna-siriya.html", "text": "Повече от 330 000 са вече бежанците от Югозападна Сирия. Това съобщи говорител на Върховния комисар за бежанците на ООН. По-рано от офиса на Върховния комисар на ООН по правата на човека Мохамед Хавари съобщиха за 270 000 души.Причината са продължаващи боеве в района и неуспешен край на преговорите между опозицията и Русия.Повечето се отправят към Йордания, която вече прие милиони сирийци на своя територия. Около 60 000 са все още на границата, изложени на ужасни условия. При боевете загиват или биват ранени стотици цивилни. ", "date": "2018.07.04", "title": "ООН: Повече от 330 000 бежанци от Югозападна Сирия "}
{"url": "https://news.bg/world/raneni-pri-strelba-v-shvetsiya.html", "text": "Няколко души са били ранени при стрелба в Оребро, Швеция, предаде РИА \"Новости\".Това са съобщили от полицията.Все още няма задържани по случая. Провежда се разследване. Оребро се намира на около 200 км от столицата Стокхолм.  ", "date": "2018.07.04", "title": "Ранени при стрелба в Швеция "}
{"url": "https://news.bg/world/sasht-praznuvat-nezavisimost.html", "text": "На 4 юли през 1776 година Континенталният конгрес на 13-те британски колонии в Северна Америка в град Филаделфия приема Декларацията за независимостта. Самата Декларация е подписана на 2 август. Делегатите смятали да изгонят англичаните и да продължат да съществуват като 13 отделни държави.Днес САЩ празнуват своя национален празник, тъй като текстът на Декларацията е одобрен от Конгреса.Един от нейните основни автори е бъдещият втори президент на страната - Томас Джеферсън. Документът започва така:Ние считаме тези истини за видни от само себе си - че всички хора са създадени равни, че те са дарени от своя Създател с някои неотчуждаеми права, че сред тези права са живот, свобода и стремеж към щастие.Под този смайващ по своята дързост и дълбочина документ слагат подписите си 51 делегати. Подписът на Джон Хенкок е дълъг цели 13 сантиметра. Всички те осъзнават, че извършват държавна измяна срещу досегашния си суверен - британския крал Джордж Трети.Текстът на декларация прави такова потресаващо впечатление по света, че веднага след като я прочита френският маркиз дьо Лафайет обявява, че ще воюва за своя сметка на страната на бунтовниците.Писателят Бомарше събира 7 милиона златни франка в помощ на американците. 1 милион от тях са негови лични пари - колосална сума за онова време.Примерът им е последван от хиляди други в Стара Европа.Континенталният конгрес дава върховното командване на генерал Джордж Вашингтон - човекът който докара до успешен край американската революция.Празникът и тази година се провежда на фона на терористични заплахи. Властите разкриха подготвян атентат дни преди празника. Кървавият акт на насилие бил заплануван именно за 4 юли. Нападателят бе заловен. ", "date": "2018.07.04", "title": "САЩ празнуват независимост "}
{"url": "https://news.bg/weather/slantse-i-dazhd-v-sryada.html", "text": "Днес ни очаква слънце и дъжд. Това съобщиха от НИМХ на БАН. Слънчево ще е времето до обяд. Следобед се очакват краткотрайни валежи и гръмотевични бури, главно в планинските райони. Възможни са градушки. Максималните температури ще са между 27 и 32 градуса.Атмосферното налягане ще се понижава. ", "date": "2018.07.04", "title": "Слънце и дъжд в сряда "}
{"url": "https://news.bg/economics/mzhg-obsazhda-obezshteteniya-za-zasegnatite-ot-chuma-po-zhivotnite.html", "text": "Екипи на Министерството на земеделието, храните и горите посещават районите засегнати от чума по дребните преживни животни в Ямболско и Бургаско.Провеждат срещи с животновъди, на които се обсъждат начините за обезщетение за претърпени щети вследствие мерките за ограничаване на заболяването.В четвъртък, 5 юли, в МЗХГ ще се проведе и среща с браншовите организации на овцевъдите и козевъдите.Чумата по дребните преживни животни не е опасна за хората, но нанася сериозни икономически загуби заради високата й смъртност сред овцете и козите и ограниченията за търговия и придвижване на животни и продукти от засегнатите райони.Ветеринарните специалисти апелират при съмнение за заболели животни незабавно да бъдат информирани областните дирекции на Българската агенция по безопасност на храните.", "date": "2018.07.04", "title": "МЗХГ обсъжда обезщетения за засегнатите от чума по животните"}
{"url": "https://news.bg/health/okrazhna-bolnitsa-plovdiv-mozhe-da-ostane-bez-tok-ot-9-yuli.html", "text": "Търговец на свободния пазар поиска да изключат тока на Окръжната болница в Пловдив, съобщиха от \"Електроразпределение Юг\", което е към ЕVN група.Искането от \"Електроразпределение Юг\" да изключат захранването на УМБАЛ Пловдив е за 9 юли. Причината - натрупани задължения за електроенергия. Съгласно Закона за енергетика \"Електроразпределение Юг\" е задължена да изпълни заявката на доставчика на електроенергия за изключване на болницата, уточняват от енергоразпределителното дружество (ЕРП).От там уточняват, че официалната заявка от компанията-търговец на ток е постъпила в местното ЕРП на 27 юни 2018 г. Търговецът е декларирал, че неговият клиент - УМБАЛ Пловдив е уведомен на 26 юни 2018 г. за датата на преустановяването на захранването.Предвид обществената значимост на УМБАЛ Пловдив \"Електроразпределение Юг\" уточнява, че болничният комплекс получава енергията си от търговец на свободния пазар. УМБАЛ Пловдив заплаща към \"Електроразпределение Юг\" единствено цени за ползване на мрежовите услуги на дружеството , които се регулират от КЕВР и не подлежат на пряко договаряне.От \"Електроразпределение Юг\" се позовават на закона, че нямат отношение към казуса- УМБАЛ Пловдив и избрания от болницата доставчик на електроенергия. Те не поемат отговорност за размера на дълга за консумирана електроенергия, срокове и начини на плащане, договорена цена на енергията и т.н., обясняват от местното ЕРП.", "date": "2018.07.04", "title": "Окръжна болница - Пловдив може да остане без ток от 9 юли"}
{"url": "https://news.bg/int-politics/kitay-udrya-s-mita-stoki-ot-sasht-za-34-mlrd-dolara.html", "text": "Китай ще въведе мита върху внесени от САЩ стоки на стойност 34 млрд. долара от 6 юли, съобщава \"Ройтерс\", цитирайки свои източници в Пекин.\"Нашите мерки са реципрочни, а реципрочни означава, че ако САЩ започнат на 6 юли, ние започваме на 6 юли\", коментирал източникът, пожелал анонимност, добавяйки, че \"времето за изпълнение на всички политики започва в полунощ\".Решението на Китай идва вследствие на обещанието на САЩ да наложат вносни мита върху китайски стоки на стойност 34 млрд. долара от 6 юли. Въпреки че действията на Китай са реципрочни, Пекин ще въведе първи митата заради разликата от 12 часа в часовото време между двете страни.На 15 юни Вашингтон разкри, че ще въведе допълнителни мита в размер на 25 процента върху 818 стоки китайски внос на стойност 34 млрд. долара от 6 юли. В отговор китайските власти се зарекоха да отвърнат, налагайки мита върху американски селскостопански продукти и автомобили.Пекин и Вашингтон се въвлякоха в голям търговски спор, като САЩ критикуват остро Китай за \"нелоялни търговски практики\", използвани в ущърб на Вашингтон.Заплаха от мащабна търговска война се появи, когато през март САЩ наложиха 25 процента мита върху вноса на стомана и 10 процента върху вноса на алуминий. Коментирайки решението на САЩ, Пекин призова Вашингтон да избягва прекомерната употреба на протекционистки търговски мерки, като китайските власти нарекоха американската митническа политика \"глупави протекционистки мерки\".През май САЩ предложиха мита върху китайски стоки на стойност 50 млрд. долара във връзка с разследване за кражба на интелектуална собственост. Китай се зарече да въведе свои собствени ответни мита върху американски стоки, включително соя и самолети, ако американските мита бъдат наложени.", "date": "2018.07.04", "title": "Китай удря с мита стоки от САЩ за 34 млрд. долара"}
{"url": "https://news.bg/society/brakonierskata-sech-ne-namalyava-trevozhat-se-wwf.html", "text": "Бракониерската сеч в България не намалява. Това стана ясно на пресконференция на която бе представен последният доклад на WWF за незаконната сеч в България.От WWF представиха третия си доклад за нелегалния дърводобив. Статистиката им сочи, че незаконната сеч у нас не само не намалява, но и се забелязва тенденция за леко повишаване. От организацията поставят под въпрос мерките, които държавата е предприела в тази посока.Над 2 млн. и 400хил. кубични метри е незаконно добитата дървесина в България за година.Тома Белев от Асоциация на парковете в България представи резултатите от последния анализ, обхващащ периода 2013-2017 г.По думите му основният проблем в незаконния дърводобив е как стига дървесината до клиентите. Той обясни, че има и външни и вътрешни фактори, които влияят на увеличеното количество незаконен дърводобив. Сред тях е факта, че парите отделени от бюджета за ИАГ са намалени за този период с 30%, за периода се увеличава и бедността на населението. Има и 15% увеличение на средния разход на дървата, които се плащат. Освен това броят на горските инспектори е намалял. Ниски заплати били причината за това. Фиктивността на административно наказателни производства също спомагала нелегалния дърводобив - само 15% са събраните глоби за периода.Природозащитниците се оплакаха, че медиите нямат рубрики специално за горите, а 40% от територията на страната ни представлява гори.Добромир Добринов от WWF даде препоръки на база на анализа. Природозащитниците искат промени в три посоки - организация, законова рамка, човешки ресурс.Той призна, че държавата е направила много стъпки в посока защита на горите, но все пак те не дават резултати. Държавата определено е положила старание, но не е успяла да достигне практически успех, заяви Добринов. Природозащитниците предлагат организационни мерки, с които обществото да бъде информирано за действията, които държавата предприема. Искат и да се изготвя ежегоден доклад за състоянието на горите, който да се публикува.Сред меркте,които според тях ще бъдат от полза, е финансирането на сектора. Екоорганизациие искат Изпълниелна агенция по горите да не е под шапката на Министерство на земеделието, храните и горите. По-високи залати за горските инспектори ще помогнарт, смятат от WWF. Припомняме, през 2015 г. депутатите забраниха за три месеца изпращането на необработен дървен материал от страната ни, като обещаха за това време да изготвят законодателни промени, с които да постигнат подобряване на контрола в гората и да спрат незаконната сеч. По-бавното разглеждане на тези изменения в пленарна зала обаче доведе до удължаване на мораториума, който продължи близо 4 месеца.", "date": "2018.07.04", "title": "Бракониерската сеч не намалява, тревожат се WWF"}
{"url": "https://news.bg/politics/bsp-reshenieto-za-kontsesiya-na-letishte-sofiya-se-vzema-na-tamno.html", "text": "Депутатите от БСП започнаха втора серия от своята \"атака\" срещу концесията на летище София. Георги Свиленски е получил писмо от транспортния министър Ивайло Московски с .Според Свиленски решението се взема на тъмно. Московски му отговорил, че цялата документация ще се види в края на тази седмица или най-късно следващата на сайта на ЕК. Становищата на Световната банка и на Европейската инвестиционна банка (ЕИБ) не било за трети лица.Затова министърът пита двете институции може ли да разпространи техните становища. \"Кой управлява България - правителството, Министерството на транспорта или Световната и Европейска банка\", пита социалистът.Припомняме, идеята за  бе възобновена веднага след формиране на третия кабинет \"Борисов\" в началото на  обяви намеренията на правителството да възобнови процедурата, спряна от служебния кабинет. Месец по-късно Московски посочи септември 2017 г. като срок за , този път с международен консултант. Летище София е един от един от най-големите държавни активи, с изключение на енергийните. Очакваната сума е 480 млн. лв., която да бъде похарчена за БДЖ.", "date": "2018.07.04", "title": "БСП: Решението за концесия на летище София се взема на тъмно"}
{"url": "https://news.bg/world/vtori-kmet-ubit-vav-filipinite-za-dva-dni.html", "text": "Втори кмет на филипински град е убит в рамките на два дни, информира Си Ен Ен.Фердинанд Боте, кметът на град Генерал Тинио в провинция Нуева Есиха, е бил застрелян от заподозрян с мотоциклет в близост до град Кабанатуан във вторник следобед, съобщи полицията пред медията.Боте е прострелян многократно. Той е починал на път за болницата.24 часа по-рано кметът на град Танауан Антонио Халили беше застрелян с един куршум в гърдите, докато участваше на церемония по издигане на флаг.В понеделник беше разкрито, че през октомври 2017 г. са отнети пълномощията на Халили над местната полиция по нареждане на вътрешното министерство. Той изглежда е бил в \"наркосписък\" - списък с имената на лица, които са свързани с търговия на наркотици.", "date": "2018.07.04", "title": "Втори кмет убит във Филипините за два дни"}
{"url": "https://news.bg/politics/osinovitelite-imat-pravo-na-365-dni-otpusk-ako-deteto-e-do-5-godishna-vazrast.html", "text": "Министрите приеха промени в Наредбата за работното време, почивките и отпуските, с които се регламентира ползването на 365 дни отпуск при осиновяване на дете до 5-годишна възраст. Новият вид отпуск беше въведен с изменения в Кодекса на труда, които влизат в сила на 1 юли 2018 г., съобщиха от Министерския съвет.С промените в наредбата се уреждат редът и условията на ползване, включително изискванията за представяне на удостоверителни документи. Изясняват се обстоятелствата за прекратяване и прехвърляне на права по отношение на отпуска при осиновяване на деца до 5-годишна възраст и на допълнителния отпуск при отглеждане на дете до 2-годишна възраст, ако след изтичане на отпуска в размер на 365 дни, детето не е навършило 2-годишна възраст.Усъвършенства се и уредбата за сумираното изчисляване на работното време. Целта е да се изчистят установените при прилагането на наредбата проблеми. С тях ще се гарантират правата на работниците и служителите и на работодателите при сумирано изчисляване на работното време.Така се въвежда еднакъв подход в трудовото и осигурителното законодателство при отчитане на отпуска за временна неработоспособност, бременност, раждане и осиновяване и се постига в максимална степен справедливост при заплащането в съответствие с реално положения труд.", "date": "2018.07.04", "title": "Осиновителите имат право на 365 дни отпуск, ако детето е до 5-годишна възраст"}
{"url": "https://news.bg/world/rusiya-vliyae-na-evropeyskata-politika-sas-severen-potok-2-predupredi-varshava.html", "text": "Премиерът на Полша Матеуш Моравецки счита, че газопроводът \"Северен поток-2\" дава възможност на Русия да оказва влияние върху европейската политика.Тази позиция министър-председателят изрази на заседание на Европейския парламент в Страсбург, информира ТАСС, позовавайки се на полски медии.Според него \"Северен поток-2\" \"не е икономически, а политически проект\", който ще провокира нестабилност и ще се превърне в инструмент в ръцете на Русия за оказване на влияние не само над европейската икономика, но и над европейската политика.Тръбата трябва да влезе в експлоатация до края на 2019 г. Тя ще доставя по 27,5 милиарда кубични метра газ на година.", "date": "2018.07.04", "title": "Русия влияе на европейската политика със „Северен поток-2”, предупреди Варшава"}
{"url": "https://news.bg/politics/abv-s-polozhitelna-otsenka-za-predsedatelstvoto.html", "text": "Нямаше някакви гафове, но въпросът е какво постигнахме по време на председателството. Това коментира по време на пресконференция доц. Георги Кючуков - съветник по въпросите на външната политика и здравеопазването в партия АБВ.\"Интеграцията на Западните Балкани е много важна за България\", посочи Кючуков. По думите му фокусът е много добро постижение за председателството ни, но за България е важен още един субприоритет - въпросът за Черноморското сътрудничество.\"Този въпрос важен не само за нас, важен е за ЕС, за страните от региона\", коментира доц. Кючуков. В страните от Черноморското сътрудничество участват, освен България и Румъния и Гърция.Доц. Кючуков изтъкна, че страните от Западните Балкани дори не фигурират в Декларацията от София от 17 май. По думите му те, дори не са наричани страни от Западните Балкани, а само партньори.\"Това отчасти се коригира със Срещата на Върха на ЕС, когато се даде някаква макар и далечна перспектива за Македония и Албания\", посочи още той.По думите му освен точно определения приоритет, нашето председателство има и една тактическа грешка и визира как ненужно наши представители обикалят столиците на Западните Балкани.\"Лобирането трябваше да стане в столиците на Западна Европа - Франция, Холандия, Дания\", коментира доц. Кючуков, визирайки страните, които са скептични по въпроса с разширяването на ЕС. \"Самото повдигане на въпроса за Западните Балкани един успех за нашата страна\", допълни той.Румен Петков коментира, че ЕК и Съвета на ЕС системно избягват стартирането на дискусията за бъдещето на Европа от гледна точка на Брекзит и натрупването във времето проблеми.Като голям пропуск Петков оцени пропусната възможност по време на председателството за развитие на Дунавската стратегия. \"България, Австрия, Румъния са три дунавски държави. Дунавската стратегия можеше да придобие реална плът\", коментира Петков.Председателят на АБВ разкритикува и политиката, свързана с миграцията и по-конкретно факта, че се търсят извънобщностни решения. Обявеното от Германия намерение да търси двустранни споразумения, Петков оцени като демонстрация на неспособността да се формира обща политика.", "date": "2018.07.04", "title": "АБВ с положителна оценка за председателството "}
{"url": "https://news.bg/economics/sled-proverka-na-nap-zatvoriha-targovsko-izlozhenie-v-burgas.html", "text": "След проверка на НАП, запечатват търговско изложение в Бургас. Шест от осем обекта в изложението в центъра на града са затворени от екипи на \"Фискален контрол\" Бургас на НАП заради неиздаване на касови бележки, съобщава БНТ. Инспектори се представили за клиенти, закупили си стоки и хванали търговците в нарушение. През юни, \"Фискален контрол\" са извършили над 300 проверки по Южното Черноморие и 88 запечатвания за неиздаване на фискални бонове.От приходното ведомство отново ще използват дистанционната връзка на всеки касов апарат със сървърите си, за да откриват рискови търговци, чиито продажби значително се различават от обичайните.Стотици данъчни инспектори, съвместно с други държавни органи, започват лятната контролна кампания по Черноморието. Над 25 000 проверки предстоят до края на туристическия сезон, с основен акцент отчитането на обороти и издаване на касови бележки.От НАП припомнят, че и през тази година неиздаването на касова бележка се санкционира незабавно със запечатване на търговския обект, освен обичайната глоба, но основната цел на проверяващите е да насърчат доброволното спазване на данъчните изисквания.Освен хотели, ресторанти, барове, магазини, паркинги и други търговски обекти, на мониторинг ще бъдат подложени борси и тържища, които снабдяват хотелите с храни и напитки, допълват от НАП. В проверките, които ще обхванат цялото Черноморско крайбрежие, а не само големите курорти, ще участват инспекторите на звеното \"Фискален контрол\".Част от проверките ще са на принципа \"таен клиент\", но едновременно с това ще патрулират и съвместни екипи на НАП и правоохранителните органи с отличителни знаци.Сигнали за неиздаване на касови бележки и данъчни нарушения могат да се подават на телефона на НАП 0700 18 700 или по електронна поща на infocenter@nra.bg.\"Главната ни задача е да подобрим данъчното поведение на търговците по Черноморието. Това, че ще изпратим екипи там обаче не значи, че ще нарушим качеството на контролната дейност във вътрешността на страната. Разполагаме с близо 800 души и добри софтуерни инструменти за целта\", каза по повод на започващата контролна кампания на НАП директорът на \"Фискален контрол\" Спас Шишков.", "date": "2018.07.04", "title": "След проверка на НАП затвориха търговско изложение в Бургас"}
{"url": "https://news.bg/crime/900-bezhantsi-ima-v-momenta-v-balgariya.html", "text": "Това, което мъчи Европа, са мигрантите. Това заяви силовият министър Валентин Радев пред вътрешната комисия в Народното събрание. Той отчете добро европредседателство в сферата на сигурността.В момента у нас има 900 бежанци. \"Толкова малко имаме, че чак ме е страх да си кажа тези числа\", похвали се Радев. Иначе той е категоричен, че сме се справили добре с охраната на границата и с мигрантите. Няма натиск на границата.60 000 мигранти са минали през наша територия. Връщане на мигранти у нас няма как да стане, отсече вътрешният министър. България няма да стане периферия за настаняване на бежанци, подчерта Валентин Радев.Държавата се освобождава и в момента от нелегални мигранти.Да се пазят външните граници на ЕС настоява страната ни пред Европа. Никакви такива няма да влизат, отсече Радев, който е категоричен, че нашата сухопътна граница се пази най-добре.Вътрешният министър уточни, че според Женевската конвенция и ООН имаме задължението да приемаме бегълци от войни.Трябва да сме състрадателни, ние сме добри хора, посочи министър Радев.", "date": "2018.07.04", "title": "900 бежанци има в момента в България"}
{"url": "https://news.bg/crime/mvr-shefat-neprekasnato-hvashtal-begaltsi-ot-zatvora.html", "text": "Близо 1000 души, отклонили се от местата за лишаване от свобода, се издирват. Колко от тях са заловени и върнати в затвора. Тази тема постави депутатът от БСП Красимир Янков пред вътрешния министър.Перманентно се издирват бегълците, стана ясно от думите на Валентин Радев. Голяма част от тях са с присъди за кражби, по-малко са бегълците с присъда за убийство. Най-много отклонили се има през 2008-2009 година.Всички, които правят тези неща, да знаят, че рано или късно ще бъдат хванати, увери министърът.Депутатът Красимир Янков обаче не хареса отговора и попита колко от отклонилите се са преминали българската граница. Ако са избягали зад граница, как я пазим, подчерта той. Ние непрекъснато хващаме, въпросът е с какво темпо ги хващаме, каза пак министър Валентин Радев.Скорошните бегълци по-лесно се хващали по-рано. Тези с давност по-трудно се залавяли. Колко обаче са заловените бегълци не стана ясно.Обмислят се законови изменения да се дават временни документи на арестантите, обясни още вътрешният министър. С тези временни документи няма да може да се напуска границата, като това с голяма степен ще позволи да има контрол.На родна територия службите рано или късно ще хванат бегълците, обясни Радев. Зад граница обаче е по-сложно.Освен това, според вътрешния министър, гражданите трябва да дават информация за избягали затворници. Всички страдаме от това, че тези хора, които са с присъди, са някъде измежду нас и могат да направят винаги следващото престъпление, поясни Валентин Радев.Не може да се стреля по едно правителство и едно управление за неща, които са се случвали преди пет или шест години, каза още той. Случаите на бегълци намаляват. Справяме се, категоричен бе силовият министър.Припомняме, на 21 юни стана ясно, че затворникът . В Министерство на правосъдието изрично отбелязаха, че , тъй като работи на място, което не е охраняемо.Мъжът е на 48-години, среден на ръст, с кафяви очи и къса, черна коса. Борис Иванов е с нормално телосложение, продълговато, леко мургаво лице, правилен нос, високо чело. На врата си има татуировка - червена целувка.. Затворникът е с присъда 13 години лишаване от свобода от 2011 г., като до този момент е излежал 7 години.Той бе заловен  след като се опита да отвлече като заложник възрастна жена.По-рано осъдените . Двамата излязоха от затвора през централния вход, след като стреляха с пистолет по охраната.По-късно, на 6 юни от Марио Панчев, който по-късно също почина от раните си.МВР предприе действия по издирването на двамата бегълци, но без успех. Граждани подаваха  за това, че са забелязали затворниците на различни места в София, но те не бяха установени от властите.На 17 май . В осем страници Пелов описал мотивите си да избяга от затвора. Твърдял, че е осъден несправедливо, получил е тежко наказание, което е равносилно на смъртна присъда и това предизвикало бягството.На 13 юни вътрешният  преди заседание на комисията по ред и сигурност в парламента, че директорът на областното управление на МВР София-град  не са се справили със задълженията и отговорността си. Това е причината да бъдат освободени от длъжност., издирван от седмица. 30-годишният Пламен Ванев не се е завърнал в бургаския затвор след изтичане на законовия отпуск. Мъжът влиза в затвора през 2015 година.", "date": "2018.07.04", "title": "МВР шефът непрекъснато хващал бегълци от затвора"}
{"url": "https://news.bg/world/92-godishna-zastrelya-sina-si-ne-iskala-da-ya-prashta-v-starcheski-dom.html", "text": "92-годишна американка е застреляла 72-годишния си син, за да не бъде изпратена в старчески дом, съобщиха от полицията, цитирани от американските медии.Анна Блесинг, която е обвинена в убийство, се е оплаквала от намеренията на сина си да я изпрати в старчески дом, показват документи по делото.\"Ти взе живота ми, така че аз взимам твоя\", отсякла тя, докато е била извеждана от дома си в Аризона, в който са живели също така синът ѝ и приятелката му.Анна Блесинг е казала на полицията, че е имала намерение да се самоубие.Инцидентът се е разиграл сутринта на 2 юли в град Фаунтън Хилс, окръг Марикопа.Синът на Анна, чието име не се съобщава, е искал тя да бъде приета в старчески дом, защото е станало трудно да се живее с нея.Майката скрила две огнестрелни оръжия в джобовете на пеньоара си, преди да се конфронтира със сина си в неговата спалня.По време на последвалата караница, тя извадила един револвер, закупен през 1970-те години, и стреляла по сина си.Полицията е открила сина мъртъв с две прострелни рани на врата и челюстта му.Блесинг след това насочила пистолета към 57-годишната приятелка на сина си, която успяла да го издърпа от ръцете ѝ и да го хвърли в ъгъла на стаята.Тя извадила обаче втори пистолет, който нейният покоен съпруг ѝ бил дал през 1970-те години.Приятелката е успяла да го избие от ръцете на Блесинг, преди да избяга и да се обади на полицията.Полицията е открила Блесинг във фотьойл в нейната спалня. Тя по-късно е казала пред полицаите, че заслужава да бъде \"приспана\" за действията си.На жената е повдигнато обвинение за убийство, като определената гаранция е 500 хил. долара.", "date": "2018.07.04", "title": "92-годишна застреля сина си, не искала да я праща в старчески дом"}
{"url": "https://news.bg/world/niskiyat-rast-na-zaplashtaneto-vredi-na-ikonomikata-signalizira-oisr.html", "text": "Ниският ръст на заплащането вреди на икономиката.Това се предупреждава в годишния преглед на заетостта на Организацията за икономическо сътрудничество и развитие (ОИСР), информират агенции.Общата заетост на пазара на труда в 35-те страни членки е 61,7% към края на 2017 г., -най-високото ниво от преди началото на финансовата криза преди 10 г. Още повече прогнозите се нивото на заетост да достигне 62,1 на сто в края на тази година и 62,5% през 2019 г., но авторите подчертават, че цикълът на нисък ръст на заплатите трябва да бъде прекратен или общественото доверие във възстановяването ще бъде подкопано и неравенството ще се увеличи.Изследването показва, че заплащането расте много по-бързо при топ 1% от хората с най-високи доходи в сравнение с тези със средни заплати в най-богатите държави.От ОИСР подчертават, че малки групи от компании, които имат по-малко служители и инвестират в технологии, заемат все по-голям дял от националните доходи.В Япония, еврозоната, САЩ и Австралия е отчетен рекорден ръст на свободните работни места, докато прогнозите на ОИСР са безработицата да падне с 0,2 на сто през следващата година до 5,1%.", "date": "2018.07.04", "title": "Ниският ръст на заплащането вреди на икономиката, сигнализира ОИСР "}
{"url": "https://news.bg/world/es-planira-da-udalzhi-sanktsiite-sreshtu-rusiya-s-oshte-6-mesetsa.html", "text": "Европейският съюз планира да удължи икономическите санкции срещу Русия с шест месеца, съобщава ТАСС, позовавайки се на дипломатически източник в Брюксел.Решението ще се вземе в четвъртък и ще влезе в сила в понеделник.В четвъртък ще се вземе решение за удължаване на санкциите. Ще бъде публикувано в Официален вестник на ЕС в понеделник, 9 юли, поясни източникът.Като отговор на решението на Русия да анексира Крим и \"умишлено да дестабилизира съседна суверенна държава\", ЕС наложи рестриктивни мерки на Москва през 2014 г. и оттогава периодично ги удължава. Освен икономическите санкции, Брюксел наложи и дипломатически санкции като изваждане на Русия от Г-7, замразяване на активи и визова забрана, засягаща руски граждани и компании.", "date": "2018.07.04", "title": "ЕС планира да удължи санкциите срещу Русия с още 6 месеца"}
{"url": "https://news.bg/regions/nameriha-tyaloto-na-izcheznaliya-v-reka-iskar-speleolog.html", "text": "В района на водноелектрическата централа край мездренското село Царевец беше намерено тялото на 39-годишния спелеолог Петър Христов, който изчезна в буйните води на река Искър в събота следобед, предаде БНР.Той работеше по подготовката на приключенски многобой за петата годишнина на архитектурен комплекс \"Калето\" край Мездра. Инцидентът е станал при монтирането, обезопасяването и тестване на сал, част от препятствията за многобоя.В акцията по издирването му се включиха водолази от Гражданска защита в Монтана, полицаи, служители от общината и на двата ВЕЦ-а в близост до мястото на инцидента, приятели и доброволци, а също и хеликоптер на Граничната полиция, оборудван с термокамери.", "date": "2018.07.04", "title": "Намериха тялото на изчезналия в река Искър спелеолог"}
{"url": "https://news.bg/regions/golyam-pozhar-v-skladove-na-mebelna-firma.html", "text": "Русенските огнеборци гасят пожар в складове на мебелната фирма \"Стефани стил\".Пожарът е лумнал около 20 часа. Помещенията се намират срещу ЛВЗ.Четири коли на Пожарната служба са на място в момента. Няма пострадали хора.Директорът на противопожарната служба в Русе комисар Димитър Павлов, който бе на мястото на инцидента, обясни, че огънят е обхванал двуетажен цех за шивашко производство, свързано с дейността на мебелната фирма. Горели са тапицерски материали, дунапрен и изкуствена кожа, които отделят гъст дим.Сградата е обвързана с останалите помещения на мебелното производство и само бързата намеса на огнеборците е предотвратила разпространението на пламъците.\"Най-важното е, че няма пострадали. Колегите действаха много умело и ефективно в овладяването на пожара\", каза Павлов.При гасенето на огъня, което продължи около два часа, участваха всички дежурни противопожарни екипи в Русе.Тепърва ще се установяват причините за инцидента, както и стойността на нанесените щети. По случая ще има разследване, предстои и оглед. Мястото ще бъде наблюдавано и през нощта.", "date": "2018.07.04", "title": "Голям пожар в складове на мебелна фирма"}
{"url": "https://news.bg/world/tramp-da-pochetem-geroite-na-4-yuli.html", "text": "Нашата свобода е спечелена чрез кръвта, потта и саможертвата на американски герои. Това заяви в речта си за националния празник на САЩ президентът Доналд Тръмп.Още вчера вечерта той похвали американците от всички поколения, служили във въоръжените сили на страната.Това стана на нарочна благотворителна вечеря в Западна Вирджиния. По традиция Белият дом организира пикник за семейства на военнослужещи, последван от концерт и фойерверки.Доналд Тръмп остана верен на стила си и публикува видео в \"Туитър\".", "date": "2018.07.04", "title": "Тръмп: Да почетем героите на 4 юли"}
{"url": "https://news.bg/disasters/chetirima-sa-raneni-pri-napadenie-v-avtobus-v-kanada.html", "text": "Жена е нападнала с нож пътници в автобус. Инцидентът е станал в град Брамптън в провинция Онтарио.Това съобщава телевизия Си Ти Ви.Полицията съобщи, че в болница са настанени 49-годишен мъж и три жена на възраст - 18 години, 19 години и 28 години. Няма опасност за техния живот.Нападателката е задържана. Тя е идентифицирана като 20 - годишната Джейд Нелсън.В момента се уточняват причините за нападението.", "date": "2018.07.04", "title": "Четирима са ранени при нападение в автобус в Канада"}
