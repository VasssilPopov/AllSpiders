{"url": "https://news.bg/int-politics/bez-konkretni-resheniya-na-sreshtata-na-evroliderite-v-bryuksel.html", "text": "Без конкретно решение завърши извънредната среща на лидерите от страните в Европейския съюз, която се проведе тази вечер, се казва в кореспонденция на БНТ от Брюксел.Представителите на страните-членки се събраха, за да обсъдят резултатите от евровота и разпределянето на водещите позиции в ЕС. Във форума участва и българският премиер Бойко Борисов.Лидерите не взеха конкретни решения, тъй като срещата имаше опознавателен характер с оглед на избора на хората, които ще заемат важните позиции в общността през следващия мандат на ЕП. Основният проблем е дали ще бъде спазена процедурата за водещия кандидат - на ЕНП е Манфред Вебер, а на ПЕС - Ханс Тимерманс. Има и партии, които са против тази процедура.По-рано днес премиерът Бойко Борисов заяви подкрепа за Вебер.\"Ние като позиция на ЕНП сме твърдо зад него. Това е нашият шпиценкандидат, за него работихме както и за нашите български евродепутати. Това е решение на партията, ние сме дисциплинирани членове на ЕНП, така че нямаме колебания или други позиции. Ясно и точно.\" - обобщи той.От своя страна лидерът на ПЕС Сергей Станишев заяви, че най-силният кандидат е Тимерманс.\"В тази кампания социалистите представиха най-силния кандидат за председател на ЕК и след дискусиите днес категоричното мнение на премиерите от нашето семейство е, че ние ще настояваме Франс Тимерманс да бъде изпратен за председател на ЕК като човек, който има най-силни качества.\" - посочи Станишев.", "date": "2019.05.28", "title": "Без конкретни решения на срещата на евролидерите в Брюксел"}
{"url": "https://news.bg/int-politics/malayziya-vrashta-450-tona-plastmasovi-otpadatsi-v-stranite-na-proizhod.html", "text": "Министерството на околната среда на Малайзия обеща да изнесе 450 тона заразени пластмасови отпадъци от страната, което става в контекста на опасенията, че нелегалният внос превръща страната в \"сметище\", съобщава ДПА.\"Тези контейнери бяха незаконно докарани в страната с лъжливо обяснение ... което явно нарушава нашето законодателство в областта на околната среда\", коментира министърът на околната среда, науката, технологиите и климатичните промени Йо Бий Ин.\"Ще отвърнем и ще им ги изпратим обратно\", добави тя, наричайки го въпрос на \"достойнството и суверенитета на страната\".Тя направи коментарите, след като присъствала на проверка на контейнери в пристанището Кланг, в което основно се транспортират контейнери, и което е една от основните входни точки за нелегални отпадъци в страната.Още 2 400 метрични тона от още 50 контейнера ще бъдат изпратени обратно след приключване на проверките на останалите товари.Разходите за транспортиране на контейнерите, които произхождат от Австралия, САЩ, Канада, Саудитска Арабия, Япония, Китай, Бангладеш и Испания, ще бъдат поети от страните на произход, изтъкват малайзийските власти.Информации за пластмасови отпадъци, внесени нелегално в Малайзия, започнаха да се появяват през 2018 г., след като Китай - една от големите страни, занимаваща се с преработка на пластмаси - наложи забрана за внос на чужди пластмасови отпадъци, което стана заради нарастващите опасения, че боклуците оказват влияние върху околната среда и човешкото здраве.Местни жители край Кланг, както и Дженяром, се оплакват, че боклуците са причина за затруднения в дишането и замърсяват подпочвените им води.\"Боклукът се търгува под предлог за рециклиране. Малайзийците са принудени да страдат от лошо качество на въздуха поради открито изгаряне на пластмаси, което води до опасност за здравето, замърсени реки, незаконни сметища и множество други свързани проблеми\", подчерта Йо Бий Ин.", "date": "2019.05.28", "title": "Малайзия връща 450 тона пластмасови отпадъци в страните на произход"}
{"url": "https://news.bg/world/rusiya-privika-poslanika-na-ispaniya.html", "text": "Посланикът на Испания в Москва Фернандо Валдерама Пареха е привикан в Министерството на външните работи на Русия във връзка с антируски изказвания на изпълняващия длъжността външен министър Жозеп Борел, съобщава ТАСС, позовавайки се на руското дипломатическо ведомство.На 28 май посланикът на Испания беше привикан в Министерството на външните работи на Русия. По време на разговорите беше изразено недоумение и съжаление във връзка с недружелюбни изказвания на изпълняващия длъжността външен министър за работите на ЕС и сътрудничеството с Испания по отношение на Русия, които той направи в интервю за изданието El Periodico, уточнява министерството.Ведомството допълва, че на посланика е заявено, че противоречивите изказвания на политика вредят на отношенията между Русия и Испания, които са приятелски и партньорски.На 24 май пред El Periodico Борел нарекъл Русия \"стар враг\", който представлява заплаха за Европа.", "date": "2019.05.28", "title": "Русия привика посланика на Испания"}
{"url": "https://news.bg/politics/tatyana-doncheva-na-bsp-y-e-nuzhen-moderen-lider-koyto-da-ya-ukrepi.html", "text": "На БСП й е необходим модерен лидер, който да обедини партията, а не да създава вътрешни конфликти.Това заяви пред bTV лидерът на \"Движение 21\" Татяна Дончева, която е бивш депутат от БСП след като на партиен пленум по-рано през деня лидерът на Левицата Корнелия Нинова подаде оставка.\"Сергей Станишев измисли практиката , това се отнасяше не само за \"Позитано\"20, но и за регионите. Така \", каза Дончева.Според Дончева .Оставката на Корнелия Нинова като председател на БСП решава важни въпроси, смята Дончева. .\", ако тя е в лоша организационна кондиция, в немощ като идеи и парламентарна практика\", каза Дончева.Според лидера на \"Движение 21\", . Дончева допълни, че в левицата има тежки вътрешни конфликти, които са се отразили на изборния резултат от евровота.\"БСП беше длъжна да победи ГЕРБ, защото , . Аз знам, че българите харесват това статукво поради много причини\", посочи Дончева.По думите ѝ, . \"Тази партия застарява стремглаво, не може твърдото ядро на партията да бъде едва ходещо. Това не се дължи нито на Нинова, нито на Миков. \", допълни бившият член на левицата.", "date": "2019.05.28", "title": "Татяна Дончева: На БСП й е нужен модерен лидер, който да я укрепи"}
{"url": "https://news.bg/regions/obrazovatelnite-zavedeniya-obnoveni-s-nad-1-mlrd-lv-evropari.html", "text": "Един милиард лева от европейското финансиране в рамките на два програмни периода са инвестирани в обновяването на училища, детски ясли и градини в цялата страна. Това заяви заместник-министъра на регионалното развитие и благоустройството Деница Николова, цитирана от БНР.Николова е в Габрово, където официално бяха открити .В двете общински училища са внедрени мерки за енергийна ефективност, обновена е материалната база, интериорът е изцяло променен.На разположение на децата са новоизградените мултифункционални площадки за спортуване и кътове за отдих. В сградите има и монтирано видеоноблюдение.Модернизирането на двете общински сгради, в които учат 800 деца, приключи през миналата година. Днес образователните заведения бяха официално открити.В обновяването на сградите на са инвестирани 4.7 милиона лева.\"Към момента училищата с цялостно обновяване в рамките на два програмни периода са над хиляда. Още толкова са сигурно и детските градини и детските ясли. Можем да говорим, че хиляди образователни институции вече са получили своето финансиране и са обновени\", похвали се още зам.-министърът.", "date": "2019.05.28", "title": "Образователните заведения обновени с над 1 млрд. лв. европари"}
{"url": "https://news.bg/politics/borisov-kogato-pobedish-mozhesh-i-da-zamalchish.html", "text": "Когато победиш можеш и да замълчиш, когато си победен - трябва да говориш. Така премиерът Бойко Борисов коментира факта, че до този момент няма от страна на ГЕРБ обобщение за изборите и медиите днес очакваха обявеното от Мария Габриел. Борисов отказа да коментира БСП и последните новини за оставката на опонента му Корнелия Нинова.\"Това си е работа на БСП\", отсече той и отново нападна социолозите и прогнозите, които са давали: \"Няма как да са засичали преднина на БСП, \", коментира Борисов. Той пристигна в Брюксел за среща с евролидеритеС изречението \"Резултатите на ГЕРБ са много добри за \", Бойко Борисов обобщи изборите за ГЕРБ, признавайки отново силата на удара, .Той открои, че ГЕРБ печелят големите гардове, във възрастовата група от 30 до 50 години, умните, интелигентните и хората с висше образование, а губят от БСП при хората над 60 години. \"Сиреч, аз мога да се запиша там след 13 юни\", пошегува се Борисов, който след дни ще празнува рожден ден.На въпрос предстоят ли промени в ГЕРБ, Борисов бе лаконичен, че предстои да обяви какво ще правят в следващите дни. Посочи обаче, че местните структури на ГЕРБ в областите, които губят - Добрич, Плевен - \"ще чистя всичко до корен\".Според Борисов избирателната активност от 33% не е нещо драматично, тъй като на европейски избори винаги е била такава - \"горе-долу е такава, това е интересът на българите\". Той припомни, че от всички страни единствено България се е противопоставила на тази дата, именно заради струпването на празници, но позицията ни не е била приета.На въпрос за  и дали поредното обостряне ще окаже въздействие върху стабилността на управлението, Борисов посочи, че \"те се разправят от първия ден, щото са три остри камъка\". Премиерът обаче открои, че ВМРО е дала много добър резултат, Каракачанов се справя с работата си като министър изключително добре, а Валери Симеонов и Волен Сидеров са си направили собствени кампании. Борисов заяви и че  също не е за пренебрегване, тъй като той има \"връзки във Франция\" и приятели като Льо Пен.Бойко Борисов заяви, че предстоят тежки преговори за  включително и тази вечер. В коментара му обаче тези преговори бяха представени по-скоро като пазарлъци, което неведнъж е признавано от Борисов. Той разкри, че ще дава подкрепа само срещу подкрепа Европейската агенция по труда да е в България. \"Който иска да ме направи близък, да гласува за това\", посочи Борисов и намекна, че такава ще бъде позицията му и спрямо избора за европейски главен прокурор.Дали и какви още козове има, Борисов отказа да разкрие пред журналистите: \"Всеки който проговори и започне да издава позиции, ще загуби. Имаме си козове, държим си ги в ръкавчетата, голямата уста е грешка....\"", "date": "2019.05.28", "title": "Борисов: Когато победиш, можеш и да замълчиш"}
{"url": "https://news.bg/regions/vav-vidinsko-gradushka-kolkoto-leshnik-porazi-rekoltata.html", "text": "Градушка колкото лешник падна във Видинска област този следобед, съобщи БНР.Валежът е бил около 15 минути. Засегнати са областният център и близки села. Градушката е нанесла поражения на реколтата в дворовете и градините, оплакват се стопани. Прогнозата е за възможни краткотрайни превалявания от дъжд и градушка и през следващите дни.", "date": "2019.05.28", "title": "Във Видинско градушка колкото лешник порази реколтата"}
{"url": "https://news.bg/crime/17-godini-i-123-zasedaniya-po-delo-za-otvlichane-iznasilvane-i-sklonyavane-kam-prostitutsiya.html", "text": "Наказателно дело от общ характер е разглеждано от Софийски окръжен съд в продължение на 17 години, 1 месец и 26 дни, информират от Инспектората към Висшия съдебен съвет (ИВСС). Констатацията е направена при проверка на заявления за компенсация от вреди от бавно правосъдие за периода 1 януари - 31 март тази година.Общата продължителност на наказателното производство е 20 години, 8 месеца и 16 дни.Делото е водено срещу 5 лица за повече от 30 престъпления - сред тях противозаконно отвличане, изнасилване, склоняване към проституция и трафик на жени.Софийски окръжен съд е насрочил 123 съдебни заседания, като 94 са отложени без да се даде ход на делото поради наличието на процесуални пречки.69 пъти делото е отложено за неявяване на някой от петимата подсъдими или техните защитници. Други 2 отлагания са се наложили поради неопределяне на адвокат от САК за служебен защитник на един от подсъдимите. 3 отлагания са поради нередовно призоваване на граждански ответник, а 17 други - поради отсъствие на член на съдебния състав. Съдебният състав също така е бил променян 2 пъти.Разглеждането на делото е започвало на три пъти отначало поради промяна на съдебния състав, с оглед спазване принципа за неизменност на състава, пишат от ИВСС.Съдът е полагал значителни усилия за ускоряване разглеждането и решаването на процеса - определял е резервни дати за съдебни заседания, налагал е глоби на неявили се свидетели и на защитници, изменял е мерките за неотклонение на подсъдими, назначавал е съдебни експертизи за здравословното състояние на един от подсъдимите, на един от подсъдимите е назначен и резервен служебен защитник. Въпреки това делото е висяло 17 години.", "date": "2019.05.28", "title": "17 години и 123 заседания по дело за отвличане, изнасилване и склоняване към проституция"}
{"url": "https://news.bg/world/parlamentat-na-irakski-kyurdistan-izbra-nechirvan-barzani-za-prezident.html", "text": "Парламентът на Иракски Кюрдистан избра Нечирван Барзани, племенник на дългогодишния лидер Масуд Барзани, за президент на автономния регион, информира АФП.Заместник-лидерът на Демократическата партия на Иракски Кюрдистан спечели 68 гласа от 81 депутати в 111-местния парламент.Партия \"Патриотичен съюз на Кюрдистан\" на бившия иракски президент Джалал Талабани, която е яростен съперник на клана Барзани, призова за бойкот на вота.Нечирван Барзани е вторият, който е избран за президент на Иракски Кюрдистан, след като постът беше създаден през 2005 г. Оттогава до края на 2017 г. президент на региона беше Масуд Барзани. Той се оттегли след референдум за независимост.По-младият Барзани е роден в Северен Ирак през 1966 г., но е прекарал част от живота си в Иран. Той владее кюрдски, фарси и английски език.През 1996 г. става вицепремиер, а през 1999 г. оглавява правителство.Иракски Кюрдистан е дълбоко разделен. Провинция Сулеймания остава под контрола на властите, ръководени от \"Патриотичен съюз на Кюрдистан\".Когато двата лагера решиха да обединят региона под единно правителство през 2006 г., Барзани беше избран за лидер.Бархам Салех, един от лидерите на \"Патриотичен съюз на Кюрдистан\", който днес е президент на Ирак, няколко години по-късно пое премиерския пост, но по-младият Барзани отново стана министър-председател на Иракски Кюрдистан през 2012 г.", "date": "2019.05.28", "title": "Парламентът на Иракски Кюрдистан избра Нечирван Барзани за президент"}
{"url": "https://news.bg/int-politics/mayka-i-dashterya-sadyat-frantsiya-zaradi-losho-zdrave-ot-zamarsyavaneto-na-vazduha.html", "text": "Съд в Париж даде старт на дело, заведено от майка и дъщеря, които, в първото подобно дело във Франция, съдят държавата за вреди във връзка с лошо здраве, причинено от замърсяването на въздуха, съобщава \"Франс прес\".Майката и дъщерята искат 160 000 евро обезщетение от държавата.Те твърдят, че властите не са взели ефективни мерки срещу замърсяването на въздуха, по-конкретно по време на много голямото замърсяване в Париж през декември 2016 г.Двете изтъкват, че това е оказало ефект върху здравето им, особено след като са живеели по това време в северното парижко предградие Сент-Уен, което се намира близо до околовръстното шосе на френската столица, по което минават 1,1 млн. коли на ден, но също така е кошмар за 100 000 души, живеещи около него.И двете жени казват, че са развили дихателни проблеми, които са били подчертани по време на пиковете на замърсяване. Майката, която е на 52 години, е трябвало да си вземе отпуска, а 16-годишната дъщеря е страдала от астматични пристъпи.Адвокатите им твърдят, че френските власти не са приложили правила за по-добра защита на населението, не са използвали всички налични мерки и не са приложили правилно мерките, след като са били договорени.Общо около 50 души в цяла Франция предприемат подобни действия срещу френската държава, уточниха от неправителствената организация Respire, която подпомага съдебните казуси на ищците.Във Франция замърсяването на въздуха е причина за 48 000 преждевременни смъртни случая всяка година, показват данните на Агенцията за обществено здраве на Франция.През декември 2016 г. Париж се задушаваше в най-голямото зимно замърсяване от десетилетие, като властите наредиха колите с четни и нечетни номера да се движат в различни дни.", "date": "2019.05.28", "title": "Майка и дъщеря съдят Франция заради лошо здраве от замърсяването на въздуха"}
{"url": "https://news.bg/crime/30-godishen-s-8-prisadi-i-bez-knizhka-si-organiziral-gonka-s-politsiyata-v-sliven.html", "text": "30-годишен мъж с осем присъди за шофиране в пияно състояние и без книжка се опита да избяга от полицейска проверка. Инцидентът е станал в Сливен, съобщи bTV.. Патрулът се опитал да го спре и започнало преследване, на финала е задържан. Беглецът е с множество присъди и току-що излязъл от затвора. Арестуван е за 24 часа и след това е освободен. По случая е образувано бързо производство.По информация на полицай от Сливен при гонката имало опасност за живота на случайни минувачи, тъй като инцидентът бил в 10 часа на работен ден. \"Водачът изключително безразсъдно шофираше, след като го последвахме из уличките из квартал \"Комлука\" не спря, даже имаше няколко случая, в които се качваше през бордюрите и го заловихме\", заяви служителят на реда.", "date": "2019.05.28", "title": "30-годишен с 8 присъди и без книжка си организирал гонка с полицията в Сливен"}
{"url": "https://news.bg/regions/obshtinskiyat-park-hotel-kyustendil-otiva-na-kontsesiya.html", "text": "Общинските съветници в Кюстендил приеха решение за стартиране на процедура чрез пряко договаряне за приватизация на парк-хотел \"Кюстендил\".6-етажният комплекс с басейн е с площ от близо 16 хиляди квадратни метра.Докладната за стартиране на приватизационна оценка и за продажба на хотела е на кмета на областния град Петър Паунов.Процедурата донякъде е изненада съветниците, пише БНР.Банкерът Атанас Гергинов от левицата коментира по време на заседанието, че докладната не е обсъждана в комисия.Паунов пък посочи, че към обекта вече има инвеститорски интерес.Бившият хотел \"Спорт палас\" беше реновиран за около 3 мил. лева и рeгистрира нарастваща посещаемост - особено по големите празници. От година в комплекса е вкарана и минерална вода за медицински процедури и рехабилитация. Малко странно, но хотелът се стопанисва от общинското звено \"Ученическо хранене\", акцентират от общественото радио.\"Преди тази сграда беше една съборетина, сега има цена. Има интерес, а дали ще се случи продажба, не се знае\", посочи още кметът.", "date": "2019.05.28", "title": "Общинският парк-хотел \"Кюстендил\" отива на концесия"}
{"url": "https://news.bg/int-politics/energiyata-ot-aets-se-okazva-zhiznenovazhna-za-spravyaneto-s-klimatichnite-promeni.html", "text": "Международната агенция по енергетика обяви, че преждевременното затваряне на атомните електроцентрали (АЕЦ) и липсата на нови мощности биха затруднили постигането на глобалните цели за намаляване на емисиите на газове с парников ефект, съобщава \"Асошиейтед прес\".Агенцията, чието седалище е в Париж, допълва, че \"липсата на допълнително удължаване на експлоатационния живот на съществуващите атомни централи, както и на нови проекти може да доведе до допълнителни 4 млрд. тона емисии на CO2\".Мнозина природозащитници се противопоставят на използването на атомната енергия заради рисковете от аварии в електроцентралите и големите разходи за безопасно съхраняване на отработеното ядрено гориво.От Международната агенция по енергетика посочиха още, че развитите икономики се очаква да загубят 25% от ядрения си капацитет до 2025 г. и до две трети до 2040 г. Изтъква се също, че \"драстично увеличаване\" на вятърната и слънчевата енергия ще бъде необходимо за противодействие на дефицита на енергийни мощности.", "date": "2019.05.28", "title": "Енергията от АЕЦ се оказва жизненоважна за справянето с климатичните промени"}
{"url": "https://news.bg/int-politics/rezhimat-v-siriya-prodalzhava-da-izbiva-tsivilni.html", "text": "Поредна вълна от въздушни удари днес са поразили крепостта на бунтовниците в Северозападна Сирия, където повече от 50 цивилни бяха убити в няколко дни на тежки бомбардировки, съобщават от Сирийския център за наблюдение на човешките права, цитирани от \"Франс прес\".Девет деца са сред 21 души, загинали днес по време на правителствен огън в няколко града в провинция Идлиб и съседната провинция Алепо.Болница в град Кафранбел в Идлиб е била ударена от артилерийски снаряди, уточни Дейвид Суонсън, който е говорител хуманитарната служба на ООН.\"Сградата не функционира заради тежки щети върху структурата ѝ\", отбеляза той пред \"Франс прес\". Административният директор на болницата Маджед ал Акраа потвърди атаката.\"Болницата е напълно нефункционираща\", изтъкна той, допълвайки: \"Беше тежка атака. Генераторите и дори колата ми се запалиха.\"Това става след два дни на интензивни бомбардировки от страна на режима на президента Башар Асад в региона, в които са загинали общо 31 цивилни в неделя и понеделник, посочиха от Сирийския център за наблюдение на човешките права, чието седалище е във Великобритания.Доброволци спасители и цивилни са били видени да вадят покрити с прах жертви от развалините на разрушени сгради след въпросните въздушни удари.Идлиб и части от съседните провинции Алепо, Хама и Латакия са под контрола на \"Хаят Тахрир ал Шам\", екстремистко-бунтовническа групировка, оглавявана от бившия клон на терористичната групировка \"Ал Кайда\" в Сирия (Фронт \"Ал Нусра\").От Сирийския център твърдят, че над 260 цивилни са загинали от началото на офанзивата на силите на режима за отвоюването на последната крепост на бунтовниците в Сирия.", "date": "2019.05.28", "title": "Режимът в Сирия продължава да избива цивилни"}
{"url": "https://news.bg/int-politics/predsrochni-parlamentarni-izbori-v-gartsiya-na-7-yuli.html", "text": "Предсрочните парламентарни избори в Гърция ще се проведат на 7 юли. Това обяви говорителят на гръцкото правителство Димитрис Цанакопулос, цитиран от медиите в южната ни съседка.В неделя гръцкият премиер Алексис Ципрас предизвика разпускането на парламента и провеждането на предсрочни избори, след като неговата партия СИРИЗА претърпя поражение на изборите за Европейски парламент. Четиригодишният мандат на Ципрас изтичаше през октомври.В евроизборите в неделя СИРИЗА получи 23,8 процента от гласовете, докато основната опозиционна партия \"Нова демокрация\", оглавявана от Кириакос Мицотакис, спечели изборите с 33,6 на сто от гласовете. Мицотакис призова Ципрас да \"поеме отговорност\" и да подаде оставка след поражението си.", "date": "2019.05.28", "title": "Предсрочни парламентарни избори в Гърция на 7 юли"}
{"url": "https://news.bg/politics/bsp-se-vrashta-v-parlamenta.html", "text": "На заседанието на Националния съвет днес Българската социалистическа партия взе решение депутатите да се върнат в парламента. Предложението е направено от лидера в оставка Корнелия Нинова.НС на БСП реши ПГ на \"БСП за България\" да внесе ново антикорупционно законодателство и промени в Закона за съдебната власт.Предстои обаче да се реши кога да стане това връщане, като решението ще бъде взето от ръководството и от парламентарната група. Припомняме, депутатите на БСП , като тогава поставиха три условия: избор на нов състав на ЦИК; връщане на преференциите и ново обсъждане на машинното гласуване. Въпреки че условията им бяха изпълнени, в БСП откроиха в последствие други аргументи да останат извън парламента.Също така е решено насроченият по-рано през деня пленум да се отсрочи от 15 на дата 16 юни, тъй като съботата е Черешова задушница. На събирането на червените в средата на юни месец, социалистите трябва  на Корнелия Нинова и да задвижат процедурата по избор на нов председател на БСП. Процедурата ще бъде за първи път по новия устав, който регламентира пряк избор на председател от структурите на партията. Корнелия Нинова вече обяви, че  Изборът ще бъде съобразен с това БСП да може да се класира пълноценно в кампанията за предстоящите местни избори, увери Нинова и изказа убеденост, че те ще бъдат спечелени от БСП.От пресцентъра на БСП съобщиха и утвърдения дневен ред на заседанието на 16 юни: 1. Политически доклад на Националния съвет за резултатите на БСП от проведените избори за Европейски парламент и задачите на партията за местните избори. 2. Констатиране на прекратяване на правомощията на председателя на БСП. 3. Стартиране на процедура и кампания за избор на председател на БСП.Националният съвет на БСП е отхвърлил в дневния ред на заседанието на Конгреса да влезе предложението за промени в Устава на БСП за отмяна на прекия избор на председател на партията и той да се избира от Конгреса.", "date": "2019.05.28", "title": "БСП се връща в парламента"}
{"url": "https://news.bg/economics/i-shveytsartsi-ustanoviha-sektor-energetika-kato-problem-za-biznesa-u-nas.html", "text": "Българската икономика, теглена от Европейския съюз, продължава бавно да се възстановява, но все още не блести. Това показват данни от анализа на годишника на световната конкурентоспособност за 2019 година на Института за развитие на управлението (IMD, Швейцария), представени от Центъра за изследване на демокрацията.Според данните през 2019 година България заема 48-о място от 63 страни. Страната ни бележи ръст със седем позиции спрямо 2015 година, но се влошава в сравнение с 2009 година, когато е била на 38-а позиция.Българската икономика остава сред най-неконкурентоспособните.Анализът констатира, че дългосрочните фактори на конкурентоспособност на българската икономика остават устойчиво ниски, което прави вероятността за пробив в близките години много малка, без съществена корекция в политиките на българските правителствени и бизнес лидери.Изследването изтъква основните предизвикателства пред и възможности за подобряването на конкурентоспособността на родната икономика за 2019 година.На първо място изпъква фактора \"подкрепата на съдебната система и контрола върху корупцията спрямо икономическите институции\", който несъмнено трябва да се подобри според анализа.Второто предизвикателство е свързано с полагането на допълнителни усилия за ограничаването на неформалната икономика, а повишаването на бързината по структурните реформи за присъединяване към чакалнята на Еврозоната (ЕRM II) и банковия съюз са на трето място според констатациите.Данните очертават като основно предизвикателство насочването на повече действия за реформиране на енергийния сектор.Предоставянето на достъп до квалифицирана работна ръка също не остава по-далеч като фактор за подобряването на конкурентоспособността на родната икономика според годишника на световната конкурентоспособност за 2019 година на Института за развитие на управлението.\"Подобрената глобална икономическа среда допринесе за възстановяването на икономическия растеж на България. Страната обаче продължава да разчита на тясна база от фактори за своята конкурентоспособност, предимно на ниските разходите, което я прави уязвима на отрицателни шокове в отношенията с основните й търговски партньори в ЕС и Турция. Вътрешното търсене беше основният двигател на растежа през 2017-2018 година и се очаква да остане такова през 2019 и 2020 година\", пишат анализаторите.Според тях инвестиционното финансиране от структурните фондове на ЕС е дало тласък както на частните, така и на публичните инвестиции. Същевременно обаче това е създавало среда на зависимост, която е изместила редица частни инвестиции и е накарало компаниите да обявяват изкуствено раздути разходи за научно-изследователска и развойна дейност, които идват в повече и няма да могат да се поддържат извън финансирането от ЕС.\"Ефективното предоставяне на инфраструктура, от качествено образование до достъп до качествено здравеопазване, все още представлява сериозно предизвикателство за българската икономика. България бележи ниски резултати по отношение на образователната система, дела на финансова грамотност сред възрастните и неадекватността на управленското образование на нуждите на бизнеса\", се акцентира още в анализа.Достъпът до квалифицирана работна ръка също се превръщал в нарастващо предизвикателство за конкурентоспособността и производителността на фирмите в страната.Особено внимание анализът обръща на реформите в енергийния сектор.Реформите продължавали с установяването и разширяването на независимата енергийна борса за търговия в рамките на деня и с укрепването на авторитета на енергийния регулатор. \"Въпреки това продължаващата намеса на правителството в регулирането, производството и преноса на електроенергия продължава да възпрепятства развитието на конкуренцията, базирана на отворените цени, и представлява основна пречка за производствените фирми в страната\", пише в доклада.Според проучването на IMD сред представителите на българския бизнес България започва да се представя сравнително добре в някои аспекти на съдебния капацитет и публичната комуникация, но все още изостава по отношение на контрола на корупцията, независимостта на съдебната система и бързината на разрешаване на съдебни спорове.", "date": "2019.05.28", "title": "И швейцарци установиха сектор енергетика като проблем за бизнеса у нас"}
{"url": "https://news.bg/int-politics/okonchatelno-dragnya-vliza-v-zatvora-rumantsite-likuvat.html", "text": "Поражението на тъй наречените социалдемократи в Румъния на евроизборите се превърна в прелюдия към окончателния залез на техния партиен лидер Ливиу Драгня, а и на самата партия. Само ден след шамара, който му зашлевиха румънските избиратели, той трябваше да приеме още едно поражение. В понеделник (27 май) Върховният съд потвърди присъдата му от три години и половина за подстрекаване към злоупотреба със служебно положение. Миналата година той я обжалваше. Сега решението на съда е окончателно. Драгня има още една присъда - две години затвор условно за опит да повлияе на референдума през 2012 година за отстраняване на тогавашния президент Траян Бъсеску.Какъв горчив край за кукловода на една партия, която се превърна в мрежа от корупция и шуробаджанащина! В неделя, след изборното поражение на \"неговата\" Социалдемократическа партия, Драгня си позволи да говори за продължаване на \"успешната социална\" политика. Това навява спомени за края на 1989 година, когато тогавашният комунистически диктатор Чаушеску обеща на гневните демонстранти в Букурещ увеличаване на мизерните заплати със 100 леи и така се опита да спаси кожата си. Добре известно е как приключи всичко тогава. От политическите промени в Румъния са изминали почти 30 години, но наследниците на някогашните комунисти - румънските социалдемократи - така и не научиха нищо ново за това време.Европейските избори показаха колко далече от реалността живеят Драгня и неговата клика: те се опитаха с антиевропейска реторика и популистки, лъжливи лозунги да настроят избирателите срещу либералните и демократичните сили в страната, както и срещу либералноконсервативния държавен глава Клаус Йоханис. Драгня и контролираното от него румънско правителство обещаха на избирателите всичко, за което се бяха сетили, без обаче да си дават сметка, че с лъжите си ще настроят срещу себе си и много свои привърженици. И на изборите се случи точно това - и в страната, и в чужбина. Хиляди румънци, които живеят и работят в страните от ЕС, търпеливо чакаха на опашка пред румънските консулства, за да дадат гласа си за ЕП и същевременно да участват в референдума, насрочен от президента Йоханис, за независимостта на съдебната система и борбата срещу корупцията.Румънското правителство и подчинената ѝ Централна избирателна комисия опитаха с всички сили да попречат на гласуването на румънците в чужбина. Разкритите избирателни секции бяха прекалено малко за четирите милиона румънци, живеещи в страните от Общността. Дългите опашки, извили се пред избирателните секции в Берлин, Рим, Лондон и много други европейски градове, предизвикаха възхита сред местните хора: вижте румънците, готови са да чакат с часове, за да дадат гласа си за Европа, това е чудесно!И единствените, на които това не им бе по вкуса, бяха Драгня и румънското правителство. Те разпоредиха на избирателните секции да затворят врати в 21 часа, с което на много хора им беше отнета възможността да упражнят правото си на глас. Тъжен римейк на скандала от президентските избори преди пет години, когато тогавашният румънски външен министър загуби поста си. Каква ирония на съдбата! Същият този човек е виновен и за сегашния провал. За щастие някои посланици не спазиха стриктно указанията от Букурещ и допуснаха и последните чакащи да дадат своя глас в посолствата. Например в Берлин, където последният желаещ да гласува стигна до урната малко преди полунощ. По това време в Букурещ отдавна вече бяха изключили електронната система за приемане на гласове. Което само показва, че Румъния не е много далеч от \"банановите републики\", макар да е в сърцето на Европа.Логичното продължение на този провал може да бъде само едно: оставка на компрометираното правителство на социалдемократите! И колкото по-скоро, толкова по-добре. За доброто на европейска Румъния и на самата Социалдемократическа партия, която е заплашена да изпадне в дълбока забрава, ако не се реформира - бързо и из основи.", "date": "2019.05.28", "title": "Окончателно: Драгня влиза в затвора, румънците ликуват"}
{"url": "https://news.bg/economics/smeniha-sauditskiya-izpalnitel-na-turski-potok-u-nas-s-ruska-kompaniya-v-syanka.html", "text": "\"Булгартрансгаз\" смени консорциума, който ще строи участъка на \"Турски поток\" през България, съобщи БНТ.Според съобщението, причината е, че досегашният фаворит не е подал необходимите документи в срок, а междувременно вторият класиран дал по-изгодна оферта.Така изборът пада върху консорциума \"Газово развитие и разширение в България\". Официалната му регистрация е в Люксембург и той беше анонсиран като германо-италиански, но се появиха разкрития, че зад него стои руската ТМК, собственост на олигарха Дмитрий Пумпянский. В руската преса официално се споменава участието на ТМК в консорциума.Първоначално саудитският консорциум \"Аркад\" беше избран, за да разшири газопреносната мрежа на \"Булгартрансгаз\" с 475 километра. Но вместо да подаде документи на 16 май е поискал отсрочка, а впоследствие е пропуснал и новия срок, според \"Булгартрансгаз\".Междувременно газовият оператор е получил писмо от втория класиран кандидат - консорциум \"Газово развитие и разширение в България\". \"И ни предлагат отстъпка в размер на 31.15% от предложената от тях цена за изпълнение на проекта в дългия срок, а именно 615 дни.\" - посочва Владимир Малинов, изпълнителен директор на \"Булгартрансгаз\".Предложена е и отстъпка в стойността на финансирането на проекта като се твърди, че крайният процент за оскъпяване на проекта вследствие на финансирането ще бъде 4.1%Предложената от консорциум \"Газово развитие и разширение - България\" цена с направената отстъпка е малко над 1 милиард 102 милиона евро без ДДС. Останалите условия по договор, включително сроковете, остават непроменени.Руското издание РБК излезе с в която се напомня, че източници на медията още през февруари са заявили, че руската компания ще бъде избрана. В статията от февруари  помагаща на руския \"Газпром\" да заобиколи международните санкции. Посочва се, че \"формално конкурсът още не е приключил, но проектът трябва да се реализира с ускорени темпове\".Бившият ни посланик в Москва Илиян Василев прогнозира, че това ще въвлече страната в международен скандал.  \"Още преди края на срока за приемане на оферти, РБК посочи, че ТМК ще спечелят търга. С което направо разкатаха фамилията на \"организаторите\" от бг страна, защото им казаха, че играят пошло ролята на статисти.И сега нещата излязоха наяве.Скоро ще излязат повече подробности за схема, която е организирана и ръководена от Русия, относно търговете за изграждане на продължения на Турски поток през България на територията на Турция, България, Сърбия и Унгария.Тези хора действително ще направят всичко възможно да ни вкарат в международен скандал.Между другото, играта с Аркад беше опит да се избяга от руската схема.Сега обаче приеха, че нещата не могат да бъдат отлагани и нашите клекнаха.\" - коментира той във Фейсбук.", "date": "2019.05.28", "title": "Смениха саудитския изпълнител на \"Турски поток\" у нас с руска компания в сянка"}
{"url": "https://news.bg/bulgaria/zhitelite-na-s-san-stefano-ot-godini-piyat-otrovna-voda-otpravyat-zov-za-pomosht.html", "text": "Водата в карнобатското село Сан Стефано от години е отровена, поради което то може да се напълно да се обезлюди. Жителите му многократно са алармирали за проблема и са апелирали да се намери решение, но и до днес нямат достъп до чиста питейна вода.\"Селото не е водоснабдено, нито канализирано. Ползва се вода от обществени чешми и собствени кладенци. Но и тази вода е негодна, дори опасна за каквато и да е употреба за битови нужди.\" - коментира пред news.bg Георги Гинев, чиито родители живеят в селото.Той живее в Бургас, но има къща в Сан Стефано. Анализите на водата от кладенеца му показват, че нивото на нитратите е над 20 пъти по-високо от безопасното. Подобно е положението и с останалите водоизточници в селото. Установено е и съдържание на ентерококи и коли бактерии. При 8 от общо 12 показателя за годност на водата са регистрирани недопустими отклонения.Преди години е правен опит селото да се водоснабди, но проектът е спрян с обяснението, че и тази вода се е оказала негодна.Днес тук живеят около 90 души, които трябва да избират между любовта към родното си място и сигурността за здравето и живота си.Иначе Сан Стефано е интересно място - не само заради името. Селото е само на 60 километра от Бургас, разположено между Стара планина и Странджа. Още през желязната епоха мястото е било обитавано от хора. Северно от селото има тракийски некропол с останки на антично селище. Съхранени са фолклорните традции. Звучи като мечта за туристите и би могло да бъде, ако не беше кошмарът с водата.Някои от къщите са купени от англичани.\"Селото няма кръчма, но пък имаме много добра певческа група за народни песни към читалището която е печелила немалко първи места по фестивали, дори наскоро в Словения.\" - разказва Георги Гинев.Той е организирал към властите на хората да бъде осигурен достъп до чиста питейна вода, което е нормално човешко право. Писал е и до Министерския съвет. Вече е получен отговор - разпоредена е проверка по случая.Споделя, че има много млади хора, които искат да оживят селото, но засега това е невъзможно заради отровената вода.", "date": "2019.05.28", "title": "Жителите на с. Сан Стефано от години пият отровна вода, отправят зов за помощ"}
{"url": "https://news.bg/politics/ekaterina-zaharieva-na-vecheryata-iftar-nuzhni-sa-dialog-i-uvazhenie.html", "text": "За диалог между религиозните общности и за общи решения на глобалните проблеми призова вицепремиерът и министър на външните работи Екатерина Захариева.Тази вечер тя даде вечеря ифтар за дипломатическия корпус по повод свещения мюсюлмански месец Рамадан.На нея присъстваха десетки дипломати от мюсюлманските страни, акредитирани у нас, както и представители на религиозните общности, съобщиха от МВнР.\"Съдбата се е разпоредила така, че българският народ да живее в непосредствено съседство с народите от ислямския и арабския свят. Свързват ни и история и традиции. Като своеобразен мост между Европа и Азия България е на кръстопътя на култури, на сходства и различия. Този факт предпоставя развитието на сътрудничество, базирано на взаимно уважение.\" - заяви министър Захариева пред гостите в резиденция \"Бояна.Тя подчерта, че принципите на взаимно уважение и ненамесата във вътрешните работи са в основата на отношенията на България с близки и далечни съседи.\"Работим не само с непосредствените си съседи, но допринасяме за дебата в ЕС за значението на свързаността и разширеното сътрудничество в широк план - чрез засилената европейска политика за съседство, чрез Стратегията на ЕС за свързаността в и с Азия и много други.\" - поясни Екатерина Захариева.По думите й, в България - родина на много мюсюлмани, моделът за толерантност е успял да запази мира.\"Нашата нация умее да се вслушва в позиции, с които не е съгласна и да се опита да намери разбирателство и толерантност\", заяви външният ни министър.Тя посочи, че в света все повече път си проправят нетърпимостта, ксенофобията и радикализмът, които са без етнос и религия. Захариева даде за пример неотдавнашните нападения в Нова Зеландия, в Шри Ланка и Франция.\"Приветстваме политиките за по голяма свързаност - такива, които събират, а не разделят, такива, които се базират на универсалните ценности и целят устойчиво развитие\", каза още Екатерина Захариева, като благодари на чуждестранните дипломати, че работят за запазване на традициите на разбирателство и добросъседство между България и техните държави.Ифтарът бележи края на дневния пост в исляма по време на свещения месец Рамадан.", "date": "2019.05.28", "title": "Екатерина Захариева на вечерята ифтар: Нужни са диалог и уважение"}
{"url": "https://news.bg/comments/balgarite-otkazaha-da-legitimirat-politicheskata-klasa.html", "text": "Очакваше се активността на европейски избори 2019 г. в България да бъде ниска, но никой не даваше прогнози да е чак под 35%.България провежда европейски избори от 2007 г. насам, като първите (2007) са частичен европейски вот, а следващите през 2009, 2014 и сегашните през 2019 г. са редовни. През 2014 г. активността на изборите за членове на Европейския парламент е 36%, докато сега ЦИК отчете 33%.Според 95,20% от обработените протоколи, на сегашните евроизбори: за ГЕРБ са гласували 574 417 души (отливът от 2014 г. е 106 421 гласа), за БСП - 450 005 души (социалистите са единствените, които покачват резултата си спрямо 2014 г., когато са имали 424 037 гласа), за ДПС - 303 714 (отлив - 83 011 гласа), за ВМРО - 137 714 (през 2014 във формат ВМРО - ББЦ взимат 238 629 гласа), за \"Демократична България\" - 115 750 души (във формат Реформаторски блок през 2014 имат 144 542 гласа).Официално ЦИК ще обяви резултатите вероятно на 29 май, когато всички протоколи са обработени и са отчетени преференциите за отделните кандидати.За важността на европейските избори вече сме си говорили. За отвращението на хората към политиката, също. Активността го доказа и ниският брой хора, които си направиха труда да се разходят до урните, не може да се отдава само на това, че имало абитуриентски балове, че са три поредни почивни дни, че били на екскурзии и т.н. Българинът взима най - ниските средни заплати в ЕС, получава най - лошото здравеопазване, вдигат му се данъците, електроенергията, водата и други битови сметки, живее в страната с най - висока смъртност в ЕС, но пък управляващите имат частни асансьори. Кое от изброеното може да мотивира българина да гласува? Никое, защото той не е глупав и знае, че при такива корупционни скандали и злоупотреба с власт в европейска държава правителството отдавна да е паднало и едва ли щяха да го изберат пак. Е, но в България в навечерието на европейските избори, въпреки сериозните подозрения и обвинения в корпупция, управляващата партия не просто печели вота, дори увеличава представителите си в Европейския парламент, макар гласовете й да са по - малко. Причината е точно в ниската избирателна активност.Централна избирателна комисия обяви, че 6 355 633 души имат право да гласуват. Това означава, че спрямо процента гласували, обявен до момента (33%), 4 258 274,11 български граждани не са участвали в изборите. Реално, те не са представени в Европейския парламент, защото не се знае за кого биха дали гласа си и няма как да се правят предположения.На базата на какво тогава гръмко се обявява победа? Мнозинството българи категорично отказва да легитимира политическата уравниловка в момента.Да погледнем и самия изборен ден. Неотворени навреме секционни избирателни комисии (СИК - ве), липса на кворум в СИК при приемане на документи, липса на достатъчно мастило и хартия за копиране на протоколите за застъпници и наблюдатели, неработещи телефони за връзка с Районна избирателна комисия, пореден грандиозен провал с машинното гласуване, довел до отмяната му изобщо в 10 секции. Вяла обстановка по време на целия изборен ден докладваха наблюдателите от Института за социална интеграция, с изключение на ромските секции, където е имало над 50% активност. След преброяване е установен огромен брой невалидни бюлетини, а преобладаващите действителни са били за ГЕРБ и ДПС.Управляващите от ГЕРБ още преди официалния край на изборния ден обявиха победа и отвориха шампанското. Но победа за кого, за какво? Та близо 4 милиона и половина от имащите право на глас са отказали да гласуват - къде е легитимацията от народа на избраниците на народа? Риторични въпроси...Опозицията от БСП увеличава подкрепата си спрямо 2014 г. с около 25 000 гласа, качва броя на мандатите си в парламента в Брюксел от 4 на 5. В същото време - Столетницата загуби тези избори и тя прекрасно го осъзнава. Най - старата партия у нас имаше преднина в първите социологически проучвания и в разгара на \"Апартаментгейт\", но явно някъде спука гума. Къде - по традиция БСП ще направи разбор и анализ на загубата на евроизбори 2019 г. Не бива обаче да се прибързва с погребването на БСП. По време на целия преход тя е пращана в небитието от опоненти и анализатори, но това не се е случило никога реално. Напротив, има два пъти спечелени парламентарни избори, три пъти президентски и няколко пъти местни. Продължава да бъде опозиционна сила, въпреки намеците и предложенията за голяма коалиция начело на държавата. Може би Столетницата заложи прекалено много на тези избори, а трябва да се има предвид, че те са винаги със слаба активност; също така, червената партия пренесе дебата повече \"вътре\", отколкото \"навън, в Европа\".Трябва да се отчете изключителния резултат на ВМРО. През 2014 г. те се явиха в коалиция с \"България без цензура\" на Николай Бареков и спечелиха две места в Европейския парламент. През 2019 г. се явиха сами и печелят един мандат (а може би и два, очакваме официалните резултати на 100% на ЦИК). Фактът, че водачът на листата им Ангел Джамбазки излезе като най - работещия български евродепутат в еврокласации, премереният националистически привкус на кампанията, защитата на родното и определеното привличане на млади хора доведоха до много добър резултат за партията. Особено на фона на представянето на коалиционните им партньори НФСБ (21 347 гласа) и АТАКА (19 964 гласа).Обединението между \"Да, България\" и ДСБ се оказа сполучливо и Радан Кънев заминава за Брюксел. Градската десница традиционно се представя добре на европейски избори, като разбира се, се има предвид, че нейната тежест в обществото отдавна е преминала златните си години. Прибързани са обаче похвалите на лидерите й, че вече е алтернатива на ГЕРБ. Все пак, до съвсем скоро, повечето от тях бяха министри на Борисов.АБВ на Георги Първанов, макар и под името \"Коалиция за България\" (което БСП ползваше повече от 10 години), не просто не постигна добър резултат, а дори драстично намали този от 2014 г. Днес създадената от бившия президент партия има 16 096 гласа, докато през 2014 е привлякла 90 061 българи да гласуват за нея.България ще изпрати своите 17 представители в Европейския парламент. Тези хора ще трябва да работят за националния интерес в рамките на общоевропейското семейство. Важно за тях е да помислят внимателно защо 67% от имащите право на глас са отказали да участват в изборите. Т.е., защо са отказали да ги легитимират с гласа си.", "date": "2019.05.28", "title": "Българите отказаха да легитимират политическата класа"}
{"url": "https://news.bg/economics/v-pochivnite-dni-bdzh-puska-vlak-plovdiv-odrin.html", "text": "В международния ден на детето - 1-ви юни, от гара Пловдив за първи път ще потегли влак по маршрут от Пловдив за Одрин. Тази събота от \"БДЖ-Пътнически превози\" ЕООД осигуряват възможност за туристическо пътуване до Турция за отиване и връщане през почивните дни, съобщиха от БДЖ.От Пловдив влакът ще заминава в 08:40 ч. и ще пристига в Одрин в 12:18 ч. В обратно направление влакът ще тръгва от Одрин в 17:00 ч. и ще пристига в Пловдив в 21:15 ч. Композицията ще пътува в състав от два вагона и .Цената на билета за отиване и връщане .Пътниците от Първомай, Димитровград и Свиленград могат да пътуват с този влак до Одрин срещу по-ниска цена на билета, съответно:Резервацията на места за тези влакове е задължителна.Информация за цените на билетите за пътуване на деца, пътуване с намаления и други търговски оферти е публикувана в официалната страница на БДЖ: http://www.bdz.bg/bg/international/plovdiv-odrin-plovdiv.html.Допълнителна информация има на гишетата \"Информация\" и билетните каси в железопътните гари и бюра в страната или на националния информационен телефон 0700 10 200.", "date": "2019.05.28", "title": "В почивните дни БДЖ пуска влак Пловдив-Одрин"}
{"url": "https://news.bg/politics/neobhodimo-e-prosveshtenie-po-evropeyskite-vaprosi.html", "text": "Домът на Европа стана домакин на дискусия за функционирането на ЕС след изборите в неделя.Експертът в областта на политиките на ЕС проф. Ингрид Шикова подчерта новата зелена вълна, която заля Европа на изборите. Предстои упорита и ежедневна работа за добруването на европейците, заяви тя.Според експерта до голяма степен избирателите са изгубили доверие в политиката и личностите. По думите ѝ гласоподавателите са дали ясна заявка, че искат мирна Европа, като най-много се е повтарял лозунга \"Европа защитава\".Шикова е убедена, че избирателната активност не се дължи на слаба информационна кампания.  Според нея е необходимо просвещение по европейските въпроси.Наблюдавахме тенденция към намаляване на избирателната активност от 1994 година насам, но ето че поставихме рекорд с 51% на тези европейски избори. Това коментира председателят на Българското представителство на ЕП Теодор Стойчев. Резултатите той определи като интересни.За първи път се отворихме към граждани, организации и партньорски организации, които да провеждат кампанията заедно с нас, каза още той. Частни фирми дори брандирали своите услуги и продукти, за да насърчат вота на европейските избори.\"За първи път забелязах присъствие на общоевропейски теми\", констатира Стойчев. Той е категоричен, че антиевропейските партии засилват своето влияние, но не са мнозинство в новия състав на ЕП. Ще наблюдаваме силно проевропейско мнозинство. Тепърва започва процесът по избор на новите председатели на ЕП, ЕК и Европейския съвет. Принципът по излъчване на един или повече кандидати от партия ще се запази, уточни Стойчев.Всичко за изборите за Европейски парламент в България може да видите .Всичко за изборите за ЕП в Европа - .", "date": "2019.05.28", "title": "Необходимо е просвещение по европейските въпроси"}
{"url": "https://news.bg/politics/ninova-shte-se-bori-otnovo-za-doverieto-na-sotsialistite.html", "text": "Корнелия Нинова ще се бори отново за доверието на партийните членове и ще участва в състезанието на лидерския пост. Това стана ясно от изявлението й пред журналистите, след като малко преди това . Оставка подаде и шефа на предизборния щаб на социалистите Георги Свиленски.Нинова изтъкна, че отговорността за загубата трябва да се носи от всички, но първият трябва да поеме най-голямата отговорност. Затова и хвърлила оставка си.По устав Конгресът може да констатира оставката й. Затова на 15.06 се събира висшият партиен орган. След това се приемат правилата за избор на председател, който за първи път ще се избира пряко от цялата партия. Нинова заяви амбицията си да участва в състезанието за лидерския пост.До 15 юни тя ще е и. д. лидер на партията. След 15 тя трябва да предложи някой от заместниците си, който да управлява партията до избора на нов водач на столетницата.", "date": "2019.05.28", "title": "Нинова ще се бори отново за доверието на социалистите"}
{"url": "https://news.bg/world/kurts-se-zakani-da-si-varne-upravlenieto-na-avstriya.html", "text": "Сваленият канцлер на Австрия Себастиан Курц е категоричен, че политическата му кариера е далеч от приключване, въпреки че трябва да се оттегли от управлението на страната най-малко до предсрочните избори през септември след загубения вот на недоверие, информират \"Ройтерс\" и \"Гардиън\".\"Все още съм тук\", обяви Курц пред тълпа от ентусиазирани поддръжници на събитие с членове на дясноцентристката Австрийска народна партия.32-годишният - последният политик, който пада , заяви, че приема резултатите от гласуването в парламента, подкрепени от социалдемокртите и крайнодясната Австрийска партия на свободата, \"без гняв, омраза и тъга\".След победата на партията му на изборите за Европейски парламент в неделя Курц изрази оптимизъм за преизбирането му като лидер на алпийската държава през есента: \"Ние виждаме, че те могат да ни свалят, но те не могат да спрат промяната, която правим\".Днес австрийският президент Александър Ван дер Белен назначи временно правителство, оглавявано от бившия финансов министър Хартвиг Льогер, който също е от Австрийската народна партия.Льогер ще представлява Австрия на срещата на върха на ЕС в Брюксел тази вечер.Временното правителство ще бъде сменено от служебен кабинет от експерти, който ще управлява страната до предсрочните избори в началото на септември.Назначаването на ново правителство \"не е въпрос, който се решава с лека ръка или бързо\", обяви Белен.Тревожните кадри от Ибиса влязоха дълбоко в нашите глави, не само тук, но и също в чужбина, обяви президентът на церемония по разпускане на кабинета.Създава изопачен образ на страната ни, различен образ от това как наистина Австрия изглежда. Сега имаме задачата да променим този образ стъпка по стъпка, добави той.Австрийската политика е сериозно разклатена през последните десетина дни след публикуването на видео, на което бившият вицеканцлер и бивш лидер на Австрийската партия на свободата Хайнц-Кристиан Щрахе е свързан с корупция.След оставката на Щрахе и уволняването на вътрешния министър Херберт Кикъл младият австрийски канцлер падна при вот на недоверие. Бившите коалиционни партньори обвиниха Курц, че се опитва да увеличи властта си, докато социалдемократите се оплакаха, че Курц не показва готовност за диалог с парламента.Курц, който стана външен министър на Австрия само на 27 г., може да спечели от политическата криза. В неделя партията му получи най-голям резултат на евровота - 34,5%, което е със 7,5% повече от предишните избори. Австрийската партия на свободата изгуби 2,2% и зае третата позиция със 17,5%. Социалдемократите са втори с 23,5%.Междувременно Щрахе пък печели място в Европейския парламент благодарение на преференциалния вот.", "date": "2019.05.28", "title": "Курц се закани да си върне управлението на Австрия"}
{"url": "https://news.bg/int-politics/shvartseneger-i-tunberg-nastoyavat-za-istinata-za-klimata-ot-svetovnite-lideri.html", "text": "Световните лидери и бизнеса трябва да бъдат честни за степента на кризата с климата, настояха във Виена защитниците на околната среда Арнолд Шварценегер и Грета Тунберг, съобщава ДПА.Прочутият актьор и бивш губернатор на американския щат Калифорния покани младата шведска активистка на Австрийската световна среща R20, мрежово събитие за градове и региони, които са стартирали инициативи за опазване на климата.\"Докато вие, лидерите, действате така, сякаш всичко е наред и държите нещата под контрол, дотогава хората няма да разберат, че сме в извънредно положение\", изтъкна Тунберг, която инициира глобалното движение за стачки на ученици във връзка с климата.\"Ние, младите хора, се събуждаме, и обещаваме, че няма да ви позволим да се измъкнете от това повече\", добави тя.Шварценегер призова скептиците спрямо климатичните промени, компаниите, които добиват и преработват изкопаеми горива и производителите на автомобили да приемат реалността на глобалното затопляне.\"В края на краищата истината ще достигне и до вас\", подчерта роденият в Австрия актьор и политик.Той посочил примера на германския автомобилен производител \"Фолксваген\", който използваше софтуер, с който да лъже за емисиите, отделяни от автомобилите му.\"В крайна сметка, казвам ви, обещавам ви, че хората ще отидат в затвора за лъжите си\", изтъкна Шварценегер.Генералният секретар на ООН Антониу Гутериш призова правителствата да разширят и приложат националните си планове за намаляване на емисиите, за да изпълнят целта, заложена в Парижкото споразумение за ограничаване на глобалното затопляне.Страните трябва също така да спрат да субсидират изкопаемите горива, настоя шефът на ООН.\"Правим по-малко от това, което вече знаем, че няма да е достатъчно\", каза той.", "date": "2019.05.28", "title": "Шварценегер и Тунберг настояват за истината за климата от световните лидери"}
{"url": "https://news.bg/crime/izdirvanata-mayka-s-8-mesechnoto-bebe-prichinila-intsidenta-v-reka-dunav.html", "text": "Издирваната 31-годишна майка с 8-месечното ѝ бебе причинила инцидента със 7-годишния ѝ син в река Дунав. Това съобщиха от Районната прокуратура в Силистра. Разследващите са иззели запис от камера в района на произшествието, на който се виждат майката и двете й деца. Веднага след като 7-годишният й син е бутнат в река Дунав, Айшегюл е скочила с бебето си.Припомняме, че в неделя Случаен минувач, който разхождал кучето си в Дунавския парк на Силистра, е помогнал да бъде спасено от удавяне 7-годишното момче, син на 31-годишната Айшегюл М.Мъжът забелязал момчето във водата, след като чул виковете на деца. 7-годишното момче се държало на подводен храст и мъжът скочил във водата и го е извадил на брега.До момента телата на 31-годишната майка и 8-месечното й момиченце не са открити. Спасеното дете е било настанено в болницата веднага след инцидента. Няма опасност за живота му.Уведомени са граничните власти на Румъния, тъй като теченията на реката може да отнесат издирваните тела на румънския бряг.Семейството живеело в Германия, но наскоро се завърнали в силистренското село Победа, откъдето са, за да изкарат акт за раждане на роденото в чужбина момиченце.По данни на съпруга на 31-годишната жена в деня на инцидента тя му е писала няколко съобщения със странен текст.Разследването по случая продължава.", "date": "2019.05.28", "title": "Издирваната майка с 8-месечното бебе причинила инцидента в река Дунав"}
{"url": "https://news.bg/curious/otkriha-rannoneoliten-grob-na-7-600-godini-v-selishte-slatina.html", "text": "Археолози откриха раннонеолитен гроб на около 7 600 години в селище Слатина.Проучванията, които предстоят, ще дадат информация за физическите характеристики на хората и дали началото на първата европейска цивилизация е в днешните български земи.Ръководителят на проекта е зам.-председателят на БАН Васил Николов. Той коментира, че учените имат достатъчно данни за начина на живот на хората в селището Слатина, но все още не е установено какви са били погребалните практики.Известно е, че селището е просъществувало около 500 години - от края на седмото хилядолетие пр. Хр., когато са пристигнали първите заселници, до около средата на шестото хилядолетие пр. Хр.Новооткритият скелет принадлежи най-вероятно на жена, погребана с дете в близост, непосредствено до останките на къща в периферията на селището, обясни Николов.Смята се, че при погребенията по това време починалите са били полагани в Земята - майка е в ембрионална поза.По време на дългогодишните разкопки на учените от Националния археологически институт с музей на БАН в селището Слатина са открити много постройки. Сред тях са две големи къщи от 117 и 147 кв. м., както и една от почти 300 кв. м.Селището е било оградено с концентрични ровове, които са имали предпазни и магически функции. В тях са извършвани жертвоприношения.Сред новооткритите находки в селището Слатина са различни предмети от бита и култа като костна лъжица и керамични съдове, пинтадера, части от култови масички за жертвоприношения.Разкопките на екипа на археолозите ще продължат в централната част на селището. Там те се финансират от Столична община, с подкрепата на Столичния инспекторат.", "date": "2019.05.28", "title": "Откриха раннонеолитен гроб на 7 600 години в селище Слатина"}
{"url": "https://news.bg/int-politics/kitay-mozhe-da-ogranichi-iznosa-na-redki-elementi-za-sasht.html", "text": "Китай \"сериозно обмисля\" ограничаването на износа на редки земни елементи за САЩ, съобщава главният редактор на китайската медия \"Глобал Таймс\" Ху Сидзин.Нарастващото двустранно напрежение предизвикаха опасения, че Пекин може да използва господстващото си положение като доставчик на редки елементи за лост в търговската война.\"Въз основа на това, което знам, Китай сериозно обмисля ограничаване на износа на редки земни елементи в САЩ. Китай може да предприеме и други мерки за противодействие в бъдеще\", пише Ху Сидзин в Туитър.Китай публикува документ, който да ръководи развитието на националните зони за икономическо и технологично развитие и обещава по-висококачествени чуждестранни инвеститори в зоните, да им окаже подкрепа при достъпа до пазара и финансиране, съобщава \"Глобал Таймс\".Приоритет са мултинационалните компании: регионални централи, научноизследователски и развойни дейности, финанси, доставки, продажби, логистика, селища и други функционални институции.Понастоящем Китай има общо 219 национални икономически и технологични зони, според китайското министерство на търговията.\"Преди ние привличахме предимно чуждестранни компании, търсещи евтина работна ръка в тези области. Сега, когато Китай се стреми към висококачествено икономическо развитие, фокусът ни се насочи към центрове за научноизследователска и развойна дейност и високотехнологични чуждестранни компании\", коментира икономическият експерт Донг, коментирайки и опростени процедури за кандидатстване, които също ще привличат повече чуждестранен капитал.Проектите с чуждестранни инвестиции ще получат подкрепа в съответствие със закона, се казва в документа.Местните власти ще получат повече автономия, за да предоставят подкрепа на частния капитал и чуждестранните инвеститори, като достъп, инвестиции, финансиране и улесняване на услугите,.\"Китай е готов да отвори пазара си по-широко към света и непрекъснато да прокарва своя висококачествен модел за развитие, без значение колко натиск ще окажат САЩ върху Китай\", допълва Донг.", "date": "2019.05.28", "title": "Китай може да ограничи износа на редки елементи за САЩ"}
{"url": "https://news.bg/health/bivsh-zdraven-ministar-shtitovidnata-zhleza-opredelya-inteligentnostta.html", "text": "Интелигентността на нацията зависи от тиреоидните хормони и здравето на щитовидната жлеза. Това каза пред БНР проф. Анна-Мария Борисова - председател на Българското дружество по ендокринология и бивш министър на здравеопазването. Повод за нейното включване е седмицата, посветена на здравето на щитовидната жлеза.\"Те са критични за плода, който се развива в утробата на майката. . За да се развие мозъкът пълноценно, тези тиреоидни хормони са критично важни. По това време \", каза проф. Борисова.Ако майката е с недиагностицирано тиреоидно заболяване, ако тя произвежда малко тиреоидни хормони, то има опасност нейният плод да не бъде достатъчно интелигентен. Това е световен проблем, обясни ендокринологът.Проф. Борисова препоръча на . Тя предупреди, че често при тези заболявания няма симптоми или ако има, те са леки или от общ характер, така човек не може да разбере за него.България е сред страните, които работят върху борбата с йодния дефицит, каза още проф. Борисова и добави, че сме водеща страна по йодиране на готварската сол. Според нея е груба грешка избягването на йодираната сол (и заместването й с хималайска, например), защото така хората рискуват да развият тиреоидно заболяване.\"Около 65% от болните с хипотиреоидизъм не са диагностицирани в България, както и около 70-75% с повишена функция. Едва когато има усложнения, тогава се поставя диагнозата\", допълни проф. Анна-Мария Борисова.Запитана има ли взаимовръзка между аварията в Чернобил, когато на 26 април 1987 г. избухна атомната електроцентрала в Чернобил, Украйна, проф. Борисова каза, че има увеличение броя на рака на щитовидната жлеза, но това може да се дължи и на по-добрата диагностика.", "date": "2019.05.28", "title": "Бивш здравен министър: Щитовидната жлеза определя интелигентността"}
{"url": "https://news.bg/int-politics/zelenski-vrashta-ukrainskoto-grazhdanstvo-na-saakashvili.html", "text": "Президентът на Украйна Володимир Зеленски е върнал гражданството на бившия грузински президент Михаил Саакашвили. Това става ясно от указ, публикуван на сайта на държавния глава.Вчера интернет изданието \"Страна.ua\", позовавайки се на източник, написа, че Саакашвили може да се върне в Украйна на 31 май. Според източника той възнамерявал да мобилизира работата на партията \"Движение на новите сили\" преди парламентарните избори.Миналата седмица самият Саакашвили коментира, че не се интересува от заемането на длъжности в Украйна. По думите му той ще се върне в Украйна, защото несправедливо я е напуснал.Той също така заяви, че му е домъчняло за \"приятели и близки\" и смята Украйна за свой втори дом.След указа на Зеленски, Саакашвили му благодари във \"Фейсбук\".Саакашвили напусна Грузия през 2013 г., където срещу него бяха възбудени няколко наказателни дела, по някои от които той беше задочно осъден на лишаване от свобода. През 2015 г. Саакашвили влезе в украинската политика, получавайки поста на губернатор на Одеска област.През 2016 година обаче тогавашният президент Петро Порошенко уволни Саакашвили, изтъквайки, че той не само не е изпълнил обещанията си за развитие на областта, но и значително е влошил икономическите резултати на Одеска област. През 2017 г. Порошенко лиши Саакашвили от украинското му гражданство. По-късно бившият президент на Грузия подаде жалба в украински съд, но досега тя не е разглеждана.След президентските избори в Украйна, спечелени от Зеленски, Саакашвили обяви намерението си да се върне в страната. В същото време държавната гранична служба на Украйна заяви, че няма законово основание за влизането му в страната. По-рано Зеленски обеща да предостави гражданство на всеки, който е готов да \"изгради нова, силна и успешна Украйна\".Миналата година украинските власти изгониха Саакашвили в Полша, от чиято територия той по-рано незаконно влезе в Украйна, пробивайки кордоните на граничарите и полицаите. Граничната служба на Украйна забрани на Саакашвили да влиза в страната до 2021 г.", "date": "2019.05.28", "title": "Зеленски връща украинското гражданство на Саакашвили"}
{"url": "https://news.bg/health/i-sindikati-i-rabotodateli-pak-ne-odobriha-meditsinskata-ekspertiza.html", "text": "Настоящият проект за изменение и допълнение на Наредбата за медицинската експертиза е един балансиращ вариант, докато не се изчистят останалите стъпки. Проектът е много по-съвършен от предходния, но са необходими още стъпки до постигане на резултатите и въвеждането на ICF системата.Това заяви здравният министър Кирил Ананиев на Националния съвет за тристранно сътрудничество (НСТС) в Министерския съвет, на който се обсъди искането за изменение и допълнение на Наредбата за медицинската експертиза.Ананиев припомни, че е била направена оценка на въздействието на проекта на постановление за изменение и допълнение на Наредбата за медицинската експертиза. След направената оценка е станало ясно, че има доста пациенти, на които незаслужено им е даден по-нисък процент на увреждане, между тях има и деца.Със заповед на министъра на здравеопазването е назначена комисия да направи преглед на приложение номер 1 от Наредбата и ако установят, че има нужда от промяна в съответните проценти за съответните степени за увреждания, те да бъдат направени. Ананиев няма съмнения, че трябва да се върви към генерална промяна на медицинската експертиза.Освен това здравното министерство полага грижи за преструктуриране на ТЕЛК-овата система, оптимизират структурата, създават по-добър механизъм по-голяма част от лекарите да работят в комисиите и да се побори резултатът на работата на комисиите. Министърът иска да знае какво ще се случи утре, ако се затвори ТЕЛК-овата система.От Асоциацията на индустриалния капитал (АИКБ), с председател Васил Велев, не подкрепят проекта с мотив, че липсва възможност за интеграция на хората с увреждания. По думите на Велев не се правила разлика между процент на хора с увреждания и процент с инвалидни пенсии. Той изтъкна още, че процентът на хора с инвалидни пенсии е много по-висок.Експертите от Българската стопанска камара (БСК) посочиха, че поддържат позиция за радикална промяна в системата на медицинската експертиза. От Българската търговско-промишлена палата също не подкрепят проекта.От Съюза за стопанска инициатива (ССИ ) също изразиха несъгласието си с така предложения проект с аргумент, че трябва да се помисли за въвеждането на електронното досие на пациентите, да има ясна корелация за увреждането на лицето и намалената трудоспособност. За разлика от горепосочени работодателски организации от КРИБ подкрепят проекта, с идеята да се създаде една по-голяма прозрачност и по-голям контрол за ТЕЛК. От КРИБ настояват да се намали формалното влизане от една схема в друга.От Министерство на труда и социалната политика (МТСП) подкрепят проекта на постановление на медицинската експертиза.Асия Гонев от КНСБ счита, че не са стигнали до добър подход, правилни и трайни решения, които да имат доверието на хората. Синдикалната организация настоява да се върви към прилагане и спазване на международната класификация на функционалността, урежданията и здравето (ICF).От съвета стана ясно, че така направеното искане за изменение и допълнение на Наредбата за медицинска експертиза, че КРИБ подкрепят проекта за постановление на медицинската експертиза, а останалите работодателски организации не я подкрепят. Двете синдикални организации КНСБ и КТ \"Подкрепа\" се въздържаха от позиция по въпроса.На брифинга в Министерския съвет Ася Гонева от КНСБ заяви, че дават право на правителството да поеме своята отговорност дотолкова, доколкото то прави промяната в отговор на организациите на и за хора с увреждания, на техните претенции и искания. Синдикалната организация настоява час по-скоро страната ни да се обърне към ICF системата. От КНСБ настояват да получат анализите със статистика колко хора са засегнати от действието на наредбата.КНСБ иска да им се предостави и анализ дали няма случаи, при които намалената оценка на вид и степен на увреждане или на неработоспособност не се дължи на мероприятията и леченията, които са прилагани на хората.", "date": "2019.05.28", "title": "И синдикати, и работодатели пак не одобриха медицинската експертиза"}
{"url": "https://news.bg/world/merkel-podkrepi-veber-makron-iska-shef-na-ek-s-opit.html", "text": "Германският канцлер Ангела Меркел говори твърдо в подкрепа на Манфред Вебер да поеме управлението на Европейската комисия, информират АП и \"Политико\".Вебер, член на Християндемократическия съюз на Меркел в Германия, е кандидатът на Европейската народна партия за председател на Европейската комисия.Меркел отбеляза преди днешната среща на върха на ЕС, че напълно подкрепя системата за избор на наследник на Жан-Клод Юнкер, която се основава на кандидатите, предложени от парламентарните групи. Предпочита се от мнозина в Европейския парламент, но не и от френския президент Еманюел Макрон.\"Все още имаме много време преди срещата на върха\" на 20-21 юни, обяви Меркел. Има опасения, че лидерите може и да не достигнат до решение, което ще доведе до извънредни срещи.По думите й, въпреки че не \"всички партии в голямата коалиция\" подкрепят Вебер, има предвид социалдемократите - германското правителство подкрепя така наречения процес \"водещ кандидат\" (Spitzenkandidat).Меркел каза още, че тази вечер лидерите ще разменят първи мнения за ситуацията след евровота.\"Като член на ЕНП, разбира се, аз ще настоявам за Манфред Вебер\", подчерта Меркел.В съобщение лидерът на либералите в Европейския парламент Ги Верхофстат повтори, че е против Spitzenkandidat.Френският президент Еманюел Макрон заяви, че кандидатите за топ позициите в ЕС трябва да са \"опитни и да се ползват с доверие\".Той отсече, че не иска да споменава имена. Запитан за еврокомисаря по търговията Маргрете Вестагер, Макрон коментира, че тя е една от тези, които са способни да поемат лидерска роля. Той също спомена главния преговарящ на ЕС за Брекзит Мишел Барние и Франс Тимерманс. Не посочи името на Манфред Вебер.Макрон очерта широк дневен ред за обновяване на Европа, който ще включва борба с климатичните промени, нови технологии, откриване на работни места, икономически растеж, социална защита като минимална заплата, гранична защита, миграция и задълбочаване на еврозоната.\"Трябва да изберем хора на базата на амбицията им\", категоричен е Макрон.Френският президент разкри, че ще се срещне с лидерите на Вишеградската четворка, германския канцлер Ангела Меркел и председателя на Европейския съвет Доналд Туск.", "date": "2019.05.28", "title": "Меркел подкрепи Вебер, Макрон иска шеф на ЕК с опит"}
{"url": "https://news.bg/crime/uslovna-prisada-za-kupuvane-na-glasove-na-evroizborite.html", "text": "Условна присъда за склоняване на шестима да гласуват за определена политическа партия срещу пари наложи съдът на Митко М., съобщиха от прокуратурата.Шестмесечната присъда е отложена с 3-годишен изпитателен срок. Митко М. признал вината си за това, че на 25 май 2019 г. (в деня за размисъл - б.р.) в Айтос, област Бургас, предложил на шестима по 20 лева и ги агитирал да гласуват за определена партия.За две години Митко М. е лишен от право да заема държавни и обществени длъжности в системата на държавния апарат и общинската администрация.Престъплението е разкрито от полицаи в Бургас. Споразумението, което е одобрено от Районен съд - Айтос, е окончателно и има сила на влязла в законна сила осъдителна присъда.", "date": "2019.05.28", "title": "Условна присъда за купуване на гласове на евроизборите"}
{"url": "https://news.bg/society/nad-50-ot-stolichani-mislyat-che-sofiya-se-razviva-kam-po-dobro-vapreki-vsichko.html", "text": "91% от софиянците изразяват висока удовлетвореност от това, че живеят в столицата, и въпреки проблемите и критичните точки, 57% са на мнение, че като цяло градът се развива към по-добро място за живеене. Това показват данни от социологическото проучване \"Визия за София\", което изследва как столичани определят и оценяват качеството на живот в София.Резултатите от изследването показват, че гражданите са удовлетворени в най-голяма степен от търговската мрежа, възможностите за култура, образователните възможности и публичния транспорт.Широко мнозинство от респонденти в проучването сочи, че публичните пространства и зелените зони, трудовите и бизнес възможностите в столицата са приемливи.Нивата на доходи, достъпността на жилищата и социалните услуги, природата и качеството на питейната вода също не остават на заден план според анализа.На другия полюс - столичани са най-критични към качеството на въздуха и нивото на шум, чистотата на града и състоянието на улиците и сградите в него.По-назад в недоволството не остават и цените на живота и сигурността.Най-високите дялове на силна неудовлетвореност предизвикват материалният стандарт на живота и чистотата на града, както и качеството на въздуха.Най-голям ръст в одобрението в сравнение със сравнително изследване, проведено от Евробарометър през 2015 година, бележи градският транспорт.Анализът изследва още:Обобщените резултати за общата удовлетвореност от града показват, че като цяло софиянци харесват града си.Закономерно е, че колкото по-млади и по-заможни са хората, толкова по-доволни са от живота си като цяло, а с това и от мястото, на което живеят.Удовлетвореността обаче се различава в различните градски зони.Напълно удовлетворените от живота си са над двойно повече от частично удовлетворените в централната градска част, в източните и южни райони (Дианабад, Красно село, Лозенец, Гоце Делчев, Яворов, Гео Милев, Подуяне, Смирненски, Кръстова вада, Малинова долина, Манастирски ливади, Павлово), както и в северната крайградска зона.Останалите запитани са далеч по-умерени.В западните квартали - Красна поляна, Западен парк, Фондови жилища, Разсадника напълно удовлетворените са едва 14%, а в Овча купел, Славия, Факултета - 20%.Следват жителите на кварталите Надежда, Орландовци, Свобода, Люлин и Обеля, където около 30% са напълно удовлетворени от живота си.Пълният доклад .", "date": "2019.05.28", "title": "Над 50% от столичани мислят, че София се развива към по-добро въпреки всичко"}
{"url": "https://news.bg/world/konklav-v-bryuksel-sreshtata-na-evroliderite-bez-mobilni-telefoni.html", "text": "Блокират телефоните на евролидерите на извънредната среща на върха тази вечер, информира \"Политико\".В залата, където ще се водят преговорите, лидерите няма да имат достъп до мобилните си телефони, обявиха трима дипломати. Според двама дипломати телефоните ще бъдат заглушени. Трети дипломат отбеляза, че лидерите просто ще бъдат помолени да оставят телефоните си отвън.Според представител на ЕС евролидерите са били помолени да прекратят използването на телефоните си на последната среща на върха в Сибиу, Румъния. Също така въпросът е бил обсъден от посланиците на страните членки в Общността.Целта е да няма изтичане на информация.Без изтичане на информация по време на срещата, подчерта един от дипломатите, който сравни днешната среща с конклав във Ватикана.", "date": "2019.05.28", "title": "Конклав в Брюксел - срещата на евролидерите без мобилни телефони"}
{"url": "https://news.bg/comments/noviyat-liberalen-konsensus-v-evropeyskiya-parlament.html", "text": "Два основни извода могат да се изведат след проведените избори за Европейски парламент.Първият извод е, че досегашният \"либерален консенсус\", който управляваше ЕС, ще бъде заменен с... нов \"либерален консенсус\", в който засилено влияние ще имат либералите и \"зелените\".Досега двете големи европейски политически семейства (ЕНП и Прогресивния алинас на социалисти и демократи) формираха мнозинството в ЕП и провеждаха компромисни една за друга политики, които общо взето удовлетворяваха и либералите от АЛДЕ, и Европейските зелени, а нерядко и крайната левица. Християндемократите и социалдемократите обаче нямаха техническа нужда от допълнителен партньор и затова не бяха длъжни да се съобразяват с други политически формации.Сега обаче това мнозинство рухна. И ЕНП, и традиционната левица се оказаха в отстъпление (и двете фракции губят по около 40 места), атакувани и отляво, и отдясно, най-вече заради отстъплението от традиционните си позиции. В опразнените ниши се настаняват либерали, \"зелени\" и националисти.Възходът на \"зелените\" е резултат най-вече от пробива на германските \"зелени\", които се оказаха втора политическа сила в страната с над 20% от вота. Фракцията \"Европейски зелени/Европейски свободен алианс\" ще разполага с 15 места повече в сравнение с предишния европарламент. Това не е кой знае какъв скок, но \"зелените\" имат потенциал за увеличение в бъдеще, когато днешните участници в ученическите стачки и маршове за климата получат избирателни права.За разлика от тях, скокът на либералите е по-съществен - тяхната група ще разполага с над 40 места повече. Това се дължи както на партията на френския президент Еманюел Макрон, така и на добрия резултат на британските либералдемократи.Макар и не в очакваните мащаби, \"националистическата вълна\" също се случи. В три от 4-те най-големи държави-членки изборите бяха спечелени от противници на статуквото в ЕС - \"Националният сбор\" на Марин льо Пен във Франция, \"Лига\" на Матео Салвини в Италия и \"Брекзит\" на Найджъл Фарадж във Великобритания. Сумарно трите фракции, стоящи вдясно от ЕНП (общото между тях е, че се противопоставят на \"либералния консенсус\") увеличават присъствието си в ЕП с близо 20 места. Това обаче е недостатъчно за разрушаване на \"либералния консенсус\" и замяната му с консервативен такъв. Чисто математически, няма как да се постигне мнозинство между Европейската народна партия, Европейските консерватори и реформисти, \"Алиансът на Салвини\" и групата \"Пет звезди + Брекзит\". За мнозинство от 376 депутати е нужно привличането на по-голямата част от онези 33-ма, които все още не са се определили дали и към коя фракция ще се включат, а за подобен тип мнозинство не е сериозно да се коментира.Тъй като аналогична е и ситуацията вляво, най-естественото решение е разширяване на досегашната \"голяма коалиция\" с още един или два партньора (както и беше анонсирано от Манфред Вебер, номинацията на ЕНП за председател на Европейската комисия). Ще се търси партньорство с либерали и \"зелени\", като тук има различни варианти - само с едните, само с другите, или и с двете фракции. Това предполага някакво нюансиране на опциите, но основният проблем тук е, че трудно може да се очаква ЕНП да бъде адекватна дясна противотежест на левичарските тежнения на останалите. ЕНП не беше такава в миналия парламент, когато формално либерали и \"зелени\" не можеха да \"извиват ръце\", че сега ли? Дори десни фигури като Себастиян Курц не смеят да се опълчват на доминиращите тенденции, та какво остава за клонящите към центъра членове на християндемократическата фракция...В крайна сметка, вместо досегашните политики на евробюрокрация, абсурдни регулации, цензура на \"политическата коректност\", джендър-идеологии, мултикултурализъм и прочие, се очертава да получим от Брюксел... всичко изброено плюс финансиране на климатичните безумия на \"зелените\".Което ни насочва към втория извод за нуждата от консолидация на десницата в ЕП - онези, които все пак изказват десни, консервативни тези, каквито в близкото минало се говореха от политици като Хелмут Кол, Жак Ширак и Хосе-Мария Аснар (и, които, заедно с Тони Блеър, комай бяха последните големи лидери на Европа). Десница, която сега обаче е разпиляна в няколко фракции.За противопоставяне на досегашните тенденции (които очевидно отслабват Европа), е необходимо да започнат процеси на сближаване между отделните партии вдясно. Европейските консерватори и реформисти да започнат да привличат към себе си както \"вътрешната опозиция\" в ЕНП (начело с Виктор Орбан), така и крайнодесните около Матео Салвини и Марин льо Пен. Тук обаче се открояват поне три основни проблема.Първият е, че за Виктор Орбан, като премиер на Унгария, излизането от ЕНП крие рискове, свързани с атаките на Европейската комисия към страната му. Досега, членството на партията му ФИДЕС в ЕНП все пак носеше някаква институционална защита. Разбира се, Орбан може и да се окаже принуден да премине в лагера на ЕКР, но колко други извън неговите депутати ще го последват, е доста интересен въпрос.Вторият е, че партиите от \"Алианса на Салвини\" (бившата фракция \"Европа на нациите и свободата\") имат да извървят своя път от евроскептицизма до еврореформизма. И ако Марин льо Пен вече е отстъпила от някои свой най-крайни анти-ЕС позиции, то самият Салвини сякаш все още го тресе политическия пубертет. Що се отнася до \"Алтернатива за Германия\", там положението се усложнява от практическата невъзможност за сближение между \"Алтернативата\" и ХДС/ХСС (немалка част от евродепутатите на християндемократическата коалиция стоят на десни, консервативни позиции).Третият проблем е, че тази част от Европейския парламент е в зоната на подозрения за нечисти връзки с Кремъл (примерът \"Щрахе\" е твърде пресен). А докато има политически лидери, склонни да се продадат на геополитическия противник на Европа, (макар че не крайнодесните са тези, които изграждат \"Северен поток 2\" или отиват на високи постове в \"Газпром\"), това ще затруднява допълнително процеса.Битката за връщане към \"добрата стара Европа\", здрава отвътре и респектираща отвън, ще бъде дълга и трудна. Къде сме ние в тази битка?Повечето новоизбрани български евродепутати така или иначе ще бъдат част от \"либералния консенсус\". Както беше и досега. Което обаче ги поставя в дисонанс, ако \"Европа на две скорости\" започне реално да се налага. Иначе, както видяхме в случая с пакета \"Мобилност 1\", при извънредни ситуации може да се разчита на мобилизация в защита на националния интерес (а, както се оказа, и на европейските ценности в същото време).Един от тях обаче може да изиграе сериозна роля в гореописаните процеси при европейската десница. По време на предишния си мандат, Ангел Джамбазки натрупа не само опит, а и уважение от колегите си в ЕКР. След като успя да влезе в десетката на най-активните евродепутати, защо през втория си мандат да не се превърне в един от новите европейски лидери?", "date": "2019.05.28", "title": "Новият \"либерален консенсус\" в Европейския парламент"}
{"url": "https://news.bg/int-politics/v-italiya-izbraha-parviya-transseksualen-kmet.html", "text": "Предаността на избирателите в Италия като цяло може да е към крайнодясната партия \"Лига\" на Матео Салвини, но избирателите в малък град южно от Милано са гласували срещу кандидата на \"Лига\", за да изберат първия транссексуален кмет в Италия, съобщава \"Асошиейтед прес\".Джанмарко Негри, който е 40-годишен адвокат, беше избран за кмет на Тромело, градче с 3 700 жители, с 37,5 процента от гласовете в неделя за неговата лява гражданска листа. Той лесно победи кандидата на \"Лига\", който завърши на второ място от общо четирима кандидати с 26 процента.Победата е особено поразителна, като се има предвид, че при гласуването в изборите за Европейски парламент, провели се заедно с изборите в Тромело, повече от една трета от гласовете (34,33%) отидоха за \"Лига\" на Салвини, а само 22,69 на сто за лявоцентристката Демократическа партия.Негри, активист за транссексуалните права, проведе кампания с мотото \"CambiaMent per Tromello\", което има двойно значение на \"Промени за Тромело\" или \"Промяна на умовете за Тромело\".", "date": "2019.05.28", "title": "В Италия избраха първия транссексуален кмет"}
{"url": "https://news.bg/finance/do-esenta-predstavyat-variantite-za-sistemata-bonus-malus.html", "text": "Членове на Комисията за финансов надзор и назначена работна група от експерти възобнови работата си по създаване на системата \"бонус-малус\", съобщиха от Комисията за финансов надзор (КФН).Работната група по системата \"бонус-малус\" ще има готовност да представи за обсъждане готовите варианти през есента на 2019 г.Целта на системата . Тя зависи от поведението на водача на автомобила, покрито от застрахователен договор за задължителна застраховка \"Гражданска отговорност\", според чл. 490, ал. 5 от Кодекса за застраховането. От КФН уверяват, че основната идея е да се възползват съвестните \"добронамерени\" шофьори и да се наказват \"високо рисковите\".Системата \"Бонус-малус\" персонализира премията, платена от застраховащия/потребителя, като взима предвид поведението на пътя и историята на претенциите. Крайната и най-съществена цел на системата \"бонус-малус\" е да възпита във водачите на автомобили чувство за отговорност. Това става като се акцентира върху .В новата работна група, и по съвет на международен консултант, са включени експерти от КФН, Министерството на вътрешните работи и Министерство на транспорта, информационните технологии и съобщенията.Създаденият експертен екип ще разработи . Целта е , и да отчита в най-голяма степен нормалната житейска ситуация на пътя.Готовите варианти ще бъдат представени и предложени за обществено обсъждане на гражданите, водачите и собствениците на автомобили, както и на всички заинтересовани страни - .", "date": "2019.05.28", "title": "До есента представят вариантите за системата \"бонус-малус\""}
{"url": "https://news.bg/int-politics/iran-privetstva-predlozhenieto-na-yaponiya-za-posrednichestvo-sas-sasht.html", "text": "Иран приветства предложението на Япония да действа като посредник със Съединените щати, като говорителят на външното министерство Абас Мусави нарече \"повратна точка\", планираното посещение в Техеран от японския премиер Шиндзо Абе, съобщава \"Аарец\", цитирайки ДПА и АП.Абе ще се срещне с иранския президент Хасан Рохани в Техеран през юни, въпреки че точната дата все още не е определена, обяснява Мусави, цитиран от държавната информационна агенция ИРНА.Японският премиер има добри отношения както с Иран, така и с президента на САЩ Доналд Тръмп, чиято администрация увеличи дипломатическия натиск и отново въведе санкции срещу Техеран. Тръмп напусна Япония след четиридневно държавно посещение.В понеделник Абе заяви, че Япония \"иска да направи всичко възможно, за да разреши конфликта между Иран и САЩ\".\"Искаме да дадем още една възможност за дипломацията\", обяснява Мусави и допълва, че основната за преговорите е зачитането на международните споразумения, които според него САЩ не са показали това с едностранното си оттегляне от иранското ядрено споразумение, сключено през 2015 г. \"Затова \", коментира Мусави относно САЩ.Мусави заяви, че Иран иска САЩ отново да се ангажират със споразумението и да премахнат санкциите си срещу Иран.Той също така призова Европа да приложи споразумението до началото на юли, като особено внимание се отделя на отмяната на всички икономически санкции.\"Ако санкциите не бъдат премахнати, \", добави той.Тръмп заяви в понеделник, че е готов да говори с Техеран. \"Премиерът и Япония имат много добри отношения с Иран,\" каза Тръмп.Вярвам, че Иран би искал да говори. Ако искат да говорят, ние също ще говорим, коментира той.Външният министър на Иран обаче е резервиран към предложението: \"Действия, а не думи ще покажат дали това е целта на Тръмп или не.\"В Туитър, Зариф обвини икономическия натиск на Тръмп върху Иран за регионалното напрежение.", "date": "2019.05.28", "title": "Иран приветства предложението на Япония за посредничество със САЩ"}
{"url": "https://news.bg/world/kashnar-v-blizkiya-iztok-tarsi-podkrepa-za-izraelsko-palestinskiya-miren-plan.html", "text": "Джаред Къшнър, зет и съветник на президента на САЩ Доналд Тръмп, е в Близкия изток, за да потърси подкрепа за дългоочаквания израелско-палестински мирен план, информира АП.Представител на Белия дом обяви, че Къшнър, заедно със специалния пратеник за международните преговори Джейсън Грийнблат и специалния представител за Иран Браян Хук, са в Мароко. Източникът добави, че по-късно тази седмица ще посетят Йордания и Израел.САЩ ще представят икономическата част от плана на конференция в Бахрейн в края на юни. Палестинците предварително обявиха, че няма да приемат мирния план и призоваха арабските държави да не участват на конференцията, на която се очаква да участват Саудитска Арабия, Обединените арабски емирства и Катар.", "date": "2019.05.28", "title": "Къшнър в Близкия изток търси подкрепа за израелско-палестинския мирен план"}
{"url": "https://news.bg/world/osnovnite-kandidati-za-predsedatel-na-etsb.html", "text": "Марио Драги, човекът, който има заслуга за спасяването на еврото през 2012 г., след като обяви, че ще направи \"каквото е необходимо\", за да запази единната валута, напуска поста председател на Европейската централна банка (ЕЦБ) в края на октомври, когато изтича мандатът му.\"Гардиън\" представя някои от фаворитите за поста:Йенс Вайдман - гуверньорът на Бундесбанк и председател на Управителния съвет на Банката за международни разплащания;Беноа Кьоре - френски икономист, Член на Изпълнителния съвет на ЕЦБ;Франсоа Вилерой дьо Гало - гуверньорът на Френската централна банка;Ерки Ликанен - бивш гуверньор на Финландската централна банка;Оли Рен - гуверньор на Финландската централна банка.", "date": "2019.05.28", "title": "Основните кандидати за председател на ЕЦБ"}
{"url": "https://news.bg/world/evropeyskata-komisiya-mozhe-da-nalozhi-globa-ot-eur3-mlrd-na-italiya.html", "text": "Европейската комисия може да наложи глоба от 3 милиарда евро на Италия за нарушаване на правилата на ЕС заради растящ държавен дълг и бюджетния дефицит, обяви вицепремиерът на Италия Матео Салвини, цитиран от \"Ройтерс\".Салвини, чиято крайнодясна партия \"Лига\" спечели на евроизборите в неделя, поясни, че ще използва цялата си енергия за борба с остарелите и нечестни фискални правила на ЕС.Двама представители от еврозоната заявиха пред медията в понеделник, че Брюксел най-вероятно ще започне дисциплинарна процедура срещу Италия на 5 юни.Тази седмица се очаква Европейската комисия да изпрати писмо на Рим.\"Нека видим дали ще получим това писмо, в което ни глобяват за натрупания дълг в миналото и ни казват да платим 3 милиарда евро\", поясни Салвини в интервю за радио RTL.Междувременно икономическият еврокомисар Пиер Московиси не подкрепя прибягване до финансови санкции срещу Италия като инструмент за прилагане на бюджетните правила на Общността, но ако е необходимо, ще се стигне до този вариант, заяви високопоставен представител от кабинета на Московиси.Комисарят Московиси винаги е подкрепял диалога пред санкциите, тъй като той вярва, че ако процесът достигне до фазата на санкциите, винаги е провал. Необходим ни е диалог с Италия, в ход е, но трябва да се предприемат мерки и комисарят е ясен, че ако правилата на ЕС не са спазвани, санкциите са част от процеса, поясни източникът.", "date": "2019.05.28", "title": "Европейската комисия може да наложи глоба от €3 млрд. на Италия"}
{"url": "https://news.bg/politics/korneliya-ninova-hvarli-ostavka.html", "text": "Лидерът на БСП Корнелия Нинова подаде оставка. Тя е изненадваща, тъй като вчера на брифинг в централата на партията - в деня на изборите лидерът на БСП не излезе пред журналисти - Корнелия Нинова заяви, че няма да подава оставка, но ще започне процедура по избор на нов председател на БСП, т.е. своеобразен вот на доверие в партията.В изявлението си пред съпартийците Нинова на първо място благодари на всички тях, както и на всички, които са гласували за БСП и признава: \"Да, ние загубихме тези избори.\" Тя подчертава, че трябва да се открои и положителното - БСП е единствената партия, която повишава в абсолютен брой гласовете си и то с близо 30 000 и увеличава мандатите си в ЕП.\"Да, знаем, че авторитарна власт се сваля трудно. Срещу нас беше изправена цялата държавна машина, медии, анализатори, купен вот, страх и изкарване на администрацията под команда да гласува. Дори и при тази ситуация, нашият основен опонент има около 500 хиляди гласа.\" Затова и според Нинова, всички социалисти трябва да имат самочувствие и да не униват. Заради факта на загубата обаче Нинова подава оставка и поема цялата отговорност.БСП ще свика конгрес в съкратени срокове - той ще се проведе на 15 юни, когато и тогава ще се констатира според устава на партията тази оставка.Нинова предлага и да стартира кампания за номинации, приемане на правила и процедури за избор на председател по новия устав и чрез пряк избор. Така до края на юли ще може да се избере нов председател, а успоредно да върви и подготовката на партията за местните избори.Корнелия Нинова твърдо вярва, че БСП може да спечели местните избори наесен. БСП загубила балъшки сготвени избори. Това беше позиция на редица социалисти преди днешния пленум на столетницата.Георги Пирински посочи, че пленумът сериозно коригирал Корнелия Нинова пренареждайки листата и издигайки Сергей Станишев на предни позиции с преференциите.Георги Гергов обясни, че шест месеца се старал да не пречи, като не се появявал по медиите с коментари. Дал възможност на ръководството да организира и проведе изборите. Не съм доволен от резултатите, не съм доволен от воаяжите, не съм доволен от схемите, които се готвят да се направят, подчерта той. Гергов настоява да се спазва уставът и да се носи политическа отговорност. Втори път загубихме сготвени избори, каза бизнесменът.Освен това според него и днешният пленум бил грешен. Нямало окончателно резултати от изборите, а левите щели да обсъждат резултатите. Не трябвало да се прехвърлят проблемите от болната на здравата глава и да се сменят ръководства по места, каквато идея вчера лансира Корнелия Нинова.Няма как да останем еднолична партия, ядосан е Гергов. БСП не можела да управлява на парче. Имаме идеи и каузи, изтъкна той. Не искаме да дъним партията, категоричен е Гергов.Според Атанас Мерджанов левицата задала много очаквания на избирателите. Объркахме много, е равносметката на социалиста. В крайна сметка бяхме наказани, допълни той. Мерджанов иска оставки, защото предизборният щаб не си свършил работата. По мнението му грешка било депутатите да излязат от Народното събрание и сега му е интересно с какви мотиви Нинова ще предложи завръщането им.И Антон Кутев призна загубата. Според него големият проблем е как БСП ще се промени, за да не загуби следващите избори по същия балъшки начин. Че трябва промяна за мен е безспорно, отсече Кутев. За мен е важно да има рязка промяна в начина, по който работим, изтъкна червеният депутат. Левицата не можела да се управлява по същия начин, което обаче не означавало, че не може да се управлява от Корнелия Нинова.", "date": "2019.05.28", "title": "Корнелия Нинова хвърли оставка"}
{"url": "https://news.bg/crime/osadiha-na-10-godini-zatvor-burgazliyata-ubil-zhena-si-s-chuk.html", "text": "Окръжен съд - Бургас осъди на 10 години затвор бургазлията Манол М. убил жена си с чук.Първоначално съдът наложи наказание от 15 години затвор, което след това беше намалено на 10 години, при първоначален \"строг\" режим на изтърпяване на наказанието.Съдът осъди подсъдимия да заплати на пострадалото лице Т. К. - син на починалата, обезщетение от 100 хил. лв.Манол М. е признат за виновен в това, че на 19 октомври 2018 г.  Това довело до тежка черепно - мозъчна травма в следствие на което настъпила смъртта на жената.Подсъдимият е признал изцяло фактите и не е пожелал да се събират нови доказателства. Синът на починалата е предявил граждански иск в размер на 200 хил. лв.Припомняме, че на 19 октомври 2018 г. На 22 октомври миналата годиназаради опасност да се укрие.Вчера стана ясно, че", "date": "2019.05.28", "title": "Осъдиха на 10 години затвор бургазлията, убил жена си с чук"}
{"url": "https://news.bg/regions/nov-poligon-zashtitava-ot-gradushki-1-mln-dka-zemi-v-starozagorsko-i-plovdivsko.html", "text": "От днес нов команден пункт с 22 ракетни площадки ще защитава около 1 млн. дка земя в областите Стара Загора и Пловдив, съобщават от Министерството на земеделието, храните и горите.Новият полигон се намира в землището в загорското село Тъжа и ще осигурява противоградова защита на нови 1 млн. дка обработваема земя в общините Павел баня, Карлово, Казанлък и Мъглиж.До момента Изпълнителната агенция за борба с градушките покриваше близо 4 млн. дка земи на територията на двете области.Командният пункт и площадките са на обща стойност 1 000 090 лв.С откриването на  и в село Тъжа през последната седмица броят на ракетните площадки у нас нараства с 57.В момента те са общо 256, като предстои пускането на още пет към старите полигони в Плевен и Пловдив, както и една към този в село Тъжа.", "date": "2019.05.28", "title": "Нов полигон защитава от градушки 1 млн. дка земи в Старозагорско и Пловдивско"}
{"url": "https://news.bg/int-politics/za-noviya-prezident-na-litva-podobryavane-na-otnosheniyata-s-rusiya-e-predatelstvo-kam-ukrayna.html", "text": "Отношенията между Литва и Русия едва ли ще се променят, в противен случай това ще бъде предателство срещу украинските партньори. Това обяви новоизбраният президент на страната Гитанас Науседа, цитиран от местните медии.В същото време литовският държавен глава е отбелязал важността на подобряването на диалога с Беларус. По думите му Литва и Беларус трябва да станат добри съседи, които \"не се страхуват да критикуват\".Преди втория тур на изборите Науседа се изказа против \"твърдата реторика\" в отношенията с Русия и заяви необходимостта от \"прагматичен подход\" в диалога с Москва. Той добави, че Литва не може да \"затвори всички прозорци със съсед в дипломатическите, културните и икономическите отношения\".В понеделник Централната избирателна комисия на Литва обяви победата на Науседа във втория тур на президентските избори. Той се бори за поста като независим. Според новия държавен глава главната му задача ще бъде да се създадат условия за благополучието на литовците. Науседа обеща да направи първото си официално посещение в Полша.", "date": "2019.05.28", "title": "За новия президент на Литва подобряване на отношенията с Русия е предателство към Украйна"}
{"url": "https://news.bg/world/ep-podkrepya-za-shef-na-ek-samo-nyakoy-ot-vodeshtite-kandidati-obyavi-tayani.html", "text": "Председателят на Европейския парламент Антонио Таяни заяви, че законодателният орган вярва, че новият лидер на Европейската комисия трябва да бъде избран от кандидатите на политическите групи в европарламента, информира АП.Това може да постави парламента в сблъсък с някои лидери на ЕС, които настояват за по-широк избор в търсенето на наследник на Жан-Клод Юнкер.Според правилата евролидерите трябва да вземат предвид изборните резултати при избора на нов председател на Европейската комисия, но те не са задължени да избират някой от кандидатите. Но Европейският парламент има последната дума и това може да доведе до сериозни спорове между евролидерите и парламента.През следващите месеци ще бъдат номинирани лидери на Европейския съвет, Европейския парламент, Европейската комисия, Европейската централна банка и шеф за външната политика.", "date": "2019.05.28", "title": "ЕП подкрепя за шеф на ЕК само някой от водещите кандидати, обяви Таяни"}
{"url": "https://news.bg/regions/do-1-mln-leva-globa-grozi-stroitelya-na-grafa-zaradi-nekachestveniya-remont.html", "text": "Строителя на столичната улица \"Граф Игнатиев\" е заплашен от глоба, но не за забавяне, а за некачествен ремонт, предаде БГНЕС.В момента приемателна комисия извършва поредната инспекция на улицата и прилежащите пространства. Целта е да се провери дали са отстранени констатираните нередности на 21 май, когато е издаден Акт 15 със забележки - локални пропадания на настилката, места с недостатъчно фугиране, отделни повреди на боята по улични стълбове, дефекти в някой от посадните места за дървета и корекция на тактилни ивици. Допълнително възложени от Столичната община са следните дейности - поставяне на скари на всички пейки от лят камък на пл. \"Славейков\" и подмяна на гранитните ограничители с чугунени боларди.Представител на надзорната фирма увери, че част от тях вече са отстранени. При инспекцията, която ще продължи до края на деня, стана ясно, че не се предвижда да бъде наложена глоба за забавяне на изпълнителя на ремонтите дейности \"Джи Пи Груп\" АД, а по-скоро за лошо качество. Размерът й може да достигне до 1 млн. лева, по думи на директора на Дирекция \"Транспортна инфраструктура\" в Столичната община инж. Даниел Евлогиев.Той обясни, че санкция за забавяне няма да бъде наложена, тъй към момента в обекта няма строително-монтажни дейности. Евлогиев уточни, че срокът на строителството не е до днес. Днес обаче е крайният срок за строителя да отстрани дефектите.Евлогиев заяви, че приемането и експлоатирането на обекта вече е започнало и по цялото протежение са . Предстои да бъдат поставени и пейката на Пенчо и Петко Славейкови, два павилиона и  пред църквата \"Свети Седмочисленици\", както и да бъде възстановен книжният пазар на пл. \"Славейков\". До 1-2 месеца ще бъдат подменени безплатно и По думи на Евлогиев досега на строителя са били наложени няколко санкции от \"Зелена система\" за неправилно опазване на дървесната растителност.От своя страна кметът Йорданка Фандъкова обясни, че вчера се е разходила в района и има забележки, но се надява те да са отстранени.Инж. Тодор Тодоров от надзорната фирма, увери, че строителят ще отстранява дефекти, докато фирмата не приеме обекта. Той подчерта, че днес е крайният срок за приключване на строително-монтажните дейности на етап 2.Относно качеството на ремонта Тодоров заяви, че дейностите са извършени добре.Гаранцията на обекта е 8 години, така че и да се появят дефекти, строителят ще отстранява всичко за своя сметка, уточни той и добави, че до края на деня трябва да бъдат , които се установи, че водят незрящите под линиите на трамвая по \"Графа\", а на други места към сградите. Тяхното преправяне е заложено в последните изменения в проекта.Припомняме, проблемите с ремонта в централната част на София продължават от месеци.Още в самото начало на ремонтните дейности граждани разпространиха снимки на .Първият по-сериозен проблем с ремонта на \"Графа\" беше свързан с поставянето на . Оказа се, че фирмата изпълнител , която също влезе сериозно в публичното пространство покрай , използва други подложки, които са различни и по-евтини от тези, предвидени в обществената поръчка. Имаше твърдения, че именно заради по-хубавите подложки фирмата е спечелила поръчката.Всичко това предизвика силен обществен отзвук и стана повод за  на Столична община Евгени Крусев, срещу когото прокуратурата разпореди и повдигна  - той нарушил служебните си задължения и променил условията на обществената поръчка.Драма възникна и около поставянето на ограничителите, които разделят пешеходната зона от трамвайните релси. Ограничителите, според софиянци, бяха прекалено големи.Не закъсняха и сатиричните и иронични коментари. Многобройни колажи оприличиха ограничителите като акулови перки и други. Впоследствие и те бяха. Оказа се обаче, че и те не са функционални, тъй като предизвикаха редица инциденти с пешеходци.В началото на март 48-годишна жена се спъна в една от \"перките\" и получи сериозни контузии.След този инцидент от \"Пирогов\" съобщиха, че това е поредният пострадал от ограничителите на улицата. На 7 март , след като се спъна в каменния блок.Дни по-късно пореден човек се препъна в гранитните блокчета покрай трасето на трамвая. Това стана само няколко часа, след като кметът на София Йорданка Фандъкова обеща, че \"перките\" ще бъдат сменени.", "date": "2019.05.28", "title": "До 1 млн. лева глоба грози строителя на \"Графа\" заради некачествения ремонт"}
{"url": "https://news.bg/regions/obshtina-burgas-daryava-imot-na-noi-zaradi-ogranichen-dostap-do-institutsiyata.html", "text": "Община Бургас дарява терен на НОИ заради ограничен достъп до институцията, съобщи БНР. Това е станало след решение на местния парламент.Причината е, че от няколко месеца другият собственик на терена - бизнесмена Ивайло Дражев, е затворил централният портал. Това наложи хората, да използват входа, който се намира от задната страна на сградата. Общинският съветник Тошко Иванов поясни, че с даряването на имота се дава възможност на НОИ като собственик да преговаря с другия собственик за начина на достъп.По думите им се е получил се е парадокс, когато сделката е направена през 1999 г. - НОИ са си купили сграда в чужд имот и режимът за достъп е договорен навремето, но впоследствие е възникнал този конфликт.Иванов уточни, че общината няма да загуби от даряването на терена, тъй като към момента това е неизползваема собственост.Той допълни, че след като е сигнализирал, че има подобен проблем с достъпа до НОИ, съсобственика на имота го е заплашил със завеждане на дело. Впоследствие се разбрали.Припомняме, че на 16 април общинският съветник настоя ", "date": "2019.05.28", "title": "Община Бургас дарява имот на НОИ заради ограничен достъп до институцията"}
{"url": "https://news.bg/regions/div-kanabis-nasred-varna.html", "text": "Див канабис насред центъра на Варна се превърна в атракцион.Растенията са самородни и \"украсиха\" новия кът за отдих в морската столица, който беше изграден преди месец до Юнашкия салон.Много от варненци и гостите на града дори не подозираха, че зоната е озеленена с канабис. Други обаче разпознаха растението, пише bTV.Марихуаната предизвика вълна от шеги в социалните мрежи. Хората се шегуват, че градът се е превърнал в Амстердам.Новият кът за отдих бил със специални екстри, шегуват се други.Растението няма наркотични свойства.След вълната от смесени реакции канабисът беше премахнат тази сутрин от служители на озеленителната фирма.Предполага се, че семките са пренесени с почва, която е взета от близка гора.Припомняме, през 2016 година жители на Варна се опалакаха от това, че в близост до детска площадка има \"плантация\" с див канабис.", "date": "2019.05.28", "title": "Див канабис насред Варна"}
{"url": "https://news.bg/world/salvini-se-zakani-da-obedini-populistite-v-es.html", "text": "Вицепремиерът на Италия и лидер на \"Лига\" Матео Салвини заяви, че европейските избори създадоха \"нова география\" с антиелитистки настроения в ЕС. Но изобщо не е сигурно дали той ще успее да състави блок от партии, които споделят евроскептична, антиимигрантска и антимюсюлманска платформа, информира АП.Салвини, чиято парти спечели евроизборите в Италия с 34% подкрепа, се надява 100-150 евродепутати да се борят срещу по-задълбочената интеграция в 751-местния парламент.Групата \"Европа на нациите и свободите\", която включва \"Лига\" на Салвини и крайнодесни лидери от Франция, Германия и Холандия, получава 58 места след четиридневните избори за Европейски парламент. \"Национален сбор\" на Марин льо Пен ще има 22 места в допълнение към 28-те на Салвини, което ги прави доминиращите играчи в групата.Салвини търси подкрепата на евроскетичните лидери в Полша, Унгария и Великобритания.Победите им означават, че \"има желание за бъдеще, има желание за промяна, има желание за работа, има желание за достойнство\", обяви Салвини.Но към момента не е ясно дали лидери на други популистки партии ще отговорят на призива на крайнодесния италиански лидер.Найджъл Фараж, председател на Партия \"Брекзит\", изглежда не иска алианси в политически съюз, който планира да напусне. Полската \"Право и справедливост\" не е доволна от симпатиите на Салвини и Льо Пен към Русия. Унгарският премиер Виктор Орбан пък не показва, че желае ФИДЕС да напусне Европейската народна партия.Анализаторът Петер Креко коментира, че Орбан рискува да изгуби влиянието си в Европа, ако излезе от Европейската народна партия.\"Няма пробив на популистите, крайнодесните атниимигрантски сили\", отбеляза Креко, изпълнителен директор на консултантската фирма Political Capital в Будапещ.\"Големите мечти за голяма евроскептична група изглежда по-скоро са идеалистични\", смята експертът.Салвини също иска да привлече партии от Чехия, Швеция и Испания, след като получи предварително обещание от \"Истински финландци\" и Датската народна партия.\"Трябва да създадем алтернатива и за да го направим, вие трябва да влезете в играта. Не го правите като отказвате\", смята Салвини.Професорът по европейско право към Bocconi University в Милано Елеанор Спавента коментира, че реалното влияние ще бъде да блокират европейско законодателство, което не харесват.\"Това, което могат да направят, е да бъдат много деструктивни\", смята университетският преподавател.Волфганго Пиколи, анализатор от Teneo, смята, че \"популистките партии ще използват представителството си в Европейския парламент да създават шум\".", "date": "2019.05.28", "title": "Салвини се закани да обедини популистите в ЕС"}
{"url": "https://news.bg/crime/zaloviha-turski-kanaldzhiya-s-shestima-migranti-na-am-trakiya.html", "text": "Заловиха турски каналджия с шестима мигранти на АМ \"Тракия\".Около 12.30 часа вчера полицейските служители спрели за проверка лек автомобил \"Пежо Бипер\", управляван от турски гражданин.В колата униформените установили шестима чужденци, като трима от тях били непълнолетни. Нито един от тях нямал документ за самоличност.Трима от групата се представили за афганистанци, двама - за иракчани, а един за иранец.На местопроизшествието е извършен оглед. Автомобилът е иззет, а шофьорът е задържан за 24 часа. Мигрантите са настанени в специализирани домове.По случая е образувано досъдебно производство.", "date": "2019.05.28", "title": "Заловиха турски каналджия с шестима мигранти на АМ \"Тракия\""}
{"url": "https://news.bg/int-politics/etsb-smenya-karaula-i-ot-tova-zavisi-dali-samoto-evro-shte-e-izlozheno-na-risk.html", "text": "След като управляваха еврозоната през десетилетие на криза, водещите лидери на Европейската централна банка вече са на път да напуснат. Техните наследници ще се изправят пред подобни и нови предизвикателства, а дали ще се изправят срещу тях толкова ефективно, зависи от европейските национални правителства, които ще подберат подходящите жени и мъже за тази работа.Този месец Европейската централна банка бе домакин на колоквиум в чест на Питър Прайт, напускащ главен икономист. След като работи в тясно сътрудничество с председателя на ЕЦБ Марио Драги през годините след финансовата криза от 2008 г. и последвалата криза на еврото, Прайт, повече от всеки друг, е този, който насочва управителния съвет на банката към общо решение в трудни ситуации. Напускането му е след това на вицепрезидента Витор Констанцио миналото лято, а през октомври той ще бъде последван от Драги и Беноа Кьоре от изпълнителния съвет на ЕЦБ през декември, пише Лукреция Райхлин, бивш директор изследвания в Европейската централна банка и професор по икономика в London Business School.Тези важни промени в ръководството на ЕЦБ предлагат възможност да се помисли за предизвикателствата, пред които ще се изправи Банката през следващите години. Като единствената истинска федерална институция в еврозоната, ЕЦБ се оказва действаща като \"институция от последна инстанция\" по време на минали кризи, прибирайки парчетата, когато националните правителства не успеят да постигнат споразумение. Тя успя да постигне това въпреки сложната си структура на управление.Управителният съвет на ЕЦБ се състои от 19 национални управители на централни банки, всеки от които представлява държави с различни интереси, както и от изпълнителния съвет, чиито шест членове се назначават от Европейския съвет след интензивен процес на договаряне.Макар че Драги се стреми да привлече най-много внимание, той се погрижи да отбележи в колоквиума, че Прайт, чиито препоръки последователно са приемани от управителния съвет през последните осем години. Успехът на напускащите лидери в изграждането на консенсус в такава разнообразна група не трябва да се приема за даденост.През последното десетилетие ЕЦБ, както и другите централни банки, значително разшири своя инструментариум за парична политика. Този процес започна с предшественика на Драги Жан-Клод Трише, но той се задълбочи под сегашното ръководство с дългосрочни операции по рефинансиране на банките, количествено облекчаване (QE) и отрицателни лихвени проценти по депозитите.За ЕЦБ бе много по-трудно да следва неконвенционални мерки, отколкото за Федералния резерв на САЩ, Банката на Англия и Банката на Япония. Тези политики имат последици за разпределението далеч отвъд тези на традиционните лихвени политики, а в еврозоната това често се превръща в географско измерение, което може да засили несъгласието. Въпреки това, ЕЦБ защитава принципа, че тези последици са по-малко важни от необходимостта (и икономическото предимство за всички) от запазването на еврото и борбата с дефлацията.Новият ръководен екип ще трябва да се изправи пред нови предизвикателства. Назначените в ЕЦБ лица трябва да са технически компетентни, да бъдат добре поставени в икономическата общност и политически необременени, така че да могат да се противопоставят на натиска на националните правителства.Тяхната задача е да изработят политическа стратегия, която има смисъл за еврозоната като цяло, като същевременно се ангажират с всички заинтересовани страни по конструктивен начин. Това са високи изисквания. Ако следващите лидери на ЕЦБ не ги изпълнят, самото евро ще бъде изложено на риск.Допълнително усложнение идва и то факта, че до 2020 г., Европейската комисия и Европейският съвет ще имат по един нов лидер и свои ръководни екипи, а Европейският парламент ще е с ново поколение политици, които не са участвали в реформите и компромисите от миналото десетилетие. Напротив, много от тях ще бъдат избрани в политическа среда на гняв, намалено доверие и разпокъсаност в рамките на ЕС.Все пак, съществува широк консенсус, че еврозоната ще се нуждае повече от паричната политика, за да осигури непрекъснат растеж и стабилност. Очевидно е, че с лихвените проценти при нулевата долна граница, по-голяма координация на паричната/фискалната политика е задължителна. Еврозоната също ще извлече съществена полза от макропруденциалните политики и от по-добрите инструменти за разрешаване на проблемите на банките, както и от развитието на общ капиталов пазар.И все пак има малък политически консенсус за разширяването на федералните компетенции и за това е необходимо по-високо ниво на споделяне на риска. В резултат на това, цялостта на еврозоната ще продължи да разчита на ЕЦБ.Задачата няма да бъде лесна. В случай на друго забавяне, ограниченият фискален капацитет в някои страни, в съчетание с липсата на общи инструменти за стабилизиране, предполага, че ЕЦБ ще трябва да прокара границата на неконвенционалните политики дори по-далеч. Това може да означава разширяване на програмата за придобиване на активи и размера и състава на баланса.Но без напредък към по-дълбока финансова интеграция и общ капиталов пазар, частното споделяне на риска ще остане ограничено, което ще влоши ефективността в усилията на ЕЦБ.По-общо казано, ЕЦБ следва да направи преглед на миналата година и да преразгледа съответно стратегията си. Необходимо е да се подобри прозрачността на процеса на вземане на решения чрез изясняване на ролята на икономическия и паричния анализ в неговия \"двустълбов подход\" за поддържане на ценова стабилност.Нейната инфлационна цел - понастоящем определена като \"по-ниска, но близка до 2% в средносрочен план\" - трябва да стане по-прецизна, с корекция за нейната низходяща тенденция.Този процес ще бъде спорен. Както вече се случва на други места, независимостта на ЕЦБ ще бъде оспорена. Но за разлика от Федералния резерв и Банката на Япония, ЕЦБ ще трябва да управлява интересите на отделните държави в един дълбоко разделен съюз.Поглеждайки назад, ясно е, че политическото споразумение за създаване на обща европейска валута би било невъзможно без появата на световен консенсус за независимостта на централните банки през 90-те години.Оказа се, че този нов консенсус е толкова силен, че независимостта на ЕЦБ е действително установена чрез договор (като условие за участие на Германия). Така независимостта е основният принцип на управление на еврозоната. Тя трябва да се защитава на всяка цена, особено при обстоятелства, при които ЕЦБ е принудена да се развива и да поеме по-голяма роля, за да компенсира разделението между националните правителства.Битката за независимостта на централната банка ще определи следващото десетилетие на ЕЦБ. Тъй като националните правителства отразяват оттеглянето на Прайт и гледат напред към избора на нов президент и изпълнителен съвет, човек може само да се надява, че те ще приемат сериозно задачата да изберат подходящите жени и мъже за тази работа.", "date": "2019.05.28", "title": "ЕЦБ сменя караула и от това зависи дали самото евро ще е изложено на риск"}
{"url": "https://news.bg/regions/detsa-podpaliha-300-bali-furazh-pri-igra-s-ogan.html", "text": "300 бали фураж са изгорели вчера в силистренското село Полковник Чолаково, съобщават от Областната дирекция на МВР.Пожарът се разразил около 12.45 часа, а причината била детска игра с огън.Пристигналите на мястото огнеборци успели да потушат пламъците и спасили стопанска постройка.", "date": "2019.05.28", "title": "Деца подпалиха 300 бали фураж при игра с огън"}
{"url": "https://news.bg/regions/retsikliray-s-fantaziya-v-burgas.html", "text": "Огромна риба, изработена от 4 000 пластмасови бутилки, ще бъде поставена на северния плаж в Бургас, близо до сърф базата, пише БНР.Рибата ще се озове на плажа на 31 май като част от фестивала \"Рециклирай с фантазия\". Мероприятието е организирано от местната управа по повод \"Европейския ден на морето\" и фестивала \"Зелени дни в Бургас\".Арт инсталацията ще бъде с размери 08 на 1 метра. \"Рибата\" е дело на председателя на Дружеството на художниците в града - Добрин Вътев.Инсталацията ще служи като пункт за събиране на пластмасови отпадъци.Фестивалът \"Рециклирай с фантазия\" ще обхване събития на различни места в Бургас - остров Света Анастасия, експозиционния център \"Флора\", Културния център \"Морско казино\" и други.В програмата на фестивала са включени информационни кампании, демонстрации, арт работилници и игри за деца, изложба на автори с творби от рециклирани материали, ревю с дизайнерски рокли от рециклирани материали и други, обобщават от националното радио.На острова \"Света Анастасия\" напитките ще се предлагат само в стъкло и метал. Съдовете за еднократна употреба ще са от хартия, чашите и сламките - също.Управителят на острова Павлин Димитров коментира, че в тази кампания е изключително важно младите хора да се научат да ползват възможно най-рядко неекологични материали.От 14 часа на 1 юни на Света Анастасия ще има открита лекция \"За по-чисто Черно море\". Предвидено е след това деца а изработват табели за разделно събиране на отпадъци. По-късно ще има детски пленер-конкурс за рисунка на тема: \"Островът и чистото море\".", "date": "2019.05.28", "title": "Рециклирай с фантазия в Бургас"}
{"url": "https://news.bg/int-politics/vatreshnoto-i-voennoto-ministerstvo-na-rusiya-protiv-obrashtenieto-gospodin.html", "text": "Вътрешното и военното министерство на Русия смятат за неподходящо връщането на обръщението \"господин\" в силовите структури. Това са отговорили от двете ведомства, цитирани от руските медии.По-рано депутатът от парламента на Ленинградска област Владимир Петров е изпратил на руския премиер Дмитрий Медведев предложение да се замени сегашното обръщение \"товарищ\" (другар) с използваното преди Болшевишката революция от 1917 г. \"господин\". \"Член 19 от Конституцията на Русия гарантира \"равенство на правата и свободите на човека и гражданина независимо от пола, расата, националността, езика, произхода, имуществото и служебното положение, жителството, отношението към религията, убежденията, членството в обществени сдружения\". В тази връзка предложението за разделянето на част от гражданите според тяхната професионална принадлежност чрез обръщението към тях \"господин\" противоречи на Конституцията на Русия и е неприемливо\", се изтъква в отговора на руското вътрешно министерство.Руското военно министерство също е отговорило, че отношенията между военнослужещите се основават на взаимно уважение. \"Началниците и по-старшите се обръщат към подчинените и по-младшите с войнското звание и фамилия и само с войнското звание, добавяйки в последния случай пред войнското звание думата \"товарищ\".\"Терминът \"товарищ\" във въоръжените сили на Русия се използва в смисъл на \"съюзник\" (\"приятел\"). Изкривяването на военните звания, използването на нецензурни думи, прякори, грубост и фамилиарно обръщение са несъвместими с понятието за войнска чест и достойнство на военнослужещите\", изтъкнаха от руското военно ведомство.", "date": "2019.05.28", "title": "Вътрешното и военното министерство на Русия против обръщението \"господин\""}
{"url": "https://news.bg/crime/spetsprokuraturata-imala-dokazatelstva-za-obvinenite-ot-dabch.html", "text": "Според събраните материали има доказателства, които обосновават извършеното престъпление от обвинените лица Петър Харалампиев и Красимир Томов. Това заяви спецпрокурор Ангел Кънев по повод делото срещу бившия председател на Държавната агенция за българите в чужбина (ДАБЧ) Петър Харалампиев и на главния секретар на ДАБЧ Красимир Томов.По думите на спецпрокурора няма доказателства, които да разколебават тезата на държавното обвинение. Делото ще бъде приключено в 8-месечния срок. В петък ще бъде гледано искането на мярката за неотклонение на бившия шеф на ДАБЧ.Съдът отложи съдебното заседание днес, за да се гарантира правото на обвиняемия да се запознае с всички новосъбрани доказателства за повдигнатите му обвинения, защото не е искал промяна на мярката си за неотклонение, поясни спецпрокурор Кънев.По досъдебното производство са ползвани разрешени СРС-та. Те са представени при първоначално разглеждане. В конкретния случай касаят деловодно-административен проблем между съда и прокуратурата. Конкретно с тези доказателства защитата се е запознавала, ще бъдат представени отново, каза Кънев и допълни, че няма нови протоколи за ползваните СРС-та за обвиняемите Томов и Харалампиев. Специалните разузнавателни средства ще бъдат изготвени в съответния срок, за това не са представени на хартия.И днес са разпитвани хора по това производство. Не можем да правим предварителни изводи преди да сме приключили разпитите. Разпитвани са и хора от изпълнителната власт и от различни партии, както и министри. Над 7 месеца текат разпитите.В ареста са Харалампиев и Томов, а първоначално са обвинени и Стойов и Симеонова.Припомняме, на 29 октомври рано сутринта,  по разследване на схеми за продажба на българско гражданство.Първоначално бяха арестувани над 20 служители на агенцията, обвинения , включително и на председателя на , който е от .По-късно  и поискаха извинение от всички, които твърдят, че .След това спецсъдът уважи  и реши задържаните председател на ДАБЧ Петър Харалампиев и други служители да останат за .На 31 октомври президентът Радев посочи, че в администрацията на президентството са получавани писма и сигнали за нередности в ДАБЧ. . \"Всички сигнали са предадени в прокуратурата, имал съм разговори с ДАНС, и с прокуратурата\", изтъкна тогава Радев. .Междувременно заместникът на главния прокурор Иван Гешев коментира лаконично, че .На 1 ноември стана ясно, че.Катя Матева, бивш шеф на дирекция \"Българско гражданство\" в Министерство на правосъдието, е изпращала многократни сигнали до различни институции, включително до премиера и до прокуратурата.. От президентството са сезирали прокуратурата на 20 март 2017 година.На 2 ноември Катя Матева категорично заяви пред bTV, че има .На  в кабинета \"Орешарски\", заяви, че .На .На , издавани на българите в чужбина за последните 5 години.", "date": "2019.05.28", "title": "Спецпрокуратурата имала доказателства за обвинените от ДАБЧ"}
{"url": "https://news.bg/crime/3-mesetsa-uslovno-za-dzhebchiykata-stupana-ot-kitayski-turisti-v-tarnovo.html", "text": "Джебчийката, , получи 3 месеца условно с три години изпитателен срок, съобщиха от държавното обвинение.Това стана след одобрено от съда споразумение, постигнато с Районна прокуратура - Велико Търново.С. А. се призна за виновна за това, че на 1 май пред хотел \"Панорама\" във Велико Търново, направила опит да открадне от дамската чанта на китайка 200 евро, 6620 хонконгски долара и мобилен телефон на стойност 328 лв.Потърпевшата обаче успяла да предотврати кражбата.За извършеното престъпление на С. А. е наложено наказание три месеца лишаване от свобода, с три години изпитателен срок.", "date": "2019.05.28", "title": "3 месеца условно за джебчийката, ступана от китайски туристи в Търново"}
{"url": "https://news.bg/regions/ottsepiha-chast-ot-plovdiv-zaradi-spukan-gazoprovod.html", "text": "При строителни и ремонтни дейности на Рогошко шосе в района на моста Адата в Пловдив е бил спукан газопровод, предаде БНР.Сигнал за инцидента е постъпил в полицията малко преди 12.00 часа днес.Районът е отцепен и обезопасен от полицейски служители. На място са екипи на пожарната и представители на газоразпределителното дружество.Трафикът се пренасочва по обходни маршрути.По последна информация аварията вече е отстранена, а движението е възстановено.Аварийните екипи съобщават, че изтичането на газ е продължило 25 минути.Представителят на фирмата, извършваща ремонтните дейности, заяви, че за инцидента е виновна общината, която е възложител на поръчката. По думите му при представянето на кадастъра това разклонение на газопровода не е присъствало.", "date": "2019.05.28", "title": "Отцепиха част от Пловдив заради спукан газопровод"}
{"url": "https://news.bg/world/46-ot-britantsite-podkrepyat-darzhavnata-vizita-na-tramp-v-nachaloto-na-yuni.html", "text": "Посещението на американския президент Доналд Тръмп във Великобритания е разединяващо, но ново социологическо проучване показва, че повече британци подкрепят посещението му в сравнение с тези, които са против.YouGov пита дали държавната визита на Тръмп, която ще се проведе от 3 до 5 юни, \"трябва да се осъществи по план или трябва да бъде отменена?\", 46% от анкетираните вярват, че президентът на САЩ трябва да посети Обединеното кралство, докато 40% са на мнение, че трябва да бъде отменена, пише \"Политико\".Социологическата агенция зададе същия въпрос преди посещението на Тръмп през 2018 г., когато 50 на сто отговориха, че трябва да се осъществи, докато 37% поискаха да се отмени.Британците също са по-благоразположени относно срещата на Тръмп с кралица Елизабет II. Преди визитата през 2018 г. 49% бяха на мнение, че монархът трябва да се държи на разстояние от американския лидер, а 35% подкрепяха да се срещнат. Този път съответно данните са 42% и 41%. Но посещението на Тръмп през 2018 г. беше работна визита, а сега е държавно посещение, което означава, че кралицата е отправила поканата и ще бъде официален домакин.Проучването е направено в периода 19-20 май и в него са участвали 2108 души.", "date": "2019.05.28", "title": "46% от британците подкрепят държавната визита на Тръмп в началото на юни"}
{"url": "https://news.bg/crime/krade-se-mnogo-i-naglo-a-kmetovete-ne-slushat-yadosva-se-ivan-geshev.html", "text": "\"Идеята, че Антикорупционната комисия е умряла, е преждевременна. Те се справиха добре с поставените задачи както в повечето случаи. Явно кметовете по страната, въпреки многобройните разследвания до момента, продължават да не разбират, че ако познават местните съдия, прокурор и полицай, това не е във възможностите им (на местните представители на съдебната и на изпълнителната власт - б.р.) да логистират\".Думите са на Иван Гешев, заместник на главния прокурор, в Божурище, където се провежда оВ повечето малки градове всички се познават. Има оплетен кръг от зависимости. Принципът е - краде се много и се краде нагло и за това се намираме в това положение, заяви зам.-главният прокурор.\"Продължават да не слушат кметовете в цялата страна какво им се говори. . Не може председател на общинския съвет да те сезира и ти да не направиш необходимото\", каза Гешев по повод акцията на Спецпрокуратурата и Анкорупционната комисия в община Божурище. Поводът за спецакцията са данни за извършени престъпления - продажба на четири имота на силно занижени цени. Изземат се документи, няма пари, уточни Гешев действията на спецпрокуратурата.\"Тези кметове продължават да не съзнават, че местните органи - дали са полиция, милиция, съд - нямат отношение\", заяви Гешев.\"Явно  не е във възможностите им да логистират\", повтори зам.-главният прокурор.Акцията на прокуратурата в община Божурище няма нищо общо с проведените в неделя избори за членове на европейския парламент, повтори няколко пъти Иван Гешев.Въпреки това Гешев на три пъти повтори, че кметовете в страната не са разбрали, че ситуацията в страната е променена от година.Към момента няма привлечени към наказателна отговорност лица за акцията в Божурище, вероятно в близките часове ще бъдат задържани кметът на община Божурище Георги Димов, зам.-кмета и още едно длъжностно лице работи се за престъпление по служба и документни престъпления, каза зам.-главният прокурор, който преди оглавяваше Спецпрокуратурата.Гешев отказа да коментира колко са прокурорите под защита с думите: \"Няма да коментирам този въпрос.\"", "date": "2019.05.28", "title": "Краде се много и нагло, а кметовете не слушат, ядосва се Иван Гешев"}
{"url": "https://news.bg/int-politics/sasht-napuskat-foruma-za-razorazhavane-na-oon-zashtoto-venetsuela-e-predsedatel.html", "text": "САЩ напускат Форума за разоръжаване на ООН, за да протестират срещу Венецуела, която поеме ротационното председателство, както направи и преди една година, когато Сирия пое председателството, съобщава \"Ройтерс\".Когато през 2018 г. делегацията на САЩ напусна конферентната зала в Женева, Робърт \".\"Трябва да се опитаме да направим каквото можем, за да не допуснем такъв вид държави да председателстват международни органи\", коментира Робърт Ууд, посланик на САЩ по разоръжаването, пред репортери след напускането на сесията в Женева.\"Представител на Хуан Гуайдо, временният президент, трябва да бъде в този орган, трябва да седи в този стол точно сега ... Бившият режим на Мадуро е  мъртъв по същество\", допълва той.Мадуро контролира държавните институции на Венецуела и определя Гуайдо за марионетка на Вашингтон, обвинява американските санкции за свръхинфлационната икономическа криза и хуманитарната криза.В същото време, правителствена делегация на Венецуела обсъжда в Норвегия възможността за преговори с опозицията. Конференцията за разоръжаване като единствен многостранен преговарящ форум на международната общност за разработване на споразумения за разоръжаване е създадена през 1979 г. след първата специална сесия на Общото събрание на ООН по разоръжаването през 1978 г., включваща 65 страни.", "date": "2019.05.28", "title": "САЩ напускат форума за разоръжаване на ООН, защото Венецуела е председател"}
{"url": "https://news.bg/regions/zooparkat-v-aytos-tarsi-osinoviteli.html", "text": "Зоопаркът в Айтос търси осиновители на част от своите обитатели, пише БНР.Сред животните са лисици, маймуни, щрауси, миещо мече, гълъби.Осиновителят на животните се ангажира да помага на зоопарка чрез месечна финансова издръжка, която ще бъде изразходвана от зоокъта за храна и подобряване на местообитанието на животните.Към момента в зоопарка се отглеждат общо 200 екзотични животни и птици на близо 13 декара площ.За отглеждането на животните се грижат ветеринарен лекар и биолог. От тази година старите клетки на животните са обновени с нови, изработени от екологични материали, допълват от общественото радио.От управата на зоопарка информират също, че днес се отбелязват 50 години от създаването на градината. Поради това днес до 18 часа входът за посетители е безплатен.", "date": "2019.05.28", "title": "Зоопаркът в Айтос търси осиновители"}
{"url": "https://news.bg/regions/zhiteli-na-plovdivskoto-selo-tseretelevo-se-oplakvat-ot-lipsata-na-voda.html", "text": "Жители блокираха пътя край пловдивското село Церетелево, съобщи bTV.Десетки недоволни жители затвориха за час пътя към Неделево заради системната липса на вода. Полицията отбивала колите по обход.Пети месец от чешмите в селото не тече вода.По думите на местните когато има вода, налягането е слабо и пералните и бойлерите им не могат да работят.Те подчертават, че авариите са чести и трудно откриваеми от ВиК специалистите.Проблемът идва от доставящия водопровод, който е от водоема. По думите на кмета на община Съединение Атанас Балкански, ВиК-Пловдив са заявили, че старият водопровод ще бъде подменен в най-кратки срокове и вода по чешмите ще има до седмица.", "date": "2019.05.28", "title": "Жители на пловдивското село Церетелево се оплакват от липсата на вода"}
{"url": "https://news.bg/society/2-000-dushi-po-malko-v-loveshko-za-godina.html", "text": "Населението на Ловешка област е намаляло с над 2 000 души само в рамките на година. Това показват данни на отдела \"Статистически изследвания\" в областния град, цитирани от БНР.Към 31 декември 2018 година населението на областта е под 125 хиляди души. За сравнение, данни от преброяване през 2011 година отчитат, че в областта са живели над 140 000 души.Продължава процесът на остаряване на населението, след като хората на 65 и повече навършени години се увеличават и техният процент достига почти 27%, показва още статистиката.Става ясно, че процесът на остаряване е по-силно изразен сред жените, отколкото сред мъжете. Причината е по-ниската средна продължителност на живота при мъжете.Децата до 15 години в областта са 13,4%, а новородените са се увеличили с малко и към 31 декември на миналата година са били 1 028.Раждаемостта обаче е повече от два пъти по-ниска в сравнение със смъртността.Средната възраст на населението в област Ловеч е почти 47 години, с три повече от средната за страната.Хората в трудоспособна възраст са малко над 55%, като мъжете по този показател са значително повече от жените.", "date": "2019.05.28", "title": "2 000 души по-малко в Ловешко за година"}
{"url": "https://news.bg/regions/rusenski-korabi-v-prinuditelen-prestoy-zaradi-povishavane-na-nivoto-na-r-dunav.html", "text": "Повишава се нивото на река Дунав, съобщава БНТ.По тази причина няколко пътнически кораба на русенска туристическа фирма са в принудителен престой.Заради топенето на снеговете и валежите в цяла Европа нивото в горния участък на реката се е покачило с метър и половина.От Агенцията за проучване и поддържане на река Дунав в Русе обаче уверяват, че в българския участък няма да се стигне до заливане независимо от високите води в Горен Дунав.През последната седмица покачването на нивото е било най-осезаемо в Австрия, Германия и Унгария. То създава проблеми най-вече за круизните кораби заради габаритите и височината на мачтите им.За разлика от Горен Дунав, където круизните фирми търпят загуби, в българо-румънския участък повишените водни количества се оказват добри за собствениците на кораби.По информация на директора на дирекция \"Хидрология и хидрометеорология\" - АППД - Русе Христо Енчев се очаква покачване с около 60-70 см на водното ниво, ако валежите продължат и през тази седмица.Корабоплаването е много добре, ние от две години чакаме такива високи нива, при нас проблемът е при ниските нива на реката, заяви той.Нивото на Дунав при Русе е 519 см днес. Това е значително по-ниско от обичайните за този сезон високи води, наричани още \"черешови\".", "date": "2019.05.28", "title": "Русенски кораби в принудителен престой заради повишаване на нивото на р. Дунав"}
{"url": "https://news.bg/disasters/11-sa-veche-zhertvite-kray-everest.html", "text": "Още един алпинист е починал след изкачването на връх Еверест, с което броят на жертвите през настоящия катерачески сезон достига 11 души, съобщават световните осведомителни агенции.Жертвата е 62-годишният американски адвокат Кристофър Джон Кулиш, който е починал вчера, след като се е добрал до върха от непалската страна на планината, уточни Мийра Ачария, която е директор на департамента по туризъм на Непал.Докато е слизал от върха, той е бил силен и безопасно е стигнал до около 7 900 метра понеделник вечерта, преди внезапно да почине, уточни тя. Причината за смъртта е неизвестна.Допълва се, че австралийски алпинист е бил спасен от тибетски алпийски специалисти, след като е бил открит в безсъзнание на северните склонове на върха.Повечето смъртни случаи на Еверест през тази година се дължат на изтощение и умора, влошени заради претъпкания от хора маршрут към и от върха, което довежда до забавяне. Краткият сезон за катерене приключва този месец.Маршрутът, който минава през Южната седловина, е проправен за първи път от новозеландеца сър Едмънд Хилъри и непалския шерп Тензинг Норгей през 1953 година.Около 5000 души досега са се изкачили на връх Еверест и около 300 са загинали по склоновете му.Двама катерачи също е потвърдено, че са мъртви от тибетската страна на планината в настоящия катарачески сезон.На рекордните 381 катерачи е било позволено да изкачат върха от непалската страна на планината. Около 130 други са изкачили Еверест от северната страна на планината в Тибет.Неназованият австралиец е изпитал здравни проблеми на височина от 7500 метра, след като е бил открит в сряда от четиричленен планински спасителен екип, който завръщал от ремонтни работи, уточнява China Daily.Екипът е използвал тибетски як, за да премести пострадалия катерач в базовия лагер. Той е бил откаран в болница в непалската столица Катманду, където състоянието му се е подобрило.Министерството на външните работи и търговията на Австралия предоставя консулска помощ на мъжа.", "date": "2019.05.28", "title": "11 са вече жертвите край Еверест"}
{"url": "https://news.bg/world/portugaliya-nyama-usloviya-manfred-veber-da-e-noviyat-lider-na-ek.html", "text": "Няма условия, при които Манфред Вебер трябва да стане председател на Европейската комисия, обяви премиерът на Португалия Антониу Коща, цитиран от \"Политико\".Има \"почти абсолютно отхвърляне\" на кандидатурата на Европейската народна партия в Европейския съвет, и в Европейския парламент германците \"пораждат...враждебност\", каза той в интервю за Sic Notícias.Интервюто е проведено в понеделник вечерта, малко след като Коща проведе конферентен разговор с испанския премиер Педро Санчес, холандския премиер Марк Рюте и белгийския лидер Шарл Мишел.Тази вечер на работна вечеря в Брюксел евролидерите ще започнат обсъжданията за кандидатите за топ позициите в ЕС.Коща, който настоява за по-голяма \"прогресивна коалиция\" от СИРИЗА в Гърция до \"Република, напред!\" на Еманюел Макрон, също говори за кандидата за председател на Европейската комисия на социалистите Франс Тимерманс.Холандецът \"има няколко качества, които му помагат да бъде кандидат на консенсуса\", каза португалският лидер и добави, че Тимерманс има добри отношения с другите политически семейства.Запитан да коментира успеха на Зелените на евроизборите, Коща отбеляза: \"В рамките на работата на Парламента Зелените ще имат много важна роля, но не и в Съвета, тъй като ги няма\".Социалистическата партия на Коща спечели евроизборите в Португалия с 33,4% подкрепа - за първи път от две десетилетия управляващата партия печели евроизборите.", "date": "2019.05.28", "title": "Португалия: Няма условия Манфред Вебер да е новият лидер на ЕК"}
{"url": "https://news.bg/education/do-31-may-sa-maturite-po-zhelanie.html", "text": "Матурите по желание започват от днес, 28 май и ще продължат до 31 май включително. Това е матура, която не е задължителна, а на нея се явяват само тези зрелостници, които са решили да положат и допълнителен държавен зрелостен изпит.Над 800 ученици са подали заявления за явяване на матура по желание, съобщиха от Министерството на образованието и науката (МОН).Днес се .Тази сутрин в 7 ч. в Министерството на образованието и науката журналистът Зина Соколова от вестник \"Аз Буки\" изтегли \"Вариант 2\", който важи за изпита и по трите предмета.В сряда, на 29 май, са държавните зрелостни изпити по желание. Те са по английски, испански, италиански, немски, руски и френски език.По география и икономика и по химия и опазване на околната среда изпитите са на 30 май, а на 31 май ще се проведат изпити по желание по математика и история и цивилизации.Резултатите от държавните зрелостни изпити ще бъдат обявени до 13 юни.", "date": "2019.05.28", "title": "До 31 май са матурите по желание"}
{"url": "https://news.bg/politics/33-27-izbiratelna-aktivnost-pri-100-obraboteni-izborni-protokoli.html", "text": "При 100% обработени протоколи за евровота в Районните избирателни комисии (РИК) в страната се отчита избирателна активност от 33.27%. Това съобщиха пред БНТ от Централната избирателна комисия (ЦИК). Тези данни обаче все още не са оповестени на сайта на ЦИК.За националната телевизия говорителят на ЦИК Александър Андреев уточни, че при повторното въвеждане и отстраняване на несъответствията ще бъдат уточнени и окончателните резултати.Междинните резултатите при първото въвеждане на протоколите от :Предстои да бъдат приети протоколите от последната районна комисия - тази в Търговище. След като резултатите се обработят, ще започна и повторно въвеждане на протоколите на последните РИК.От данните от първото въвеждане на протоколите става ясно, че 36.71% от избирателите са гласували с преференция.Преференциалното гласуване се наблюдава при всичките политически сили. Най-висок процент преференции - над 50% - се регистрира при ВМРО и \"Демократична България\".Разпределението на мандатите ще стане ясно до утре, а в петък ще разберем кои са лицата на българските евродепутати в новия състав на ЕП.Всичко за изборите на Европейски парламент в България може да видите .", "date": "2019.05.28", "title": "33.27% избирателна активност при 100% обработени изборни протоколи"}
{"url": "https://news.bg/int-politics/turtsiya-zapochna-operatsiya-s-artileriya-i-vazdushni-udari-v-severen-irak.html", "text": "Турските военни започнаха операция с командоси, подкрепени от артилерийски и въздушни удари, срещу кюрдски бойци в планински район на Северен Ирак, съобщи министерството на отбраната във вторник, съобщава \"Ройтерс\".Военните действия започнаха с артилерийски и въздушни удари, а бригадите командоси \"неутрализират терористите и унищожат техните скривалища\", се казва в изявление на министерството.Операцията е насочена срещу иракския регион Хакурк, точно срещу границата от югоизточния край на Турция, който също граничи с Иран. Войнствената група на Кюрдската работническа партия - ПКК е базирана в Северен Ирак, особено в района на Кандил на юг от Хакурк.Видео, публикувано от министерството, покава хеликоптери, които кацат на планински терен.\"Операцията, с подкрепата на нашите атакуващи хеликоптери, продължава както е планирано\", се казва в изявлението. Военните често провеждат въздушни удари срещу цели на ПКК в Северен Ирак, но наземните операции са по-рядко срещани.През 1984 г. ПКК започна въстание в предимно кюрдска югоизточна Турция и над 40 000 души загинаха в конфликта. Тя е определена за терористична група от Анкара, Европейския съюз и САЩ.", "date": "2019.05.28", "title": "Турция започна операция с артилерия и въздушни удари в Северен Ирак"}
{"url": "https://news.bg/crime/izvedoha-s-beleznitsi-kmeta-na-bozhurishte-ot-obshtinata.html", "text": "Задържаха кмета на Божурище, предаде БНТ.Георги Димов се разследва за длъжностно престъпление. Той беше изведен с белезници от сградата на общината.Пред събралите се журналисти Димов заяви, че според него става въпрос за атака от страна на опозицията. Той обаче вярвал в институциите.Припомняме, по-рано днес  заради казус със съмнителна продажба на четири поземлени имота.По информация на спецпрокурорът Иван Гешев въпросните имоти, които в момента са частна общинска собственост, преди са били стопанисвани от държавата.\"Държавата им е предоставила безвъзмездно и в резултат на манипулирани търгове са продадени за 160 000 лева тези 80 дка. По-малко от 80 евро на квадрат едва ли могат да бъдат намерени такива имоти\", коментира случая Гешев.Той  и заяви, че вече  в страната.Принципът е -  и за това се намираме в това положение, обобщи зам.-главният прокурор на брифинг в Божурище.", "date": "2019.05.28", "title": "Изведоха с белезници кмета на Божурище от общината"}
{"url": "https://news.bg/crime/razsledvat-mazh-obesil-kuche-v-plevensko.html", "text": "В Областната дирекция на МВР в Плевен е заведено досъдебно производство за убийство на куче, информира \"24 часа\", позовавайки се на БТА.До производството се стигнал, след като вчера вечерта полицаи правили обход на град Славяново. Тогава униформените забелязали, че в частен двор е обесено куче. Животното висяло от дърво в двора.Полицаите извършили оглед на мястото и предали животното за аутопсия, която установила, че кучето е починало от задушаване.За случая е уведомен дежурен прокурор.Полицаите започнали действия по издирването на извършителя на деянието. В хода на издирването органите на реда установили самоличността на човека, обесил кучето - 62-годишен мъж. Той е задържан.Работата по изясняване на обстоятелствата около убийството на животното продължава в рамките на образуваното досъдебно производство.", "date": "2019.05.28", "title": "Разследват мъж, обесил куче в Плевенско"}
{"url": "https://news.bg/regions/prodalzhava-izdirvaneto-na-31-godishnata-mayka-s-8-mesechno-bebe-kray-silistra.html", "text": "Във водите на река Дунав край Силистра продължава издирването на 31-годишна майка и 8-месечното й бебе, пише \"24 часа\".В събота вечерта около 20:30 часа силистренец спаси 7-годишно момче от удавяне. След като детето бе извадено, се оказа, че майка му и сестричката му са в реката.Момчето бе извадено от двама мъже. 56-годишен мъж, разхождал кучето си, когато забелязал бедстващото дете. Той достигнал момчето, а другият мъж ги изтеглил на брега.Детето разказало, че в реката влезли заедно, уплашило се и започнало да вика. Успяло да се задържи за някакви клони.Жената е от село Правда, Дуловска община - Айшегюл. Наскоро се завърнала от Германия, където били заедно цялото семейство. Мъжът й останал там, имали къща в Дулово. До Силистра стигнали с такси.Румънските гранични власти имат описание на издирваните, а български катер на граничните власти, както и бреговата охрана продължават издирването.", "date": "2019.05.28", "title": "Продължава издирването на 31-годишната майка с 8-месечно бебе край Силистра"}
{"url": "https://news.bg/society/otpadat-ogranicheniyata-za-rabota-na-balgari-v-shveytsariya-ot-1-yuni.html", "text": "Отпадат ограниченията за работа на българи в Швейцария от 1 юни.Сънародниците ни ще могат да пребивават свободно в страната при условие, че имат работно място. Това стана възможно, след като правителството на Швейцария прие на 15 май решение за отмяна на квотите за пребиваване на граждани от България и Румъния.По последни данни на миграционните служби към края на март тази година в страната пребивават около 11 400 българи.При заетост с продължителност до 3 месеца българите не трябва да кандидатстват за получаване на разрешение за пребиваване. Необходимо е обаче да бъдат регистрирани от своя работодател по електронен път.При започване на работа за повече от 3 месеца в една календарна година служителят трябва да получи разрешение за пребиваване срещу представяне на своя трудов договор.Документът е валиден за цяла Швейцария и дава право на смяна на професията или работното място. За да получат документа българите трябва да направят адресна регистрация в общината по местоживеене и да заявят получаване на разрешение за пребиваване. За целта следва да представят лични документи и писмен трудов договор с работодател. Това трябва да се случи до 14 дни след пристигането в Швейцария и преди заемането на работното място.Разрешенията са два вида - за краткосрочно и за продължително пребиваване.Командированите работници могат да пребивават в Швейцария до 90 дни за една календарна година без разрешение за пребиваване. Въпреки това имат задължението за регистрация.При командироване за повече от 90 дни важат други правила, които са определени извън рамките на Споразумението с ЕС за свободно движение.Българските граждани, които искат да работят в Швейцария като самостоятелно заети, е необходимо до 14 дни след пристигането си в страната да направят адресна регистрация в общината по местоживеене и да заявят получаване на разрешение за пребиваване за извършване на самостоятелна дейност.Самостоятелна заетост се осъществява само след получаване на разрешение, което е с 5-годишна валидност.", "date": "2019.05.28", "title": "Отпадат ограниченията за работа на българи в Швейцария от 1 юни"}
{"url": "https://news.bg/regions/trima-postradali-pri-katastrofa-mezhdu-tir-i-kola-na-am-hemus.html", "text": "Трима пострадаха при катастрофа между ТИР и кола, съобщават от Областната дирекция на МВР във Варна.Пътният инцидент е станал около 18.10 часа вчера на АМ \"Хемус\" край Провадия.19-годишният шофьор на лекия автомобил загубил контрол над возилото, застигнал камиона и се ударил странично в него. След това излязъл от пътното платно и се забил в крайпътно дърво.Вследствие на инцидента мъжът е получил контузия в гръдната област. Пострадали са и 65-годишна жена, както и 67-годишен мъж, който е настанен за лечение с фрактура на шиен прешлен.Тримата пострадали са без опасност за живота. По случая е образувано досъдебно производство.", "date": "2019.05.28", "title": "Трима пострадали при катастрофа между ТИР и кола на АМ \"Хемус\""}
{"url": "https://news.bg/crime/ostaviha-kola-na-trupcheta-v-tarnovo.html", "text": "Полицията в Горна Оряховица разследва кражба на 4 губи от лек автомобил в града.От Областната дирекция на МВР във Велико Търново информират, че около 7.20 часа вчера, 27 май, в местно районно управление е получен сигнал, според който собственикът на кола с марка BMW е намерил возилото си без нито една гума.Колата била на трупчета. С гумите са задигнати и джантите.Автомобилът е бил паркиран преди жилище в Оряховица, допълват от полицията.По случая е образувано досъдебно производство. Работи се по установяването на самоличността на извършителите.", "date": "2019.05.28", "title": "Оставиха кола на трупчета в Търново"}
{"url": "https://news.bg/world/merkel-predupredi-za-nadiganeto-na-tamni-sili-v-evropa.html", "text": "Канцлерът на Германия Ангела Меркел заяви, че страната ще трябва да бъде по-бдителна що се отнася до националистическите движения в Европа заради нацисткото си минало, информира АП.Меркел направи коментара в интервю за Си Ен Ен. Част от него е публикувано днес.Германският лидер подчерта, че Германия трябва да се противопостави на популистите и тъмните сили, които дърпат подкрепа от традиционните партии.Като има предвид популистките партии на Стария континент, които засилиха позициите си след проведените през миналата седмица избори за Европейски парламент, Меркел каза, че \"в Германия те винаги трябва да бъдат разглеждани в определен контекст, в контекста на миналото ни, което означава, че ние трябва да бъдем по-бдителни от другите\".Меркел също осъди ръста на антисемитизма в страната, като отбеляза, че в Германия \"за съжаление винаги има определен брой антисемити сред нас\".Тя осъди факта, че до днес няма нито една синагога, детска градина за еврейски деца, училище за еврейски деца, които да не са охранявани от германската полиция.Коментирайки надигането на национализма и расизма в Европа, Меркел отбеляза, че това е, \"защото ние сме за демокрация, защото ние се опитваме да намерим решения, защото ние винаги трябва да се поставяме на мястото на другия човек, защото ние се изправяме срещу нетърпимостта, защото не показваме толерантност към нарушаването на човешките права\".Канцлерът признава, че става все по-трудно да се убеждават хората за уроците на миналото, но \"трябва да бъдат научени от всяко ново поколение\".", "date": "2019.05.28", "title": "Меркел предупреди за надигането на тъмни сили в Европа"}
{"url": "https://news.bg/regions/zapaliha-dva-avtomobila-na-kmeta-na-s-zarnevo.html", "text": "Запалиха два автомобила на кмета на село Зърнево, съобщава БНР.Посегателството е било извършено тази нощ.Полицията е започнала разследване, като основната хипотеза, по която се работи, е, че палежите са извършени по политически причини спрямо кметицата на добричкото село Гюлай Неджип Бекир.По информация на директора на Районна служба \"Пожарна безопасност и защита на населението\" в Добрич комисар Дарин Димитров пожарът е пламнал около 03.00 часа. Той съобщи, че се работи по всички възможни версии, но не се изключва и умисъл.Самата Гюлай Бекир посочи, че изгорелите коли са на семейството ѝ. Тя изрази мнение, че палежите са по политически причини.Прокуратурата в Добрич вече е известена за случая.", "date": "2019.05.28", "title": "Запалиха два автомобила на кмета на с. Зърнево"}
{"url": "https://news.bg/world/merkel-iska-barzo-reshenie-za-nov-shef-na-ek.html", "text": "Канцлерът на Германия Ангела Меркел заяви, че би искала бързо постигане на споразумение кой да управлява Европейската комисия, информира АП.Меркел направи първи коментар след проведените през миналата седмица избори за Европейски парламент. Тя отбеляза, че дясноцентристкият блок и лявоцентристките коалиционни партньори подкрепят идеята, че новият председател на Европейската комисия трябва да е политик, който се е кандидатирал за този пост.\"Ние искаме да намерим решение възможно най-бързо, защото Европейският парламент ще се събере в началото на юли и разбира се желателно е да има предложение по това време\" от държавните и правителствени ръководители.Канцлерът подкрепя германския консерватор Манфред Вебер за председател на Европейската комисия, докато европейските социалдемократи залагат за холандеца Франс Тимерманс.\"Колкото по-бързо постигнем решението, толкова по-добре е за бъдещето\", смята Меркел.", "date": "2019.05.28", "title": "Меркел иска бързо решение за нов шеф на ЕК"}
{"url": "https://news.bg/world/balgarin-postrada-tezhko-pri-vzriv-v-doma-si-v-germaniya.html", "text": "Българин е пострадал сериозно при взрив в неговия дом в източногерманския град Халберщадт, информира БНТ.43-годишният ни сънародник е с тежки наранявания и е в изкуствена кома в болнично заведение.Властите в града са започнали разследване по случая.Според данните от разследването досега българинът е причинил взрива. Следователите открили в къщата химикали, с които може да се направи взривно вещество. Става въпрос за отделни елементи, с които човек може да се снабди легално.Експлозията е наложила евакуацията на 650 души, които живеят в района на къщата. Хората прекали нощта срещу понеделник в места за временно настаняване.Българинът има и германско гражданство.", "date": "2019.05.28", "title": "Българин пострада тежко при взрив в дома си в Германия"}
{"url": "https://news.bg/crime/politsiyata-otkri-sledi-ot-stoyan-zaykov-kray-kostenets.html", "text": "Полицията откри нови следи от Стоян Зайков край Костенец, съобщава Нова телевизия.Служителите на реда установили, че между 20 и 24 май Зайков се укривал в три вили в района на вилната зона над Долна баня. Сигнал за влизане с взлом в имота им подали собствениците на къщите, които живеят в София. Те съобщили, че от вилите липсва храна, а също са ползвани са кърпи и сапуни.На 19 май пък издирваният бил забелязан в ягодарници край вилната зона.В понеделник вечерта жена е сигнализирала, че Зайков е видян в района на Костенец. Припомняме, вече 19 дни продължава издирването на мъжа, който е заподозрян за две убийства в града.На 24 май стана ясно, че полицията , като се работели и по версията, че ъртъв в дома си на 14 май.На 10 май 38-годишната Милена Шишкова бешедо дома си. До момента предположенията на полицията са, че убиецът е бившият й партньор Стоян Зайков.По-късно беше На 17 май, по време на парламентарния контрол вътрешния министър Младен Маринов заяви в кулоарите на парламента, че хора, евентуално От Костенец главният секретар поясни, че По-късно Ивайло Иванов Стоян Зайков , откъдето бе получен сигнал, че е забелязан. ", "date": "2019.05.28", "title": "Полицията откри следи от Стоян Зайков край Костенец"}
{"url": "https://news.bg/crime/geshev-otricha-aktsiyata-v-bozhurishte-da-e-svarzana-s-izborite.html", "text": "Акцията на прокуратурата в община Божурище няма нищо общо с проведените в неделя избори за членове на европейския парламент. Това стана ясно от думите на Иван Гешев - заместник на главния прокурор при Върховна касационна прокуратура, с ранг \"Прокурор във ВКП и ВАП\" пред журналисти.Въпреки това Гешев на три пъти повтори, че кметовете в страната не са разбрали, че ситуацията в страната е променена от година.Акцията в Божурище е по сигнал на председателя на общинския съвет, но на сайта на общината пише: \"Към момента няма избран!\" (председател на общинския съвет - б.р.).По думите на Гешев имало писмен сигнал до кмета от председателя на общинския съвет, че се извършват погрешни действия. Поводът за акцията е продажба на четири поземлени имота.Имотите са частна общинска собственост, преди са били държавна собственост. \"Държавата им е предоставила безвъзмездно и в резултат на манипулирани търгове са продадени за 160 000 лева тези 80 дка. По-малко от 80 евро на квадрат едва ли могат да бъдат намерени такива имоти\", каза Гешев.Купувачите на тези имоти са четири - три търговски дружества, в едно от които бащата на кмета преди е бил пълномощник на дружеството. Проверява се информацията, че имат определени връзки с тях. Четвъртият купувач е: \"висш магистрат, бивш следовател Националната следствена служба (НСлС)\", каза Гешев.Към момента няма привлечени към наказателна отговорност лица, вероятно в близките часове ще бъдат задържани кметът на община Божурище, зам.-кмета и още едно длъжностно лице. Работи се за престъпление по служба и документни престъпления, каза зам.-главният прокурор.По думите му обявите са публикувани на сайта на общината, но така, че само кметът да може да ги отвори. Проверява се дали са били залепени на общината. Не е изчакан 14-дневния срок, каза Гешев. Всичко предстои да бъде проверявано, независимо дали става въпрос за колега. Проверява се следователят колко дка си е купил.Изземат се документи и телефони. Пари няма, каза зам.-главният прокурор.По информация на \"24 часа\" следователят, закупил земя на занижена цена, е Ваня Дойчева, която е редови магистрат в НСлС. Ваня Дойчева е купила 20 567 кв. м земя срещу 52 500 лв., става ясно от сигнала в прокуратурата, подаден от шефа на Общинския съвет в Божурище Георги Димитров.В последната имуществена декларация за 2017 г. на Дойчева пише, че прехвърлила 1/2 урегулиран поземлен имот в кв. \"Горна баня\" за 120 хил. лв. Тя е декларирала в банка 55 хил. лв. от продажба на имот. Има и налични 15 хил. лв. от заплати. Също така има кредит в размер на 24 хил. лв. и 2 кредитни карти от по 3 хил. и 1500 лв, пише вестникът.По обяд кметът на  след акция на Специализираната прокуратура и КПКОНПИ. Очаква се да бъде обвинен за длъжностно и документно престъпление за продажбата на 4 общински имота на ниски цени, обясни зам.-главният прокурор Иван Гешев.Малко преди това Гешев обяви, че очаква да бъдат задържани кметът на община Божурище, зам.-кмета и още едно длъжностно лице. Защо сега, защо преди, защо от тази партия, а не от друга партия, иронизира Гешев въпросите на журналистите.", "date": "2019.05.28", "title": "Гешев отрича акцията в Божурище да е свързана с изборите"}
{"url": "https://news.bg/society/preglezhdat-bezplatno-ochite-na-vazrastni-hora-v-isperih.html", "text": "Очни специалисти ще извършват безплатни очни прегледи на хора над 60-годишна възраст в Исперих, информират от общинската администрация.Безплатните прегледи ще се извършват на 7 юни от 9.30 часа в заседателната зала на общината.Записването за безплатните прегледи е до 6 юни от 8 до 17 часа на телефон 0892 235 309.Очните прегледи се провеждат в рамките на националната кампания \"Право на зрение\". Тя се организира от Института за здравно образование със съдействието на общината в Исперих.Кампанията цели да повиши информираността на пациентите за най-често срещаните очни заболявания, водещи до слепота - глаукома и катаракта, допълват от местната управа.", "date": "2019.05.28", "title": "Преглеждат безплатно очите на възрастни хора в Исперих"}
{"url": "https://news.bg/world/parizh-i-berlin-v-sblasak-za-naslednik-na-yunker.html", "text": "Париж и Берлин са в сблъсък за наследник на председателя на Европейската комисия Жан-Клод Юнкер след слабото представяне на дясноцентристите на изборите за Европейски парламент, разклатило позициите на избора на канцлера на Германия Ангела Меркел за поста, пише \"Гардиън\".Меркел подкрепя германския евродепутат Манфред Вебер, който води Европейската народна партия. Но френският лидер Еманюел Макрон е против кандидатурата на Вебер. Тази вечер евролидерите ще проведат извънредна среща на върха, с която ще поставят начало на тежки обсъждания за номиниране на кандидатите за топ позициите в Европейския съюз на фона на изборните резултати, които отслабиха традиционните партии.Европейската народна партия остава най-голямата в Европейския парламент, но губи мнозинството си в коалиция с Партията на европейските социалисти, което принуди Вебер да признае, че \"центърът се свива\".Социалдемократите също са с по-слаби резултати въпреки изненадващо силното им представяне в Испания и Холандия, където спечелиха евроизборите.За първи път от 40 г. двете основни политически групи няма да имат стабилно мнозинство, което им позволяваше да запълват топ позициите в ЕС и да прокарват дневния ред. Избраният от страните членки кандидат за Европейската комисия трябва да бъде одобрен от мнозинството в европарламента.Големите победители от изборите са Зелените и либералите.Според така наречения процес \"водещ кандидат\" (Spitzenkandidat), който беше използван при назначаването на Юнкер на поста шеф на ЕК през 2014 г., кандидатът на най-голямата партия се очаква да заеме най-висшия пост в ЕС.Но Макрон, който отдавна предупреждава, че не подкрепя този процес, проведе разговори с испанския премиер Педро Санчес в понеделник вечерта в опит за формиране на \"прогресивен алианс\".В съобщение партията на Макрон и либералите в Европейския парламент заявяват, че новият баланс на силите в Европейския парламент призовава за кандидат за председател на Комисията, който ще бъде подкрепен от мнозинството, а не по партийна линия.По-рано се появи информация, че Макрон може да подкрепи Мишел Барние, главният преговарящ на ЕС за Брекзит. Но Меркел е категорична, че трябва да е един от кандидатите за шеф на ЕК. ", "date": "2019.05.28", "title": "Париж и Берлин в сблъсък за наследник на Юнкер"}
{"url": "https://news.bg/int-politics/polsha-iska-da-kupi-32-iztrebitelya-f-35a-i-pita-sasht.html", "text": "Полша планира да закупи 32 изтребителя Lockheed Martin F-35A, които да заменят самолетите от съветската епоха, съобщава министърът на отбраната Мариуш Блазчак, цитиран от \"Ройтерс\", на фона на нарастващата агресивност на съседна Русия.\"Днес изпратихме искане за оферта към нашите американски партньори относно закупуването на 32 самолета F-35A заедно с пакет за логистика и обучение\", коментира Блазчак.Очаква се САЩ да увеличат продажбите на F-35 до пет държави, включително Полша, тъй като европейските съюзници засилват защитата си в лицето на засилващата се Русия, съобщи миналия месец Пентагонът.Полша е сред страните-членки на НАТО, които изразходват поне 2% от БВП за отбрана.През 2017 г., Варшава се съгласи постепенно да увеличи разходите за отбрана от 2% на 2,5% от БВП, което означава, че до 2032 г. годишните разходи трябва да се удвоят до около 80 млрд. злоти - 16,5 млрд. паунда.Продажбите на американски оръжия на чуждестранни правителства нараснаха с 13% до 192,3 млрд. долара през годината, приключила на 30 септември.Изтребителите F-35A струват по 85 милиона долара.По време на телевизионно изявление, Блазчак обясни, че Полша отбелязва напредък в това да убеди САЩ да увеличат военното си присъствие на полска земя.", "date": "2019.05.28", "title": "Полша иска да купи 32 изтребителя F-35A и пита САЩ"}
{"url": "https://news.bg/regions/stotitsi-ostanali-bez-tok-v-plovdivsko.html", "text": "Стотици жители на общините Садово и Родопи са останали без ток заради авария, информира \"Фокус\".По данни на заместник-кмета на Садово Петър Георгиев без ток са селата Катуница, част от Чешнегирово, част от град Садово, Ягодово, Крумово, Браниполе, Брестник.Аварията е била в подстанция \"Пловдив\" и възникнала около 8.30 часа.Обектът е собственост на Електроенергиен системен оператор. Към момента не е ясна точната причина за аварията. Предполага се, че става въпрос за пренатоварване.В повечето села електроподаването е възстановено към 10.30 часа.Георгиев уверява, че в момента в населените места вече има и ток, и вода.", "date": "2019.05.28", "title": "Стотици останали без ток в Пловдивско"}
{"url": "https://news.bg/energy/kevr-predlaga-poskapvane-na-parnoto-i-toplata-voda-sas-sredno-4-5.html", "text": "Комисията за енергийно и водно регулиране (КЕВР) предлага цената на отоплението и топлата вода да се увеличи почти в цялата страна със средно 4,5%, съобщи БНТ. Това показва доклада на ведомството.Най-голямо увеличение на цените се очаква в Разград - 17,53% и Габрово - 12,53 на сто.Единствената топлофикация, при която ще има намаление на топлинната енергия е Сливен - минус 0,4 на сто. За София увеличението ще бъде 4,3%.Окончателно решение Комисията ще вземе в края на юни след като проведе открито заседание и обществено обсъждане.", "date": "2019.05.28", "title": "КЕВР предлага поскъпване на парното и топлата вода със средно 4,5 %"}
{"url": "https://news.bg/regions/puskat-peeshtite-fontani-v-plovdiv-na-3-yuni.html", "text": "Пеещите фонтани в Пловдив ще запеят в понеделник, 3 юни.До края на седмицата трябва да приключи ремонтът на хидроизолацията на фонтаните в Цар-Симеоновата градина, информира местния клон на БНР.След това фонтанът да бъде боядисан и напълнен с вода.Градоначалникът Иван Тотев уточни, че е разработена нова музикална програма, която ще радва посетителите заедно със старите светлинни ефекти.Тотев призова родителите да не пускат децата във фонтана, защото водата се обработва с много силни химикали. Това обаче не се отнася за \"сухите фонтани\".Ремонтът на Пеещите фонтани струва 150 000 лева и се изпълнява от фирма \"Запрянови 03\", допълват от радиото.", "date": "2019.05.28", "title": "Пускат Пеещите фонтани в Пловдив на 3 юни"}
{"url": "https://news.bg/politics/kampaniyata-za-evroizborite-bila-nay-aktivna-vav-feysbuk.html", "text": "Кампанията за изборите беше най-активна във \"фейсбук\". Това съобщи пред БНР Мариян Томов от българския екип на Европейския център за наблюдение на изборите по проект \"Платформа Европа\".\"Общо от целия ЕС проследихме 193 партии. Най-активна в социалните мрежи е била Южна Европа. Италия води класацията, следвана от Португалия, Великобритания, Гърция. България е някъде по средата по активност в социалните мрежи, най-вече във \"фейсбук\". България е отчела 629 публикации.\"На последно място в класацията са Литва и Ирландия\", посочи Томов.По думите му БСП е първа за България по активност в мрежата, като в европейски план партията се нарежда на 17-о място с по над осем поста дневно.\"По реакция на потребителите на политическите постове, България върви към последните места\", допълни Мариян Томов.Според него темата срещу Европа е била изместена от по-рационални теми.", "date": "2019.05.28", "title": "Кампанията за евроизборите била най-активна във \"Фейсбук\" "}
{"url": "https://news.bg/politics/pobedata-na-gerb-zashtoto-borisov-obikalyal-kato-chudodeyna-ikona.html", "text": "Днес на заседание социалистите ще обсъдят и анализират ходовете си по време на предизборната кампания.Имаше очевидно последните 15 дни от кампанията. Той обикаляше като чудодейна икона, раздаваше пари, здраве, храна на хората, което неминуемо е оказало влияние в резултатите на ГЕРБ. Това каза пред БНТ заместник -председателят на ПГ на БСП Христо Проданов.Вероятно една от причините за загубата на БСП на тези избори са вътрешнопартийните конфликти, призна той. Ние не очаквахме да загубим, очаквахме, че ще повишим тези резултати. Констатираме самата истина и тя се нарича загуба по думите му.Проданов отрича  по време на изборите. През цялото време се е ширила корупция според зам.-председателят на ПГ на червените. Тя била генерирана от управляващите и така щяло бъде винаги, докато това правителство управлява България.Проданов подчерта, че голяма част от местните скандали, като , \" и други, са заглуши истинските дебати за бъдещето на Европа. Проблемът обаче не е в гражданите, а в самите политически партии.БСП започва процедура за пряк  В надпреварата ще участва и настоящият лидер Корнелия Нинова. Националният съвет на социалистите ще обсъди и възможността да се върне в парламента.", "date": "2019.05.28", "title": "Победата на ГЕРБ - защото Борисов обикалял като чудодейна икона"}
{"url": "https://news.bg/regions/zapochva-remont-na-kuklenskoto-shose-v-plovdiv.html", "text": "Започва реконструкцията на Кукленско шосе в Пловдив, информира БНР.Обновяването на трасето ще се прави на етапи, без да се спира движението. Изпълнител ще е фирма \"Европейски пътища\", а за строителните работи са предвидени 6 милиона лева.Ремонтът се забавил заради спорове къде да се построи велоалея. Според взетото решение ще се направят асфалтови тротоари, които ще са споделени за пешеходци и велосипедисти.", "date": "2019.05.28", "title": "Започва ремонт на Кукленското шосе в Пловдив"}
{"url": "https://news.bg/society/spirat-vremenno-prodazhbata-na-e-vinetki-utre.html", "text": "Услугите за продажба на е-винетки няма да са достъпни от 17 ч. до 19 ч. утре, съобщават от Агенция \"Пътна инфраструктура\".Причината са планирани актуализации и поддръжка на системата.От Пътната агенция препоръчват на хората, които планират пътуване, да купят електронна винетка преди този период, за да избегнат санкции.", "date": "2019.05.28", "title": "Спират временно продажбата на е-винетки утре"}
{"url": "https://news.bg/health/759-sa-sluchaite-na-morbili-u-nas.html", "text": "Продължават да се увеличават случаите на заразени с морбили у нас. В момента има 759 заразени. Това заяви националният здравен инспектор доктор Ангел Кунчев пред bTV.В сравнение с миналата година увеличението е повече от 40 пъти. В София са две трети от заразените. Голям е броят им и в областта на Благоевград. Първите случаи бяха в детското отделение на болницата в Разлог. Вече има болни от морбили в Пазарджик, Бургас, Перник и Пловдив.По думите на доктор Кунчев след Румъния и Сърбия, заразата се е прехвърлила в България и Македония.В момента най-много заразени има в София област. Случаи са регистрирани в Самоков и Ихтиман, но и в столицата и Кюстендил.\"Една трета от заразените деца са под имунизационна възраст, а останалите по някаква причина не са били имунизирани. В повечето случаи става дума за несериозно отношение на родителите, липса на личен лекар, пътуване извън България и смяна на населените места\", поясни националният здравен инспектор.Той отбеляза, че около 90% от случаите са сред ромското население, затова натам са насочени усилията за по-голям имунизационен обхват.Личните лекари и родителите на децата, които не са ваксинирани, се глобяват.\"Това е най-заразното инфекциозно заболяване\", подчерта Кунчев.Макар в повечето случаи да протича леко, все пак то отслабва имунната ни система и има един смъртен случай при 1000 заболели, сочи статистиката.Здравният инспектор е категоричен, че ако 95% от хората се ваксинират, епидемията ще се избегне.", "date": "2019.05.28", "title": "759 са случаите на морбили у нас"}
{"url": "https://news.bg/int-politics/maduro-vyarval-v-dialoga-s-opozitsiyata.html", "text": "Правителството на Венецуела е отворено за преговори с опозицията по всички теми, които ще допринесат за справянето с кризата в страната, съобщава ТАСС, цитирайки президента Николас Мадуро.Държавният глава посочи, че правителствена делегация на Венецуела се е отправила към Норвегия за обсъждане на възможността за преговори с опозицията, защото те \"вярвали в диалога\".Готови сме да обсъдим обстойно всеки държавен въпрос, стига да намерим демократично решение на конфликта, заяви Мадуро по време на среща с Обединената социалистическа партия на Венецуела.Припомняме, на 16 май представители на венецуелското правителство и на опозицията , за да обсъдят възможните начини за разрешаване на политическата криза в страната.По-късно Мадуро определи консултациите като \"много положителни\".От Външното министерство на Норвегия съобщиха в събота, че представителите на настоящото правителство на Венецуела и на опозиционния лидер Хуан Гуайдо трябва скоро да проведат втора среща в Осло като част от подготовката за диалог чрез посредничеството на Норвегия. За разлика от много други европейски държави скандинавската страна не призна Хуан Гуайдо за временен президент на Венецуела.", "date": "2019.05.28", "title": "Мадуро вярвал в диалога с опозицията"}
{"url": "https://news.bg/regions/obshtina-beloslav-s-proekt-za-po-lek-trafik-po-asparuhoviya-most.html", "text": "В Белослав подготвят мащабен инфраструктурен проект, съобщава БНТ.Идеята на местната община е да построи тунел под плавателния канал. Целта на планираното подводно съоръжение е да облекчи трафика по Аспаруховия мост във Варна, което ще допринесе за по-голям транспортен комфорт за гражданите и бизнеса в региона.Ако бъде направен, тунелът ще е първото подобно съоръжение в България.", "date": "2019.05.28", "title": "Община Белослав с проект за по-лек трафик по Аспаруховия мост"}
{"url": "https://news.bg/regions/zapaliha-se-spirachkite-na-tramvay-10-v-sofiya.html", "text": "Запалиха се спирачките на трамвай, който се движи по линия 10, съобщи Нова телевизия, позовавайки се на БГНЕС.Инцидентът е станал в района на бул.\"Константин Величков\". Няма пострадали.Проблем със спирачките е причинил най-вероятно запалването.Мотрисата е спряна, но е затруднено движението на трамваите в района. ", "date": "2019.05.28", "title": "Запалиха се спирачките на трамвай №10 в София"}
{"url": "https://news.bg/crime/kiberprestapnostta-ne-poznava-granitsi-trevozhi-se-mladen-marinov.html", "text": "Политиката, която води МВР срещу киберпрестъпността е да разширява експертизата по противодействие на престъпността. Това заяви министърът на вътрешните работи Младен Маринов на кръгла маса \"Киберсигурност. Предизвикателства пред институциите и бизнеса в България\".Явор Колев коментира, че по данни на ГДБОП в световен мащаб, загубите от киберпрестъпност са в размер на около хиляда и шестотин млрд. долара.По думите на силовия министър, феноменът киберпрестъпност не познава граници и се развива благодарение на глобализацията и различни кризи от най-различно естество - икономически, политически и социални.В днешно време киберпрестъпността съпътства всеки друг вид престъпност и в МВР я определят за приоритет и тяхна политика, обясни Маринов. Той е убеден, че всички от системата на МВР ще продължат да бъдат гарант за киберсигурността на България.\"Киберпрестъпността няма граници и налага комуникация и взаимодействие с всички специализирани звена от световен мащаб, за да се постигне обща киберсигурност\", отбеляза МВР шефът.Оценката на Министерство на вътрешните работи за изборите е добра не само по линия на киберсигурност, но и по линия на физическата сигурност и обезпечаване на изборните места, допълни министър Маринов.Той благодари на всички от системата на полицията, която е успяла да се справи с организацията по време на изборите за Европейски парламент.На въпрос увеличават ли се случаите по киберпрестъпност, Маринов заяви, че неизбежно ще се увеличават, тъй като такива са тенденциите в световен мащаб. Няма никакви граници и в реално време може да се обмени информация и да се извърши престъпление в различни точки по света, посочи Маринов.МВР шефът изрази убеждение, че вътрешното ведомство се справя успешно с киберпрестъпността, тъй като се обучават с други звена от други държави, като например САЩ.По думите на Маринов, проблем са ниските наказания за киберпрестъпленията.", "date": "2019.05.28", "title": "Киберпрестъпността не познава граници, тревожи се Младен Маринов"}
{"url": "https://news.bg/crime/otkriha-1800-kutii-tsigari-v-taynik-na-patnicheski-mikrobus.html", "text": "Митничари откриха 1800 кутии /34 000 къса/ цигари в тайник на пътнически микробус с българска регистрация, съобщиха от Агенция \"Митници\". Микробусът, управляван от българин, е напускал страната през ГКПП Дунав мост -Русе.При проверка служителите на реда намират специално изграден тайник в пода на превозното средство, под задните седалки. В тайника са открити 1800 кутии цигари от 6 различни търговски марки, всички с валиден български акцизен бандерол.Шофьорът на микробуса е признал в писмените си обяснения, че сам е изработил тайника, твърдейки, че превозва цигарите за сватба на свой роднина в Германия. Той обаче не е представил необходимите документи за декларирането на цигарите.Според закона когато количествата са над лимитите за лична употреба, акцизните стоки, освободени за потребление на територията на страната (облепени с валиден български бандерол), следва да се превозват за друга държава - членка на ЕС с придружителен документ.При друга проверка в района на ГКПП Силистра в личния багаж на българин са открити 1230 кутии /24 600 къса/ цигари с български акцизен бандерол и без документи.При следваща проверка на лека автомобил на МП \"Калотина\" митничарите се натъкват на още 828 кутии /16 560 къса/ цигари от различни търговски марки с български акцизен бандерол без документи. Цигарите отново са били превозвани от българин.Откритите общо 3858 кутии цигари при трите проверки са иззети. Срещу нарушителите са съставени актове.", "date": "2019.05.28", "title": "Откриха 1800 кутии цигари в тайник на пътнически микробус"}
{"url": "https://news.bg/politics/kontrol-varhu-razhodite-na-partiite-preporachva-bivshiyat-shef-na-smetnata-palata.html", "text": "Отчетността на партиите трябва да се подобри. Това заяви бившият председател на Сметната палата проф. Валери Димитров пред БНР.Думите му са по повод представената преди седмица информация, че партиите и коалициите в Народното събрание са за спечелен глас вместо Димитров посочи, че въпреки че приходите на политическите сили са под прожекторите, не се упражнява достатъчен контрол върху разходите им. Той определи като \"грешка\" обстоятелството, че от май 2016 г. партиите са получавали по-голяма от полагащата им се субсидия.Според него това не било толкова съществено, защото подобни грешки се допускали многократно от приходната администрация и след това се възстановявали. Той заяви, че просто трябва Законът за политическите партии да се преразгледа и да бъде подобрен в частта за разходи на партиите.Разумно решение е партиите, които са действителните участници в политическия процес, да бъдат субсидирани от държавния бюджет, категоричен бе финансистът.Той подчерта, че причината за това е, че те не трябва да зависят от корпоративни и бизнес интереси. Издръжката от държавния бюджет поставяла стена между тях и корпоративните влияния по негови думи.Тези емоции, че партиите трябва да ги лишим от субсидията, защото с тези субсидии ще помогнем на бедните, гладните, пенсионерите, ще построим детски градини - това са откровени глупости и това е просто една популистка демагогия, заключи Димитров.", "date": "2019.05.28", "title": "Контрол върху разходите на партиите препоръчва бившият шеф на Сметната палата"}
{"url": "https://news.bg/regions/1400-dushi-tragvat-po-stapkite-na-botevata-cheta.html", "text": "Хиляди българи от цялата страна поеха по стъпките на Ботевата чета тази сутрин.За 73-ти пореден път се провежда Националният туристически поход от Козлодуй до връх Околчица.Тази година по 120-километровия маршрут пет дни ще вървят близо 1400 души.Това е за подрастващите правилната насока - да се ориентират към туризма и да бъдат родолюбци, преди всичко. Така коментира най-масовата родолюбива туристическа проява у нас ръководителят на похода Евгени Филипов.За поредна година в проявата се включват и много деца.По стъпките на Ботевата чета поемат 1200 ученици и ръководители в 44 групи, както и 160 общественици, граждани и студенти. Ученическите групи са представители на областите Велико Търново, Пловдив, Ловеч, Бургас, Лом, Варна, Ямбол, Габрово, Благоевград, Стара Загора, Видин и София.", "date": "2019.05.28", "title": "1400 души тръгват по стъпките на Ботевата чета"}
{"url": "https://news.bg/int-politics/iran-ne-vizhda-perspektiva-za-pregovori-sas-sasht.html", "text": "Говорителят на иранското външно министерство заяви във вторник, че не вижда перспектива за преговори със САЩ, ден след като американският президент Доналд Тръмп заяви, че е възможна сделка с Иран за ядрената програма.\"Понастоящем не виждаме никаква перспектива за преговори с Америка\", съобщава Фарс, цитирайки Абас Мусави.Тръмп заяви вчера: \"Наистина вярвам, че Иран би искал да сключи сделка и мисля, че това е много умно и мисля, че това е възможност да се случи.\"В същото време, продажбите на ирански петрол спаднаха рязко, след като  спрямо Техеран. Индия, Китай, Турция, Южна Корея и Япония напълно са спрели да купуват петрол от Иран, след като Белият дом обяви, че САЩ няма да удължат гратисния период за закупуване на петрол от Иран. Три други страни - Тайван, Гърция и Италия - не използват отлагането на санкционни мерки за \"банкови и застрахователни причини\".\"Знам, че премиерът и Япония имат много добри отношения с Иран, така че ще видим какво ще се случи ... Ще видим какво ще стане ... никой не иска да вижда как се случват ужасни неща, особено аз\", коментира Тръмп вчера от Япония.По-рано стана ясно, че  с Иран, въпреки  в отговор на санкциите на САЩ, но европейските сили очакват колапс на договора, без сделка за продажба на ирански петрол за Китай или Индия.", "date": "2019.05.28", "title": "Иран не вижда перспектива за преговори със САЩ"}
{"url": "https://news.bg/crime/mitnichari-izzeha-blizo-7000-mobilni-telefona-na-dunav-most.html", "text": "Митничари задържаха 6245 мобилни телефона, 444 зарядни устройства и 100 слушалки за тях с обозначения на световноизвестни търговски марки поради съмнения, че нарушават права на интелектуална собственост, съобщиха от Агенция \"Митници\".Стоката е открита при проверка на влизащ в страната товарен микробус с българска регистрация през ГКПП Дунав мост -Русе.Микробусът е управлявал българин, като той е превозвал 29 кашона с мобилни телефони и артикули за тях, за които е представил пред митническите служители транспортни документи.За случая са сезирани правопритежателите на съответните търговски марки.", "date": "2019.05.28", "title": "Митничари иззеха близо 7000 мобилни телефона на \"Дунав мост\""}
{"url": "https://news.bg/regions/ot-spasi-sofiya-se-nadyavat-stroitelyat-na-grafa-nay-nakraya-da-si-svarshi-rabotata.html", "text": "От \"Спаси София\" с пореден сигнал за многобройните проблеми с качеството на ремонта на ул. \"Граф Игнатиев\" в София.Те напомнят, че проектът е започнал преди 384 дни и приключва днес, след 237 дни закъснение.От организацията съобщават, че са направили обход и са документирали дефектите по \"Графа\", които очакват да бъдат отстранени.Според Борис Бонев от \"Спаси София\" основният проблем са настилките, които са наредени криво, а между тях има големи фуги.Притеснително било и различното качество на плочите, в резултат на което настилката е с различен цвят. Според организацията най-вероятно са вложени неподходящи материали в част от партидите, за да се спестят пари.Активистите продължават да изреждат дефекти и недомислици по улицата: липса на спиркови навеси, засаждане на твърде малки фиданки, мръсотия и др.Вероятно най-фрапиращото доказателство за нехайство от страна на строител, надзор, проектант и община са сгрешените тактилни настилки за незрящите, които водят хората към стени на сгради, алармират те, напомняйки, че за проблема е било сигнализирано още преди месеци, но реакция от общината все още няма.Според \"Спаси София\" основната отговорност за неуспешния ремонт носи ръководството на Столичната община, което \"вместо да си затваря очите и да удължава сроковете, трябваше от самото начало да санкционира изпълнителя за всички пропуски\".В заключение активистите призовават кмета Йорданка Фандъкова да защити обществения интерес и да накара строителя да си свърши работата, за която е получил 24 млн. лв.Припомняме, проблемите с ремонта в централната част на София продължават от месеци.Още в самото начало на ремонтните дейности граждани разпространиха снимки на .Първият по-сериозен проблем с ремонта на \"Графа\" беше свързан с поставянето на . Оказа се, че фирмата изпълнител , която също влезе сериозно в публичното пространство покрай , използва други подложки, които са различни и по-евтини от тези, предвидени в обществената поръчка. Имаше твърдения, че именно заради по-хубавите подложки фирмата е спечелила поръчката.Всичко това предизвика силен обществен отзвук и стана повод за  на Столична община Евгени Крусев, срещу когото прокуратурата разпореди и повдигна  - той нарушил служебните си задължения и променил условията на обществената поръчка.Драма възникна и около поставянето на ограничителите, които разделят пешеходната зона от трамвайните релси. Ограничителите, според софиянци, бяха прекалено големи.Не закъсняха и сатиричните и иронични коментари. Многобройни колажи оприличиха ограничителите като акулови перки и други. Впоследствие и те бяха. Оказа се обаче, че и те не са функционални, тъй като предизвикаха редица инциденти с пешеходци.В началото на март 48-годишна жена се спъна в една от \"перките\" и получи сериозни контузии.След този инцидент от \"Пирогов\" съобщиха, че това е поредният пострадал от ограничителите на улицата. На 7 март , след като се спъна в каменния блок.Дни по-късно пореден човек се препъна в гранитните блокчета покрай трасето на трамвая. Това стана само няколко часа, след като кметът на София Йорданка Фандъкова обеща, че \"перките\" ще бъдат сменени.", "date": "2019.05.28", "title": "От \"Спаси София\" се надяват строителят на \"Графа\" най-накрая да си свърши работата"}
{"url": "https://news.bg/int-politics/armiyata-na-sarbiya-e-v-palna-boyna-gotovnost-zaradi-kosovo-i-metohiya.html", "text": "Въоръжените сили на Сърбия са в пълна бойна готовност заради ситуация в северната част на Косово и Метохия. Това съобщи във вторник националната телевизия на страната, цитирана от АП.\"Сърбия ще реагира сдържано, спокойно, но ще защити и запази народа си\", коментира сръбския президент Александър Вучич по националната телевизия РТС, във връзка с Косово и Метохия.Сръбският лидер съобщи, че специалните сили на Косово са нахлули в северната част на региона рано сутринта, с намерението да арестуват 26 сръбски полицаи и 15 цивилни под предлог, че тези хора са замесени в корупция. Според него, действието е насочено Косовска Митровица да остане без полицейска защита. При престрелка, двама сърби са леко ранени.Сръбската държавна телевизия заяви, че специалната полиция на Косово \"нахлу\" в Северно Косово рано сутринта. Косовският премиер Рамуш Харадинай потвърди действието, като заяви в Туитер, че в Северно Косово се провежда \"операция срещу контрабандата и организираната престъпност\".\"Тази операция е срещу организираната престъпност и е насочена и към полицейски и митнически служители\", допълва Харадинай и призовава за спокойствие.Косовският премиер обясни и във Фейсбук, че продължаващите действие на полицията са в цялото Косово: \"С разпореждането на прокурора, полицейска операция срещу лица, участващи в контрабанда, организирана престъпност и други престъпни действия в момента в цяла Косово. Някои от участниците в тези действия са митнически служители, полицейски служители, но също и обикновени граждани. Операцията започна успешно и в северните общини на Косово. Като министър-председател на страната, аз потвърждавам, че това е свързано с правоприлагането и нищо друго. Приканвам сърбите на север да запазят спокойствието и да спазват закона\", пише Хардинай.Представителят на сръбското правителство, Марко Джурич заяви, че действията на косовската полиция са насочени към сплашване и експулсиране на сърби от Косово и представляват \"не само заплаха за стабилността, но и най-пряката заплаха за мира\".\"Ако това не спре веднага, няма съмнение как Сърбия ще реагира още през деня\", предупреди Джурич.Държавна телевизия заявява, че сръбският президент Александър Вучич е поставил под тревога сръбските войски, разположени близо до границата с Косово.Сърбия загуби контрол над Косово след интервенция на НАТО през 1999 г. Сърбия не признава обявяването на независимостта на Косово през 2008 г.В понеделник Вучич предупреди за подновяване на сблъсъците в Косово, ако не бъде постигнато бързо договорено \"компромисно\" решение.Миналата седмица . Изборите са в Северна Косовска Митровица, Лепосавич, Зубин поток и Звечан, като в Северно Косово участват основно сръбски партии - Сръбска листа, Демократическата партия и движение \"Самоопределение\".По данни на косовската медия РТК, операцията е започнала рано тази сутрин полицията търси и заподозрени, за които се смята, че са замесени в убийството на политическия лидер на косовските сърби Оливер Иванович и на косовския полицейски служител Енвер Зимбери.Междувременно полицията е срещнала съпротива при извършване на операцията, в резултат на което двама полицейски служители са ранени, няма информация колко души са арестувани.Прокурорът, работещ по случая обяснява, че сред арестуваните е и командирът на Косовската полиция в Зубин Поток. Той отказа да даде повече информация, тъй като операцията продължава.Съобщава се, че местните сърби в Зубин Поток са поставили бариера, докато тази сутрин в северната част на страната се чували аларми, призоваващи жителите да се съберат.Според изялвение публикувано от косовската полиция, в което обяснява дейсвтията си: \"Тази полицейска операция беше предшествана от няколкомесечно разследване на КПИ (Косовска полицейска инспекция), Косовска полиция и водено от Специалната прокуратура на Косово, което доведе до основателно подозрение, че няколко полицейски служители и граждани са участвали в или организиране на престъпно предприятие \"във връзка с други престъпни деяния като \"контрабанда на стоки\", \"злоупотреба със служебно положение\", \"подкуп\", \"забранена търговия\" и т.н.\", се казва в изявлението.Допълва се, че въпреки въоръжената съпротива в северната част на Митровица, полицейската операция продължава. \"Косовската полиция, в сътрудничество със съдебните органи, полицейския инспекторат, остава ангажирана с изпълнението на своите законови задачи и отговорности с цел поддържане на обществения ред и спокойствие, предотвратяване на незаконни действия\". във връзка със ситуацията в Косово, след като косовски спецсили влязоха в Центъра за екология и развитие в Зубин Поток и завзеха резервоара и водноелектрическата централа \"Газивод\".В Белград започна срещата на Сръбския съвет за сигурност, според Танюг, извънредното заседание е свикано от президента Вучич. Той е уведомил Европейския съюз, че ще предприеме мерки, за да отговори на ситуацията, ако специалните сили на Косово, които нахлуват в северната част на Косово, не напуснат населените от сърби райони.В същото време, Международните сили за Косово под командването на Северноатлантическия съюз - КФОР заявява, че специалните сили на Косово провеждат редовна полицейска операция по заповед за прокуратурата. Така КФОР не възнамерява да се намесва в ситуацията.Полиция на Косово е задържала руски гражданин, сътрудник в мисията на ООН, съобщава ТАСС, цитирайки Вучич. Той е член на Мисията на ООН за временно управление в Косово (UNMIK).  \"Сред задържаните е и руският гражданин Михаил Краснощенков, служител на мисията на UNMIK. За това сме уведомили съответните руски власти\", допълва Вучич.", "date": "2019.05.28", "title": "Армията на Сърбия е в пълна бойна готовност заради Косово и Метохия"}
{"url": "https://news.bg/press/sotselitat-korneliya-zagubi-za-vtori-pat-specheleni-izbori-zavedeniya-tsakat-abiturienti-s-13-bona.html", "text": "Къде е Сергей Станишев? И колко гласа успя да вземе? Това бяха двата въпроса, които най-често в неделя си задаваха един на друг социалистите.При 57% преференции президентът на ПЕС най-вероятно е приближил плътно своята бивша приятелка и водач на евролистата на БСП Елена Йончева. В понеделник ще е ясно точно колко гласа е привлякъл бившият председател на БСП, когото настоящата лидерка изобщо не желаеше в листата.57% процента преференции обаче за много от известните лица в партията означават официално разделяне на БСП на две.След като два месеца председателят на БСП Корнелия Нинова говореше от сутрин до вечер за оставката на правителството и на премиера Бойко Борисов, след загубата на евроизборите от червените, сама се принуди да обяви, че подава такава. На пресконференцията на \"Позитано\" 20 обаче соцлидерката не обяви, че напуска поста. А ще председателства БСП, докато Националният съвет на партията започне процедура за изготвянето на правилата за избор на нов председател. След като пленумът бъде готов с правилата, тя ще освободи поста, но ще участва в състезанието за лидер на БСП.Нинова свиква Националния съвет днес и обяви, че ще внесе няколко предложения за обсъждане. Освен избор на нов председател, сред тях ще бъде и връщане на БСП в Народното събрание, придружено от внасяне на промени в закона за КПКОНПИ, за избор на нов европейски прокурор и правомощията за избор на главен прокурор.Решението на прокурорската колегия е от 22 май т.г. и реално означава, че ще бъде съкратена всяка трета районна прокуратура. В него се предвижда процесът за оптимизиране на структурата на районните прокуратури да продължи със закриване на 29 районни прокуратури, като на тяхно място бъдат разкрити териториални отделения към 15 районни прокуратури със седалище в областните градове.Идеята е, след като бяха закрити 11 районни прокуратури от 1 януари 2019 г., процесът да продължи с окрупняването на държавните обвинения в Малко Търново, Несебър, Поморие, Средец, Царево, Котел, Нова Загора, Велики Преслав, Нови пазар, Исперих, Кубрат, Омуртаг, Попово, Радомир, Елена, Кнежа, Левски, Никопол, Провадия, Девня, Бяла, Дулово, Тутракан, Първомай, Гълъбово, Раднево, Берковица, Лом и Елхово.Школски директори спретнаха фейсбук опълчение срещу уж елитните столични заведения, които прибират скъпи куверти от абитуриентите. За първи път пост във фейсбук написа директорът на 119 СУ Диян Стаматов, който сподели, че заведението, в което са били учениците и са заплатили 120 лева за кетъринг, на практика е спестило 13 000 лева от недоставени напитки - както алкохолни, така и безалкохолни. Сервитьорите пък изнасяли храната, още преди абитуриентите да са я изконсумирали. \"Пет часа бал година храни\", бе заглавието на поста на Стаматов. Той отказа да спомене името на заведението, защото така щял да си създаде допълнителни проблеми.Комисията за енергийно и водно регулиране (КЕВР) предлага цената на тока за бита да се увеличи с 3.48% от 1 юли, предаде БГНЕС.Докладът на комисията е приет, след като разгледаха постъпилите искания на трите електроразпределителни компании - ЧЕЗ, ЕВН, Енерго Про. Tокът за клиентите на ЧЕЗ ще поскъпне с 3,46%, за ЕВН - 3,59%, Енерго Про - 3,38%.По-рано председателят на КЕВР обяви, че поскъпване ще има, но то ще е само в рамките на годишната инфлация - около 3%.Очакванията в ЕС да се случи някаква революция са точно толкова оправдани, колкото супер танкер да направи завой на място. Националистите получиха своя момент на слава, но не и реална власт; исканията за радикални трансформация на ЕС на френския президент Еманюел Макрон се сблъскаха с недоверието на останалите страни членки, което му коства загуба на гласове у дома; Brexit, вместо да внесе хаос в ЕС, по-скоро го консолидира.Изходът от изборите за Европейски парламент все пак ще разклати установеното статукво в европейските институции. Християндемократите и социалдемократите - двете основни политически фамилии в Европа, за първи път от 1979 г. няма да имат мнозинство. \"Тази вечер е историческа, тъй като в Европа вече има нов баланс на силите\", каза след приключването на изборния ден Ги Верхофстад, лидерът на либералите в Европейския парламент, партийната група, която най-много подобри резултата си.Корнелия Нинова предлага процедура за избор на председател на БСП. На утрешното заседание на Националния съвет лидерът на партията ще предложи и свикване на всички общински и областни конференция, които да направят оценка и анализ на изборните резултати. И там, където има нужда, ще има избор на нови членове е председатели. От конференциите ще започне и процедурата за избор на председател на БСП. По новия устав на левицата лидерът вече се избира от всички членове на партията.Нинова аргументира предложението си с това, че отговорност за резултатите от изборите трябва да понесе цялата партия - от всяка общинска организация до ръководството на партията и нейния председател. Тя добави, че ще участва в изборите за нов лидер.", "date": "2019.05.28", "title": "Соцелитът: Корнелия загуби за втори път спечелени избори, Заведения цакат абитуриенти с 13 бона"}
{"url": "https://news.bg/int-politics/desetima-sa-kandidati-da-smenyat-tereza-mey.html", "text": "Броят на кандидатите за поста на лидер на управляващата консервативна партия в Обединеното кралство и на премиер на страната се е увеличил до 10.Това стана известно след като заместник-министърът по регионалните въпроси и местното самоуправление Кийт Малтус се присъедини към битката за поста на държавен глава. Това разкрива в. \"Сън\".На 24 май британският премиер и лидер на консерваторите Тереза ​​Май обяви, че ще подаде оставка на 7 юни поради невъзможността да се осъществи оттеглянето на страната от ЕС. Тя ще остане начело на правителството, докато партията избере нов лидер. Този процес трябва да започне на 10 юни и да приключи през втората половина на юли.По-рано девет политици от торите открито обявиха намерението си да участват в борбата за поста на лидер на Консервативната партия. За фаворит се смята бившият британски външен министър Борис Джонсън.Негови конкуренти са външният министър Джереми Хънт, министърът на международното развитие Рори Стюарт, министърът на здравеопазването и социалните въпроси Мат Ханкок, бившият министър на труда и пенсиите Естер Макви, бившият министър на Брекзит Доминик Рааб, бившият ръководител на Камарата на общините Андреа Лийдс, министърът на околната среда, храните и земеделското развитие на Обединеното кралство Майкъл Гоув, както и в МВР шефът Саджид Джавид. Няколко други видни партийни представители също обмислят възможността да се номинират.", "date": "2019.05.28", "title": "Десетима са кандидати да сменят Тереза Мей"}
{"url": "https://news.bg/int-politics/avstriya-shte-ima-nov-kantsler.html", "text": "Австрийският президент Александър Ван дер Беллен ще уволни правителството на Себастиан Курц във вторник и ще назначи министъра на финансите и действащия заместник-канцлер Хартвиг Лиегер на длъжността временно действащ канцлер. С тези думи президентът говори в понеделник на пресконференция в кабинета си във Виена.До рокадата се стигна, след като Курц загуби вота на недоверие. Той беше предизвикан от корупционен скандал.Освен това президентът, след оставката на кабинета, ще даде възможност на министрите от правителството на Курц да изпълняват временно задълженията си до назначаването на нов канцлер, който след това ще му предложи за одобрение нов министерски екип, който да продължи да работи в преходното правителство. Това ще гарантира ефективността на изпълнителната власт преди предсрочните парламентарни избори. \"Това е моето намерение. Не знам дали единството ще работи до петък, но се надявам, че ще отнеме не повече от една седмица\", заключи Ван дер Беллен.Австрия, поради разпадането на коалиционното правителство на Австрийската народна партия и австрийската Партия на свободата, се готви за предсрочни избори за Националния съвет през септември 2019 г.", "date": "2019.05.28", "title": "Австрия ще има нов канцлер"}
{"url": "https://news.bg/int-economics/novak-se-nadyava-na-opek.html", "text": "Руският министър на енергетиката Александър Новак се надява, че Организацията на страните износителки на петрол (ОПЕК) и другите държави, които работят с групата за намаляване на добива на суров петрол, ще могат да формализират споразумението ОПЕК + през юни с приемането на нова харта.Новак заяви: \"Проектът по принцип е подготвен от дълго време, сега той се одобрява. ОПЕК се координира. Секретариатът на ОПЕК разработва детайлите, те работят със страните. Надявам се, че ще бъде договорено на заседанието през юни. \" Документът е преработен неколкократно от края на 2018 г. и основната му цел е да формализира сътрудничеството между страните от ОПЕК и страните, които не са членки на ОПЕК.ОПЕК + няма да стане нова международна организация, както беше в първоначалния план, съобщи ТАСС, цитирайки източници от ОПЕК. Вместо това новото споразумение ще осигури \"доброволен съюз\", който ще има за цел да балансира петролния пазар, но не и да го регулира.", "date": "2019.05.28", "title": "Новак се надява на ОПЕК+"}
{"url": "https://news.bg/disasters/karvavo-napadenie-v-yaponiya.html", "text": "Неизвестен нападна с нож хора в парк в град Кавазаки. Това съобщи във вторник публичната телевизия NHK.Според медията, жертвите на нападението са трима души, сред мъртвите има едно дете. Съобщава се, че най-малко 19 души са били ранени при нападението, включително 13 деца. Част от ранените са в критичо състояние.Инцидентът се случи на спирка, където учениците чакали автобуси за училище.Съобщава се, че нападателят, който вече е бил задържан от полицията, е сериозно ранен.Властите съобщават, че нападателят е имал два ножа. При задържането си той е успял да се самонарани.Мотивите на нападателя не са известни. Властите разкриха, че той е на видима възраст около 50-годишен.", "date": "2019.05.28", "title": "Кърваво нападение в Япония"}
{"url": "https://news.bg/disasters/bombata-v-lion-sglobena-chrez-internet.html", "text": "Главният заподозрян за бомбения атентат в Лион, Мохамед Хишам М., придоби необходимите материали за създаването на бомба от голям онлайн магазин на негово име. Това съобщи в. \"Паризиен\".Според нея, по време на претърсването на апартамента му, следователите открили материали, които организаторите на терористичните атаки в Брюксел и във Франция преди това са използвани за създаване на взривни устройства.Вестникът разкрива, че Мохамед е роден в алжирски град Оран през 1992 г., любител на медицината, а по-късно и на информационните технологии. През 2017 г. той дойде във Франция със семейството си по студентска виза и се записа в информатиката в \"Епитех\".Директорът на училището в отговор на \" Фигаро\", отрече тази информация, като заяви, че младежът никога не е учил при тях. Учениците обаче казаха на същия вестник, че на вътрешната мрежа са намерили профил с подобно име и той е бил изтрит час по-късно, след като в медиите се появи споменаването на училището.", "date": "2019.05.28", "title": "Бомбата в Лион сглобена чрез интернет"}
{"url": "https://news.bg/disasters/siriya-otvarya-nov-punkt-v-idlib.html", "text": "Сирия отвори още един контролен пункт, който цивилните могат да използват като гранично-пропускателен пункт за деескалационната зона в Идлиб, заяви ръководителят на Руския център за помирение в конфликтните страни в Сирия.\"Граничният пункт на Суран бе открит на 27 май 2019 г. близо до селището Суран в провинция Хама, за да се осигури доброволно и безпрепятствено излизане от зоната за ескалация на Идлиб за цивилни\", каза той. По-рано Сирия откри два контролно-пропускателни пункта, които да служат като гранични пунктове за цивилни в района на Идлиб.Около 100 бойци от Хаят Тахрир ал Шам са били убити в северната част на провинция Хама след сблъсък със сирийски правителствени войски. Бунтовниците започнали две атаки срещу правителствените сили близо до селището Кафер Нбуда. Правителствените войски отблъснали атаките и убиха около 100 бойци.", "date": "2019.05.28", "title": "Сирия отваря нов пункт в Идлиб"}
{"url": "https://news.bg/disasters/karvavo-mele-v-brazilski-zatvor.html", "text": "Кърваво меле в бразилски затвор завърши с десетки убити, съобщи АП. Властите предупреждават, че броят за загиналите може да се увеличи в следващите дни.Кървавата битка между затворнически банди се е развихрила в затвори в щата Амазонас.Тя продължила няколко дни. Първоначалните данни са за 57 убити.Затворите в Бразилия са пренаселени. Това улеснява възникването на банди. Периодично възникват сбивания между тях.Властите са неспособни да се справят с престъпността зад решетките.", "date": "2019.05.28", "title": "Кърваво меле в бразилски затвор"}
{"url": "https://news.bg/int-politics/tramp-i-abe-posetiha-boen-korab.html", "text": "Американският президент Доналд Тръмп и японският министър-председател Шинзо Абе посетиха във вторник един от най-големите кораби на японския флот - \"Кага\", разположен в базата Йокосука на входа на Токийския залив. Хеликоптерите на лидерите на двете страни казнаха на палубата му, където бяха подредени японски и американски военноморски моряци.\"Кага\" скоро ще се превърне в лек самолетоносач. След това той ще вземе на борда най-новите мултифункционални самолети F-35 с излитане от къса писта и вертикално кацане, закупени от САЩ. Посещението на този кораб на лидерите на двете страни има за цел да подчертае силата на военния съюз между Вашингтон и Токио.Заедно с \"Кага\", друг кораб от този клас - \"Изумо\", ще бъде преобразуван в самолетоносач. Сега двата кораба могат да носят 14 хеликоптера, както и да доставят до 470 войници на мястото на операциите. След преработка корабите ще могат да получат 10 бойни самолета.След церемонията \"Кага\", президентът Тръмп посети кораба-амфибия на американския флот, който разговаря с американските моряци.", "date": "2019.05.28", "title": "Тръмп и Абе посетиха боен кораб"}
{"url": "https://news.bg/disasters/narko-mule-umrya-po-vreme-na-polet.html", "text": "Японец с 246 капсули кокаин в стомаха и червата умря по средата на полет от Богота до Токио. Това съобщиха властите в северна Мексико, където самолетът е извършил аварийно кацане.42-годишният мъж, идентифициран само като Удо N. Стюардесите забелязали човек, страдащ от гърчове, и поискали разрешение да направят аварийно кацане.Пристигналите на мястото линейки само констатирали смъртта на нарко мулето.Аутопсията показала, че починалият е бил погълнат 246 капсули с кокаин. Всяка бил между 1 см. и 2,5 см. Причината за смъртта е свръхдоза. Част от капсулите се били разтворили.Самолетът със 198 пътници на борда е продължил полета си.", "date": "2019.05.28", "title": "Нарко муле умря по време на полет"}
{"url": "https://news.bg/disasters/strelba-vav-vashington.html", "text": "Най-малко шестима души са ранени при стрелба във Вашингтон, съобщава АП.Сред ранените е и дете. Пострадалите са настанени в болница. За щастие те са в съзнание и без опасност за живота.Полицията издирва нападателят. Той е успял да избяга от мястото на стрелбата с автомобил.", "date": "2019.05.28", "title": "Стрелба във Вашингтон"}
{"url": "https://news.bg/int-politics/siriza-pecheli-vota-v-zatvorite.html", "text": "Лявата СИРИЗА може да е загубила неделните избори в повечето части на Гърция, но триумфира над консервативната Нова демокрация в избирателните секции в затворите, разкрива в. \"Катимерини\".В главното крило на затвора Коридалос в столицата, СИРИЗА взема 79,7% от гласовете и подкрепата от 62,5% в психиатричното си крило. В двете заведения Нова демокрация взема 5,6% и 12,5%.СИРИЗА измина 85,6% от гласовете в затвора в Нафплио, срещу 6,6% за опозицията. Управляващите имат сходни резултати в Патра, Касандра, Маландрино и Трикала, където разликата беше 77 срещу 8,2%.В неделя гърците гласуваха за Европейски избори и местна власт.", "date": "2019.05.28", "title": "СИРИЗА печели вота в затворите"}
{"url": "https://news.bg/weather/na-moreto-slantse-v-planinata-dazhd.html", "text": "Над западните райони ще има временни увеличения на облачността, но ще е почти без валежи. Ще продължи да духа слаб до умерен югоизточен вятър. През деня ще бъде предимно слънчево. След обяд над планинските райони в Западна България ще се развие купеста облачност и на отделни места ще превали и прегърми. Ще духа до умерен южен вятър и дневните температури ще се повишат и максималните ще са между 28° и 33°, по-ниски по Черноморието.Това съобщават от НИМХ.Над планините ще бъде предимно слънчево. След обяд над масивите от Западна България ще се развие купеста облачност и на отделни места ще превали и прегърми. Ще духа силен, по билата и временно бурен южен вятър. Максимална температура на височина 1200 метра около 22°, на 2000 метра - около 14°.Над Черноморието ще бъде предимно слънчево. Ще духа до умерен южен вятър. Максимални температури на въздуха: 22-25°. Температура на морската вода е 16-18°. Вълнението на морето ще е 2-3 бала.", "date": "2019.05.28", "title": "На морето - слънце, в планината дъжд"}
{"url": "https://news.bg/society/zapochva-proletniyat-panair-na-knigata-1.html", "text": "Днес започва Пролетният панаир на книгата. Ежегодната проява ще се проведе в НДК, където повече от 160 издатели и търговци ще представят книгите си.Организаторите от Асоциация \"Българска книга\" очакват над 40 000 посетители за шестте дни на панаира, който ще продължи до неделя, 2 юни.Паралелно с най-голямото книжно изложение у нас ще се проведе и Софийският международен литературен фестивал за деца и младежи.", "date": "2019.05.28", "title": "Започва Пролетният панаир на книгата"}
{"url": "https://news.bg/regions/novi-ploshti-za-pochivka-kray-maritsa-radvat-plovdivchani.html", "text": "Десетки пловдивчани избират да отдъхнат на най-новите площи за почивка в града под тепетата, още преди зоната да е получила официално Акт 16, съобщава БНТ.Крайречната алея на река Марица от южната страна е изцяло обновена с евросредства по програмата \"Региони в растеж\".В зоната между булевардите \"Цар Борис Трети Обединител\" и \"Източен\" има съоръжения за всички възрасти, велоалеи, открита сцена и иновативна библиотека.Ръководителят на проекта арх. Соня Славчева посочи, че целта е била зелените площи да се обърнат към реката и Марица да се приобщи към града.Предвижда се новият подход към крайречните пространства в Пловдив да се приложи и на други места.Кметът Иван Тотев обясни, че част от Марица-север ще бъде превърната в споделено пространство - т.е. улица за преминаване и забранено паркиране.Освен новата зона за отдих проектът включва и цялостен ремонт на улици и подземна инфраструктура в района. Почти 22 млн. лв. струва общата реконструкция на зоната.", "date": "2019.05.28", "title": "Нови площи за почивка край Марица радват пловдивчани"}
{"url": "https://news.bg/politics/demokratite-gotvyat-vatreshni-izbori-za-listata-za-mestniya-vot.html", "text": "\"Разговорите, които водим са за един много по-отворен демократичен процес както по излъчване на кандидатурите, така и по подреждане на листите. Мислим в посока открити вътрешни избори за подреждане на листите за местните избори.\"Това заяви пред news.bg водачът на листата на \"Демократична България\" за изборите за Европейски парламент Радан Кънев по повод обявената вчера готовност дясното обединение да остане заедно и да се бори в такъв формат на изборите наесен.Припомняме, вчера на брифинг ген. Атанас Атанасов от \"Демократична България\" заяви, че обединението са много добър отбор и с резултата от изборите за Европейски парламент са отворили възможност за бъдеща работа на следващите избори. От обединението считат резултата от евроизборите за задоволителен и такъв, че , който ще влияе и върху политическите процеси в България.Кънев подчерта важността на местните избори и посочи, че обединението трябва да положи усилия за максимално силно представяне и да спечели максимален брой съветници, с които да постигне пробиви на кметските избори. Радан Кънев посочи, че София ще е огромно предизвикателство.\"Ние трябва да оправдаем доверието на хората със силна кандидатура за кмет и силна листа\", аргументира се адвокатът.От \"Демократична България\" обаче все още нямат кандидатура кой да бъде излъчен да представлява партията на месните избори в София.Радан Кънев не знае дали може да се очаква да има някакви изненади в листата на обединението за местния вот. Той лично нямало да бъде, с което потвърди намерението си да остане евродепутат - мястото, което спечели вчера и в листата на ДБ да няма размествания.На въпрос дали имат амбиция за следващото Народно събрание и дали можем да видим представители \"Демократична България\" там, Кънев заяви: \"Абсолютно съм убеден, но не знаем кога ще е този парламент.\"", "date": "2019.05.28", "title": "Демократите готвят вътрешни избори за листата за местния вот"}
{"url": "https://news.bg/regions/otkrivat-dve-obnoveni-uchilishta-v-gabrovo.html", "text": "Откриват две обновени училища в Габрово, съобщи БНР.4,7 млн. лева са инвестирани в общинските сгради, в които учат 800 деца.В двете общински училища са внедрени съвременни мерки за енергийна ефективност, обновена е материалната база, изградено е видеонаблюдение. Заниманията се провеждат в ремонтирани кабинети и физкултурни салони.На разположение на децата са и мултифункционални площадки за спортуване и кътове за отдих.Средствата за модернизиране на образователната инфраструктура са осигурени чрез европейски проект и бюджета на общината.", "date": "2019.05.28", "title": "Откриват две обновени училища в Габрово"}
{"url": "https://news.bg/politics/ilhan-anday-dps-ne-mozhe-da-vleze-vav-vlastta-prez-paradniya-vhod.html", "text": "Резултатът на ДПС им позволява да искат съучастие във властта, но не и през парадния вход. Той задължава партията да си стегне организацията и едва след това да мисли за извънредни избори. Такъв коментар направи журналистът Илхан Андай пред bTV след анализ на временните резултати от евровота.Според него с молбата си за прошка две седмици преди изборите, Ахмед Доган е имал предвид грешките си с евролистата, тъй като в нея не бяха включени представители на традиционните региони, където ДПС е водеща политическа сила. Ако в Шумен, Търговище и Разград партията е водеща сила благодарение на избирателната пасивност в цялата страна, в Кърджали тя пак е първа, но не присъства с представител в листата, обясни той.По думи на Андай разочарованите от този факт са били много, поради което не са работили на пълни обороти. Това се е случило едва десет дни преди евровота. Според него настоящият резултат на ДПС в процентно отношение е много добър, а спрямо предишните европейски избори резултатите са относително еднакви.Той припомни, че Доган изрично е казал, че кметовете са пасивни, защото мислят по-скоро за местните избори и не се чувстват ангажирани с европейските. Именно по тази причина той им поставил нормата от 431 000 гласа, защото така ДПС щели да успеят да влязат през парадния вход във властта. По средата на кампанията обаче се стигнало до компромисната цифра 350 000.\"Доган не е това което беше на терен. Той получава непълна, изкривена информация, неговият морфичен резонанс буксува\", заяви Андай по отношение на настоящата позиция на бившия лидер на ДПС. Според него порталът за информация на Доган е \"хакнат\" от партията.Ако той отчете, че не той е бил прав за тези 431 000, а хората по региони, които казваха, че избирателите ги няма, Доган трябва да открие кой му е хакнал портала вътре в партията, посочи Андай.Той изрази мнение, че в ПГ и ЦОП има хора, които мислят по-скоро за индивидуалните си успехи, и проблемът с ДПС бил, че го няма колективното ядро.Запитан дали Делян Пеевски ще стане евродепутат, Андай подчерта, че на въпроси за него никой не отговаря. Все пак той изрази мнение, че Пеевски би искал да бъде в Европейския парламент, макар постигнатият резултат от ДПС да е по-скоро слаб за него.Андай посочи, че АЛДЕ ще бъде големият фактор в следващия мандат на европарламента и тъй като скандалът бил \"закачен\" за Пеевски, АЛДЕ щели да анализират дали българският депутат няма да пренесе този скандал от София в Брюксел.Относно партия ДОСТ Андай бе категоричен, че без Анкара е невъзможно да има алтернативен продукт на ДПС. Все пак Местан отново успял да направи \"поразия\", тъй като половината от гласовете, получени от ДОСТ на евровота, са коствали още един мандат на ДПС.", "date": "2019.05.28", "title": "Илхан Андай: ДПС не може да влезе във властта през парадния вход"}
{"url": "https://news.bg/regions/proveryavat-dali-vsichki-defekti-po-grafa-sa-otstraneni.html", "text": "Подмяна на настилките, изцяло нов облик на площад \"Славейков\", нови пейки и кошчета вече са факт на емблематичния за София \"Граф Игнатиев\". Ремонтът все още не е напълно завършен, а днес предстои проверка от страна на Столичната община.Инж. Даниел Евлогиев обясни пред БНТ, че отделните елементи, като  скоро ще бъдат поетапно поставени.В момента реставратор работи по пейката на Петко и Пенчо Славейкови и до месец тя трябва да бъде върната на мястото си.Допълнително ще бъдат монтирани дървени скари на каменните пейки, а книжният пазар все още не е пуснат, защото се уточнява архитектурата му.Типът на новите ограничители вече е ясен и е подобен на тези в целия град. До месец те ще бъдат подменени, каза инж. Евлогиев.Инж Тодоров, надзорник на ремонта, съобщи, че предстои проектът на ремонта на улица \"Граф Игнатиев\" да бъде завършен. Обновени са над 43 000 кв. м. настилки, подновено е отводняването.В рамките на последната седмица трябваше да бъдат изпълнени довършителни дейности, посочи инж. Тодоров. По думите му на 21 май се е състояла комисия за съставяне на Акт 15, който установява годността на строежа. Отбелязани са локални деформации по настилките, недостатъчно добре фугиране и забележки по отделни плочи от настилките. Днешната проверка ще установи дали всички дефекти са отстранени.Припомняме, проблемите с ремонта в централната част на София продължават от месеци.Още в самото начало на ремонтните дейности граждани разпространиха снимки на .Първият по-сериозен проблем с ремонта на \"Графа\" беше свързан с поставянето на . Оказа се, че фирмата изпълнител , която също влезе сериозно в публичното пространство покрай , използва други подложки, които са различни и по-евтини от тези, предвидени в обществената поръчка. Имаше твърдения, че именно заради по-хубавите подложки фирмата е спечелила поръчката.Всичко това предизвика силен обществен отзвук и стана повод за  на Столична община Евгени Крусев, срещу когото прокуратурата разпореди и повдигна  - той нарушил служебните си задължения и променил условията на обществената поръчка.Драма възникна и около поставянето на ограничителите, които разделят пешеходната зона от трамвайните релси. Ограничителите, според софиянци, бяха прекалено големи.Не закъсняха и сатиричните и иронични коментари. Многобройни колажи оприличиха ограничителите като акулови перки и други. Впоследствие и те бяха. Оказа се обаче, че и те не са функционални, тъй като предизвикаха редица инциденти с пешеходци.В началото на март 48-годишна жена се спъна в една от \"перките\" и получи сериозни контузии.След този инцидент от \"Пирогов\" съобщиха, че това е поредният пострадал от ограничителите на улицата. На 7 март , след като се спъна в каменния блок.Дни по-късно пореден човек се препъна в гранитните блокчета покрай трасето на трамвая. Това стана само няколко часа, след като кметът на София Йорданка Фандъкова обеща, че \"перките\" ще бъдат сменени.", "date": "2019.05.28", "title": "Проверяват дали всички дефекти по \"Графа\" са отстранени"}
{"url": "https://news.bg/politics/georgi-svilenski-kupeniyat-vot-na-evroizborite-ne-beshe-malko.html", "text": "Купеният вот в тези избори не беше малко. Това заяви пред bTV председателя на предизборния щаб на БСП Георги Свиленски като коментар за загубата на левицата от ГЕРБ.По думите в някои секции имало 85% избирателна активност и по-голямата част от гласовете били само за една партия.Той подчерта, че по време на кампанията БСП е била подложена на натиск от всички страни, включително и на медийни спекулации. Според него е нормално отговорността за загубата на изборите да бъде обща.\"Партията на тези избори показа, че е мобилизирана\", изтъкна председателят на предизборния щаб.По думите му обстановката и разговорите с хората не са предвещавали, че те няма да излязат и да гласуват.По отношение на предстоящия избор за нов председател на партия, Свиленски поясни, че Корнелия Нинова е заявила желанието си за спечелване на нов кредит на доверие.\"Тя ще освободи поста и ще се яви на новия избор\", отбеляза той.Свиленски обясни, че всеки един член на БСП, който има визия за развитие на партията, може да се кандидатира за нейн председател.Относно ръководствата на общинските и областните организации, той уточни, че на място те сами ще решат дали има нужда от смяна на съответното ръководство.За мястото на Сергей Станишев и вътрешните разделения в БСП, той заяви, че е нормално ръководството на партията и членовете да имат различно мнение по някои въпроси.Свиленски подчерта още, че не е било грешка напускането им на парламента, като днес се очаква националния съвет да вземе решение за връщането им в пленарна зала.\"Ще се върнем в пленарна зала с пакет от закони за съдебната система\", поясни той.Председателят на предизборния щаб на червените запита дали работата на министър-председателя е да вози с колата си на задната седалка Николай Нанков и да обикаля пътищата.Свиленски допълни, че лично той е подал три жалби за това, че премиерът използва служебното си положение и служебни средства за водене на предизборна кампания.", "date": "2019.05.28", "title": "Георги Свиленски: Купеният вот на евроизборите не беше малко"}
{"url": "https://news.bg/crime/spetsprokuraturata-vleze-v-kmetstvoto-na-bozhurishte.html", "text": "Акция в кметството на село Божурище провежда Специализираната прокуратура.Кметът на общината се разследва за длъжностно престъпление.Събраните до момента доказателства сочат, че от 21 ноември 2018 г. до 27 декември 2018 г.,  в условията на продължавано престъпление той е нарушил служебните си задължения, с цел да набави за себе си или за другиго имотна облага. По този начин той е значително ощетил общината.В момента се извършват претърсвания и изземвания в сградата на общината и на други адреси, както и лични обиски. Провеждат се разпити на свидетели.Поводът за акцията е продажба на четири поземлени имота, заяви спецпрокурорът Иван Гешев.Имотите са частна общинска собственост, преди са били държавна собственост. \"Държавата им е предоставила безвъзмездно и в резултат на манипулирани търгове са продадени за 160 000 лева тези 80 дка. По-малко от 80 евро на квадрат едва ли могат да бъдат намерени такива имоти\", каза Гешев.Купувачите на тези имоти са четири - три търговски дружества, в едно от които бащата на кмета преди е бил пълномощник на дружеството. Проверява се информацията, че имат определени връзки с тях. Четвъртият купувач е: \"висш магистрат, бивш следовател Националната следствена служба (НСлС)\", каза Гешев.По информация на \"24 часа\" следователят, закупил земя на занижена цена, е Ваня Дойчева, която е редови магистрат в НСлС. Ваня Дойчева е купила 20 567 кв. м земя срещу 52 500 лв., става ясно от сигнала в прокуратурата, подаден от шефа на Общинския съвет в Божурище Георги Димитров.В последната имуществена декларация за 2017 г. на Дойчева пише, че прехвърлила 1/2 урегулиран поземлен имот в кв. \"Горна баня\" за 120 хил. лв. Тя е декларирала в банка 55 хил. лв. от продажба на имот. Има и налични 15 хил. лв. от заплати. Също така има кредит в размер на 24 хил. лв. и 2 кредитни карти от по 3 хил. и 1500 лв, пише вестникът.По обяд кметът на Божурище Георги Димов бе арестуван след акция на Специализираната прокуратура и КПКОНПИ. Очаква се да бъде обвинен за длъжностно и документно престъпление за продажбата на 4 общински имота на ниски цени, обясни зам.-главният прокурор Иван Гешев.Малко преди това Гешев обяви, че очаква да бъдат задържани кметът на община Божурище, зам.-кмета и още едно длъжностно лице. Работи се за престъпление по служба и документни престъпления, каза зам.-главният прокурор, който преди оглавяваше Спецпрокуратурата.", "date": "2019.05.28", "title": "Спецпрокуратурата влезе в кметството на Божурище"}
{"url": "https://news.bg/crime/marinov-iska-vreme-i-spokoystvie-dokato-otkriyat-stoyan-zaykov.html", "text": "\"Продължава издирването на Стоян Зайков. Трябва време и спокойствие, за да могат разследващите органи да си свършат работата\". Така силовият министър Младен Маринов отговори на въпрос докъде е стигнало разследването за убийствата в Костенец.МВР шефът се надява много бързо да бъде задържан убиецът.На въпрос на News.bg дали продължава разпита на сина на Стоян Зайков, Маринов отбеляза, че с него работят психолози още от деня, в който е била убита майка му.По думите му МВР работи ежедневно с него и е под защитата на прокуратурата и на полицията.Припомняме, че вчера от МВР потвърдиха за News. bg, че Стоян Преди дни стана ясно, че полицията , като се работели и по версията, че Зайков е успял да избяга в Гърция след убийството на братовчед си Валентин Петров, който бе намерен мъртъв в дома си на 14 май.На 10 май 38-годишната Милена Шишкова беше до дома си. До момента предположенията на полицията са, че убиецът е бившият й партньор Стоян Зайков.По-късно беше На 17 май, по време на парламентарния контрол вътрешния министър Младен Маринов заяви в кулоарите на парламента, че хора, евентуално От Костенец главният секретар поясни, че По-късно Ивайло Иванов Стоян Зайков , откъдето бе получен сигнал, че е забелязан. Търсенето и там остана без успех.", "date": "2019.05.28", "title": "Маринов иска време и спокойствие, докато открият Стоян Зайков"}
{"url": "https://news.bg/regions/avtomontyor-zagina-pri-trudova-zlopoluka-v-pernik.html", "text": "Автомонтьор загина при трудова злополука в Перник, съобщават от \".Инцидентът е станал при опит аварирала машина да бъде изтеглена на буксир.Тъй като челният товарач бил оставен без водач, машината тръгнала назад и премазала 54-годишния работник, който чакал да закачи въжето за теглене.Мъжът загинал на място. Той работел във фирма за обслужващи дейности на територията на \"Стомана Индъстри\".", "date": "2019.05.28", "title": "Автомонтьор загина при трудова злополука в Перник"}
{"url": "https://news.bg/society/protest-pred-ms-sreshtu-svaleniya-litsenz-na-federatsiyata-po-avtomobilen-sport.html", "text": "Автомобилисти излизат на протест днес пред сградата на Министерски съвет. Недоволството е срещу отнемането на лиценза на Българската федерация по автомобилен спорт (БФАС).Пред националното радио темата коментира председателят на федерацията Владимир Илиев. \"Надявам се всички, които подкрепят автомобилния спорт, да дойдат днес пред Министерски съвет и президентството, за да може да потърсим отговор на въпроса - защо така внезапно беше отнет лицензът на Българската федерация по автомобилен спорт (БФАС) и даден на новосформирана организация\", посочи той.Недоволството има за цел да насочи общественото внимание към проблемите в спорта.Припомняме, лицензът на федерацията беше отнет на 18 април.Илиев коментира аргументите на Министерството на младежта и спорта (ММС) за отнетия лиценз. По думите му аргументацията на ведомството е странна.\"Да, много странна аргументация има - тя се основава на решението на управителен съвет от една организация в частна полза, това е Съюзът на българските автомобилисти, който, виждате ли, бил член на Международната федерация по автомобилизъм (ФИА) и на тази база той решава да отнеме лиценза на Българската федерация по автомобилен спорт\", обясни председателят на БФАС.Той намира парадокс в това, че у нас Министерството на младежта и спорта е органът, който управлява спорта, а не частни организации. В този случай \"как и защо тази частна организация е станала член, кога е станала, как така 30 години тази федерация управлява спорта в България и изведнъж една организация в частна полза ѝ го отнема\", недоумява Илиев.Владимир Илиев коментира и правилата за даване и отнемане лиценз:\"Има написани (правила - бел. ред.), те са добре описани в Закона за физическото възпитание и спорта, посочени са два члена от страна на министерството, на базата на които ни се отнема лиценза, но в същото време ние отговаряме на изискванията на тези членове. Това наложи бърза реакция от страна на министерството. Внесоха промяна в Закона за спорта - именно тези два члена да бъдат променени, така че да могат частните организации да дават права и делегация за спорт в България.\"", "date": "2019.05.28", "title": "Протест пред МС срещу сваления лиценз на федерацията по автомобилен спорт"}
{"url": "https://news.bg/world/triumfirashtite-zeleni-iskat-radikalni-klimatichni-deystviya.html", "text": "Зелените в Европа, едни от големите победители на изборите за Европейски парламент в неделя, ще се възползват от засилената си позиция в разделения парламент да прокарат дневен ред за спешни действия за защита на околната среда, социална справедливост и граждански свободи.Информацията съобщава \"Гардиън\", като се позовава на лидери на движението.\"Това е голям резултат за нас, но сега ние също имаме голяма отговорност, защото избирателите ни се довериха\", обяви Бас Ейкхоут пред медията. Евродепутатът от Зелените е холандски политик и един от кандидатите на Зелените за председател на Европейската комисия.\"Нашите избиратели, особено по-младото поколение, много, от които сега ни разглеждат като първи избор, са сериозно обезпокоени от климатичната криза, и те са проевропейски настроени, но те смятат, че ЕС не действа. Те искат от нас да променим посоката на Европа\", отбеляза той.На фона на растящото безпокойство сред обществата заради климатичната криза, Зелените постигнаха двуцифрен резултат в няколко държави, завършиха втори в Германия, където удвоиха резултата си, завършиха втори и във Финландия. В Люксембург и Франция са трети.Към момента Зелените са четвърта сила с 69 места (52 места през 2014 г.). Вероятно те ще имат колкото крайнодесните популисти, водени от италианския вътрешен министър Матео Салвини.Дясноцентристите и лявоцентристите изгубиха дългогодишното си мнозинство в парламента след изборите, което означава, че либералите и Зелените вероятно ще участват с тях за сформиране на широко мнозинство за прокарване на европейското законодателство.Европейската народна партия към момента получава 180 места в 751-местния парламент в сравнение с 216 преди 5 г. Партията на европейските социалисти също губи десетки места. Предварителните резултати й дават 146 места (185 в последния парламент).Големите партии са готови за преговори. Манфред Вебер, председателят на Европейската народна партия и водещ кандидат за шеф на ЕК, коментира в понеделник, че Зелените са \"възможен партньор. Ние трябва да седнем заедно и да изготвим план за мандат за следващите 5 г.\".Но Зелените си имат цена.Ние ще настояваме за много по-сериозни действия за климата, реална промяна в отношението: цена за C02, адекватни действия за авиацията, зелено селско стопанство, отбеляза Бас Ейкхоут.Ние също искаме реален напредък за социална закрила и намаляване на неравенството в Европа, продължи евродепутатът от Зелените и добави, че също ще настояват за по-енергични действия за защита на върховенството на закона, а не някаква игра на политика.Германският евродепутат Свен Гиеголд потвърди, че първо партията ще настоява за съдържателни преговори за прокарване на про-ЕС дневен ред, в който политиката за климатичните промени ще е начело, а не някакви символични действия.Споразумението със Зелените, по думите му, ще трябва да включва европейска политика за инвестиции и социална кохезия, както и ангажимент за спиране отстъплението в гражданските свободи в държави като Унгария, Полша, Румъния, Словакия и Малта.Филип Ламбер, белгийският депутат от Зелените и лидер на групата в Европейския парламент, също предупреди, че групата няма да участва в коалиции, ако не бъдат прокарани конкретни мерки.Силното представяне на Зелените вече накара партиите в центъра в Европа да обещаят да чуят призивите за спешни действия за защита на околната среда.Но \"зелената вълна\" не e в цяла Европа. Зелените партии спечелиха само няколко места в Централна Европа и нито едно в Източна Европа.В Южна Европа, конкретно в Португалия Партията Хора-Животни-Природа спечели едно място в Европейския парламент.", "date": "2019.05.28", "title": "Триумфиращите Зелени искат радикални климатични действия"}
{"url": "https://news.bg/crime/v-tarnovo-nameriha-kradena-v-holandiya-kola.html", "text": "Органите на реда във Велико Търново установиха откраднат в Холандия автомобил.От Областната дирекция на МВР в града информират, че около 17 часа вчера, 27 май, полицаи инициирали проверка на неправилно паркирана кола. В хода на проверката униформените разбрали, че колата е била открадната в Холандия пред 2015 година и се издирва оттогава.Колата е иззета. За случая са уведомени компетентните служби. Разследването продължава.", "date": "2019.05.28", "title": "В Търново намериха крадена в Холандия кола"}
{"url": "https://news.bg/regions/proveryavat-signal-za-dvoyno-mashinno-glasuvane-v-blagoevgrad.html", "text": "Проверяват сигнал за двойно машинно гласуване в Благоевград, предаде bTV.74-годишният гласоподавател сам съобщил за проблема. Той разказал, че в неделя гласувал машинно два пъти с една и съща карта в рамките на няколко секунди. Машината обаче пуснала две валидни бюлетини. След като машината приела и заявката за второ гласуване, той сгънал двата фиша и ги пуснал в урната, без никой от Комисията да забележи.Случаят е от избирателна секция № 36 в града.\"Излязох си и си казах: Боже мой, след като аз, човек на 74 години, мога да гласувам чрез тази машина с две бюлетини, за една или различни партии, какво пречи някой да го направи тоя номер 10 или 20 пъти, или 50 човека да го направят\", коментира мъжът.До момента това е единственият сигнал за двойно машинно гласуване в Районната избирателна комисия.Председателят на РИК-Благоевград Мартин Бусаров се съмнява, че това действително се е случило. Той допуска, че е опит за сензация. Въпреки това от Комисията увериха, че ще проверят сигнала и ако се окаже, че е достоверен, ще информират фирмата, осигурила машинното гласуване, както и служителите на ЦИК.", "date": "2019.05.28", "title": "Проверяват сигнал за двойно машинно гласуване в Благоевград"}
{"url": "https://news.bg/politics/edin-mandat-mezhdu-slabakov-i-pavlova-vmro-ubedeni-za-dva-mandata.html", "text": "Все още Централната избирателна комисия не е излязла с информация от 100% отчетени бюлетини от вота на българите в неделя. ЦИК също така не е публикувала официални данни за  - 26.22% - най-ниската отчетена в Европейския съюз, а може да се окаже и най-ниската изобщо в демократичната история на България.При малко над 95% обработени СИК протоколи в РИК 17-те мандата се разпределят между пет партии - ГЕРБ, БСП, ДПС, ВМРО и Демократична България.Подредбата към момента е:Все още няма сигурност и официални данни един мандат при кого ще се разпредели - при ГЕРБ като седми мандат, което означава, че и Лиляна Павлова ще бъде изпратена в Брюксел, или като втори мандат за ВМРО.Също така интригата за разместванията с преференциите остава, като те биха се отразили най-вече в листата на БСП, отражение биха имали и в листата на ВМРО, където се смята, че предпочитанията на гражданите са изстреляли режисьора Андрей Слабаков на втора позиция, измествайки депутатът Юлиян Ангелов.В листата на ГЕРБ не се очакват размествания след преференциалния вот. Това означава, че в следващия Европейски парламент влизат водачът на листата Мария Габриел, Андрей Ковачев, Андрей Новаков, Ева Майдел, Асим Адемов, Александър Йорданов. Евентуално и Лиляна Павлова.Пренареждане обаче има в листата на БСП. Водач там се очаква да остане Елена Йончева, но на втора позиция, благодарение на преференциите, се изкачва Сергей Станишев. Останалите три от общо петте места в европарламента, които печели левицата, ще бъдат заети от Петър Витанов, Цветелина Пенкова и Иво Христов.ДПС би разполагало с трима евродепутати. Въпреки че водач на листата е Мустафа Карадайъ, още в изборната нощ стана ясно, че той се отказва от мястото си, което прави първи Делян Пеевски. Все още се спекулира дали Пеевски няма също да се откаже, както направи това на предишните евроизбори. ако не го направи и ако няма размествания заради преференциалния вот (каквито при ДПС не се очакват), движението ще изпрати в Брюксел Делян Пеевски, Илхан Кючук, Искра Михайлова.От своя страна ВМРО печели един сигурен мандат и за в ЕП заминава (или по-точно се връща) водачът на листата Ангел Джамбазки. Въпросът за втория мандат стои.\"Демократична България\" е . В нейната листа също няма размествания, което означава, че тя ще изпрати в следващия европарламент Радан Кънев.", "date": "2019.05.28", "title": "Един мандат между Слабаков и Павлова, ВМРО убедени за два мандата"}
{"url": "https://news.bg/world/arestuvaha-dvama-balgari-v-delhi-za-iztochvane-na-bankovi-karti.html", "text": "Двама български граждани са задържани в Делхи за източване на банкови карти, информира БНР.Сънародниците ни са арестувани за инсталирането на скимиращо устройство и камера на банкомат в луксозния търговски комплекс \"Хан Маркетв\" в индийската столица Делхи, пишат местни медии.Самоличността на единия от двамата българи е ясна - 37-годишен мъж на име Цветелин Ангелов. Той е бил задържан в крачка на място.Другият българите - 42-годишен мъж на име Руслан. Той е отведен от 5-звезден хотел, където двамата били отседнали от 2 седмици.Властите в Индия информират, че арестуваните са били на територията на страната и през месеците февруари и април 2019 година, както и през месец декември 2018 година.Всеки път българите копирали около 200 банкови карти и след това източвали сумите в тях. След \"ударите\" двамата се прибирали в България.От двамата сънародници са иззети общо 360 щатски долара.Освен валутата полицаите в Делхи намерили в хотелската стая скимиращо устройство и две устройства за копиране на ПИН от картите.\"По време на разпит те признали, че посещават Индия често и търсят препълнени търговски локации, за да инсталират устройства за клониране на банкови карти\", обяснява представител на местната полиция.", "date": "2019.05.28", "title": "Арестуваха двама българи в Делхи за източване на банкови карти"}
{"url": "https://news.bg/world/dzheremi-hant-torite-shte-badat-unishtozheni-ako-ima-predsrochni-izbori-predi-brekzit.html", "text": "Консервативната партия ще извърши \"политическо самоубийство\", ако се опита да принуди страната да напусне ЕС без споразумение тази есен, а също така ще изгуби, ако организира предсрочни избори.Това предупреждение отправи външният министър на Великобритания Джереми Хънт, цитиран от \"Политико\".Кандидатът за лидер на торите отбеляза, че от резултатите от евроизборите става ясно, че партията ще бъде \"унищожена\", ако организира предсрочни избори преди Великобритания да напусне ЕС.\"Атакувана от Партия \"Брекзит\" от дясно и Либералните демократи от ляво, ние сме изправени пред изчезване\", пише той в статия за \"Дейли телеграф\".Той коментира конкурентите си за лидерския пост в Консервативната партия Борис Джонсън, Доминик Рааб и Естер Маквей, които обявиха, че ще извадят страната от ЕС на 31 октомври, без значение дали ще бъде без споразумение.Всеки премиер, който обещае да се напусне ЕС на конкретна дата - без да има време за предоговаряне или прокарване на ново споразумение - ще изпрати страната към парламентарни избори в момент, когато парламентът се опитва да го предотврати. Опитите да се изведе страната от ЕС без споразумение чрез парламентарни избори не са решение, това е политическо самоубийство, което ще постави лидера на Лейбъристката партия Джереми Корбин на премиерския пост до Коледа, алармира той.Пред Би Би Си Хънт коментира, че ако не разрешат кризата около Брекзит, ще бъдат изправени пред политическа криза, която ще е по-голяма от отношенията с ЕС, която \"може да доведе до унищожението на нашата партийна система и да сложи край на партията ми\".Според него торите \"тежко ще бъдат наказани\", ако има предсрочни избори.", "date": "2019.05.28", "title": "Джереми Хънт: Торите ще бъдат унищожени, ако има предсрочни избори преди Брекзит"}
{"url": "https://news.bg/int-politics/misiyata-na-nato-prizovava-za-spokoystvie-v-kosovo.html", "text": "Мисията ръководена от НАТО в Косово, призовава всички хора в страната да останат спокойни, добавяйки, че тя наблюдава отблизо полицейската операция на север, съобщава АП.Говорителят на КФОР полковник Винченцо Грасо заяви, че наблюдават и координират с властите, но войските на НАТО не са в готовност.\"Ние знаем за продължаващата полицейска операция. Наблюдаваме ситуацията и приканваме всички да останат спокойни и да не ескалира насилие\", допълва той.", "date": "2019.05.28", "title": "Мисията на НАТО призовава за спокойствие в Косово"}
{"url": "https://news.bg/crime/petima-poluchiha-obvineniya-za-napadenieto-nad-politsai-v-plevensko.html", "text": "Районната прокуратура в Плевен удължи мярката за неотклонение и задържа за срок до 72 часа 5 лица от селата Буковлък и Дисевица, информира \"24 часа\". Те бяха задържани за хулигански действия, съпротива при арест и посегателство върху полицейски служители при два различни случая.Припомняме, в деня на изборите от местни жители заради забележка за силна музика и нарушаване на нощната тишина. Полицаите, които се отзовали на сигнала, бяха посрещнали от група от 10 души, въоръжени с дървени колове, вили и коси.В хода на разследването по случая бяха образувани две наказателни производства. Като обвиняеми бяха привлечени трима души.В село Дисевица , след като започнали да нанасят удари с дървени колове по полицейски служители, които провеждали оперативни действия.И петимата посочени по-горе са привлечени като обвиняеми. Предстои държавното обвинение да поиска постоянното им задържане.", "date": "2019.05.28", "title": "Петима получиха обвинения за нападението над полицаи в Плевенско "}
{"url": "https://news.bg/world/ruski-uchen-razsledval-prestapleniyata-na-stalin-e-osaden-na-9-g-zatvor-za-pedofiliya.html", "text": "Бивш директор на музей, който е проучвал масов гроб с останките на хиляди хора, застреляни при диктатурата на съветския лидер Йосиф Сталин, е осъден на 9 г. затвор за педофилия, информира радио \"Свободна Европа\".Сергей Колтирин, който е признат за виновен и осъден заедно с Юрий Носов в град Медвежиегорск в Северозападна Русия, е вторият историк, проучвал масов гроб в местността Сандармох, който е съден по престъпления, свързани със сексуално посегателство над деца.Съдебните процеси будят подозрение, че властите искат да затворят устата на руснаци, които се опитват да разкрият доказателства за престъпленията на Сталин.Колтрин и Носов, които са задържани през октомври 2018 г. и съдени при закрити врата, са признати за виновни в сексуално посегателство над непълнолетно момче. Носов е осъден на 11 г. затвор.Отделно се води втори процес срещу руския историк Юрий Дмитриев, който веднъж беше оправдан по обвинения в детска порнография. Вторият процес продължава при закрити врата в столицата на Карелия Петрозаводск. Дмитриев започна да документира Сандармох през 90-те г. на XX век.Дмитриев, който ръководи в Карелия клона на базираната в Москва правозащитна организация \"Мемориал\", се опитва да разобличи мащаба на престъпленията на Сталин, което не се одобрява от руския лидер Владимир Путин.Дмитриев беше арестуван през 2016 г. по обвинения в детска порнография, след като са били открити снимки в компютъра на доведената му дъщеря. Той беше оправдан през септември 2018 г., но Върховният съд в Карелия нареди нов процес.Историкът е в ареста от юни и сега тече процес срещу него по обвинения в сексуално посегателство над дете на възраст под 14 г.Путин обвинява критиците в Русия в използване на \"прекалената демонизация\" на Сталин, за да покажат, че днешна Русия носи някакви рождени белези на Сталинизма.", "date": "2019.05.28", "title": "Руски учен, разследвал престъпленията на Сталин, е осъден на 9 г. затвор за педофилия"}
{"url": "https://news.bg/int-politics/iskat-ostavkata-na-shefkata-na-sotsialdemokratite-v-germaniya-ot-parlamentarniya-post.html", "text": "Председателката на Германската социалдемократическа партия (ГСДП) Андреа Налес ще бъде призована да подаде оставка като водач на парламентарната група на партията на кризисна среща в сряда след двойното изборно поражение на лявоцентристката формация. Това са заявили трима депутати от ГСДП, цитирани от \"Ройтерс\".Социалдемократите, които са в коалиция с консерваторите на Ангела Меркел, загубиха изборите в неделя в северната провинция Бремен за първи път от 73 години, а също така претърпяха тежка загуба в изборите за Европейски парламент.Налес, която съвместява постовете председател на ГСДП и шеф на парламентарната група на партията в Бундестага, вече призова за провеждането на гласуване за парламентарния пост през следващата седмица, възвестявайки още сътресения за управляващата коалиция, която вече е засегната от вътрешни борби.Трима депутати от ГСДП са уточнили за \"Ройтерс\", че групата е организирала кризисно заседание в парламента в сряда.\"Сега или никога ние се нуждаем от ново начало, включително и като персонален състав. Това определено не може да продължава по този начин\", изтъкна един от депутатите, пожелал да остане анонимен.Натискът върху Налес да се оттегли нараства, добавил депутатът.Друг депутат от ГСДП обаче е коментирал, че в момента не се обсъжда друг кандидат, който да замести Налес. \"Не съм запознат някой да иска да започне революцията сега\", посочи той.Позицията на Налес като партиен лидер ще бъде силно отслабена, ако загуби изборите за председател на групата през следващата седмица. Това също така би окуражило лявата фракция в ГСДП, която би предпочела партията да напусне коалицията с Меркел.Всяко решение за излизане от коалицията може да предизвика предсрочни избори или евентуален нов съюз. През септември и октомври трябва да се проведат избори в още три провинции, всички част от бившата ГДР, където крайнодястата партия \"Алтернатива за Германия\" е силна.", "date": "2019.05.28", "title": "Искат оставката на шефката на социалдемократите в Германия от парламентарния пост"}
{"url": "https://news.bg/regions/otkriha-blizo-70-000-kontrabandni-tsigari-v-selski-dvor.html", "text": "Откриха близо 70 000 контрабандни цигари в селски двор, съобщават от Областната дирекция на МВР във Видин.При полицейска акция, проведена снощи в село Воднянци, са били иззети общо 7 мастербокса с 345 стека (69 000 къса) цигари без бандерол.Контрабандната стока била открита край оградата на частен имот.45-годишният собственик на къщата и 23-годишният му син са задържани за 24 часа.Работата по случая продължава. Образувано е досъдебно производство.", "date": "2019.05.28", "title": "Откриха близо 70 000 контрабандни цигари в селски двор"}
{"url": "https://news.bg/int-politics/silvio-berluskoni-stana-evrodeputat.html", "text": "Бившият премиер на Италия Силвио Берлускони стана евродепутат. Ексцентричният политик, който беше отлъчен от държавните дела в своята страна, отново набира популярност и това е изгодно за Брюксел - Берлускони може да обедини достатъчно голям брой избиратели. При това, той има приятелски отношения с Владимир Путин и дори е посещавал Крим, пише Газета.ру.Припомняме, преди четири дни Берлускони бе един от петимата кандидати за евродепутати, обявени за \"негодни за участие във вота за Европейски парламент\". Становището бе на Комисията за борба с мафията към италианския парламент, по информация на AFP.Le Repubblica пише, че той успя да привлече поддръжката на 557 хил. избиратели, което го направи най-популярният кандидат от партията \"Форца Италия\".Евродепутатството е  за 82-годишния политик. Берлускони е известен с ексцентричното си поведение, но е на по-умерени политически позиции, в сравнение с италианските евроскептици.Бившият италиански премиер заяви, че независимо от съобщението за неговата хоспитализация заради болки в бъбреците, той е в добра форма, съобщи Reuters. Освен това, той възнамерява да се върне към политическия живот.През ноември 2017 г. Берлускони се опита да се върне в италианската политика чрез съда. Той бе осъден на четири години затвор, след това срокът бе намален до една година.Освен това заради преклонната му възраст затворът бе заменен с обществено полезен труд в един от домовете за стари хора. Берлускони в своята жалба до ЕСПЧ заяви, че разглеждайки делото, съдебните органи на Италия са нарушили правата му като му забранили възможността да бъде номиниран на изборна длъжност и смятал за излишна тази забрана.Независимо от преклонната възраст на Берлускони, неговите поддръжници уверяват, че той се намира в добра форма. През 2011 г., когато скандалите с негово участие бяха в апогея си, неговата популярност бе на най-ниско ниво, сега политическите коментатори му предричаха успех на бъдещите избори.Берлускони поддържа активно приятелство с руския президент Владимир Путин, който му отговаря с взаимност. Политиците дори си общуват на \"ти\". Бившият премиер изпрати на Путин юбилеен комплект, на който дизайнерът е изобразил Путин и Берлускони, които се ръкуват. Берлускони стан най-високопоставеният от бившите държавници, който посети Крим след като той бе присъединен към Русия.Според доцента от катедрата за европейско право на МГИМО Николай Топорнин, това, което се случи с Берлускони, може да \"постави кръст на кариерата на всеки европейски политик\", но само бившият премиер е особен случай: \"Той както преди има авторитет пред значителна част от населението\", заяви експертът.", "date": "2019.05.28", "title": "Силвио Берлускони стана евродепутат"}
{"url": "https://news.bg/world/vishegradskata-chetvorka-predlaga-marosh-shefchovich-za-predsedatel-na-ek.html", "text": "Четири бивши комунистически държави от Централна Европа предложиха заместник-председателя на Европейската комисия Марош Шефчович за нов лидер на Комисията, пише чешкият вестник Hospodarske Noviny, цитиран от \"Ройтерс\".Позовавайки се на източници от Чехия и ЕС, вестникът пояснява, че Чехия, Словакия, Унгария и Полша - известни като Вишеградската четворка, също могат да настояват Шефчович, дипломат от кариерата, да заеме поста шеф за външната политика на ЕС, ако не получи Европейската комисия.Тази вечер лидерите на ЕС ще обсъдят резултатите от изборите за Европейски парламент и кандидатите за основните постове в Общността.Завършил образованието си в Москва, 52-годишният Шефчович е член на Комисията от 2009 г. и в момента е с ресор енергийната политика на ЕС.Той беше подкрепен от Смер, лявата партия, която доминира в словашката политика от 2006 г., на президентските избори в Словакия през март, но изгуби от либералния адвокат Зузана Чапутова.През миналата година той обяви, че ще се бори за поста лидер на ЕК, но по-късно оттегли кандидатурата си и подкрепи холандеца Франс Тимерманс.В Брюксел Шефчович не се разглежда като силен кандидат за председател на Европейската комисия.", "date": "2019.05.28", "title": "Вишеградската четворка предлага Марош Шефчович за председател на ЕК"}
{"url": "https://news.bg/int-politics/oon-v-kosovo-prizova-za-nezabavno-osvobozhdavane-na-zadarzhani-sluzhiteli.html", "text": "Специалният представител на генералния секретар и ръководител на мисията на ООН в Косово Захир Танин призова за незабавното освобождаване на задържаните служителите на организация, съобщава ООН, цитирано от АП.\"Всяка вреда за персонала на ООН ще бъде посрещната с най-висока степен на дипломатически и международни правни мерки\", се казва в документа.Захир Танин също призова \"всички страни да спазват принципите на правовата държава ... и да помогнат за възстановяването на спокойствието и сигурността в региона\".Съобщава се, че двама служители на мисията на ООН в Косово - UNMIK, които преди това са задържани от косовската полиция, са отведени в болница. По-рано, сръбският президент съобщи за един задържан представител на ООН. ООН \"следи със сериозно безпокойство събитията в северната част на Косово, включително задържането на двама служители на ООН от косовската полиция при изпълнение на техните задължения. Впоследствие двамата са прехвърлени в болницата за лечение на наранявания. Ние установяваме точните обстоятелства на инцидента в тясна координация с всички международни агенции на място\".Руското външно министерство заяви също, че един от служителите на ООН е руснак и е осъди Косово за разпалване на напрежение със Сърбия.Националността на другия служител не известна към момента. По последна информация, задържаният руснак е освободен. Руският посланик в Белград Александър Чепурин заяви по-рано, че \"ние сме възмутени от провокацията. Изискваме незабавно освобождаване на руския гражданин и установяване на отговорността за всички отговорни за този инцидент.\"Президентът на Косово Хашим Тачи заяви, че руският гражданин е \"замаскиран под дипломатическият воал, за да пречи на полицейската операция.\"", "date": "2019.05.28", "title": " ООН в Косово призова за незабавно освобождаване на задържани служители"}
{"url": "https://news.bg/int-politics/revolyutsionnata-gvardiya-na-iran-ne-se-strahuva-ot-voyna-sas-sasht.html", "text": "Влиятелната Революционна гвардия на Иран обяви, че не се страхува от евентуална война със САЩ и твърди, че Америка не е станала по-мощна, съобщава \"Асошиейтед прес\".Коментарите на говорителя на гвардията ген. Рамазан Шариф бяха направени, след като напрежението между Вашингтон и Техеран се изостри заради разполагането от страна на Америка на самолетоносач и бомбардировачи B-52 в Персийския залив във връзка с все още неизяснена заплаха, която усеща от Техеран.САЩ също така планират да изпратят 900 допълнителни войници към 600-те, които вече се намират в Близкия изток и да удължат техния престой.Шариф каза пред журналисти, че паравоенната гвардия не \"подкрепя впускането в каквато и да било война\", докато в същото време не се \"страхуват от избухването на война\".Ген. Шариф подчерта, че \"врагът не е по-силен от преди\".", "date": "2019.05.28", "title": "Революционната гвардия на Иран не се страхува от война със САЩ"}
{"url": "https://news.bg/society/boil-banov-nagradi-sas-zlaten-vek-belezhiti-balgarski-deytsi.html", "text": "\"С особено вълнение се радвам да поощря творците, дейците, които изразяват същността на българската култура.\"Това заяви министърът на културата Боил Банов на официална церемония в Художествената галерия Квадрат 500, където Министерството награди бележити дейци за своя принос към разпространението на българската култура по случай празника на българската писменост и култура 24 май.Ивайло Василев, който изучава пиано в Националното музикално училище, беше отличен с приз като един от най-младите хора на изкуството.Най-голямото отличие на министерството \"Златен век\" огърлие и грамота получи композиторът Стефан Димитров.\"Сигурен съм, че много мои колеги заслужават същото и дай Боже да го доживеят, това е наистина огромна чест за мен\", подчерта той.Аделина Филева, директорът на Софийска градска художествена галерия бе отличена също с приза \"Златен век\".Сред наградените в тази категория бяха актьорът Досьо Досев, балетиста Бисер Деянов и художникът, карикатуристът и режисьор Анри Кулев.В различните категории министър Банов награди още актрисата Мая Новоселска, хореографа Любчо Василев, музиканта Валентин Геров, кинооператора Христо Тотев, председателя на НЧ \"Добри Войников 1856\" Николай Николов.Отличия получиха още изтъкнати археолози, музиканти, писатели, преводачи, музейни и читалищни работници, оператори, артисти и др.С грамота за принос в развитието и популяризирането на българската култура и изкуство бяха удостоени и няколко институции - читалищата \"Напредък 1869\" - Пирдоп, \"Напредък 1869\" - Г. Оряховица, \"Надежда 1869\" - Велико Търново и \"Орфееви гори 1870\" - Смолян.В категория \"меценат на годината\" бе отличен Петър Михайлов Кауков.На официалната церемония присъстваха началникът на кабинета на министъра на културата г-жа Ваня Бедрова, зам.-министрите на културата Амелия Гешева и Румен Димитров, директори на дирекции в МК.В началото на награждаването и между отделните категории гостите бяха поздравени с музикални изпълнения от  от НМУ \"Любомир Пипков\" и  от \"Софийски солисти\" и  на Софийската филхармония, които бяха също сред отличените. В края на церемонията традиционно прозвуча и химнът в чест на Светите братя Кирил и Методий: \"Върви, народе, възродени\".От Министерството на културата изпратиха пълен списък на наградените за Деня на българската просвета и култура:С Грамота и награда на Министерството на културата \"Златен век\" - огърлие, за изключителен принос в развитието и популяризирането на българската култура и изкуство и по повод 24 май - Ден на българската просвета и култура и на славянската писменост, се отличават:Аделина Костадинова Филева - изкуствовед, директор на Софийска градска художествена галерияСтефан Димитров, композитор и телевизионен продуцент, автор на поп и филмова музикаДосьо Досев - актьорДоц. Бисер Деянов - балетистАнри Кулев - художник, карикатурист и режисьорС Грамота и награда на Министерството на културата \"Златен век\" - звезда, за значим принос в развитието и популяризирането на българската култура и изкуство и по повод 24 май - Ден на българската просвета и култура и на славянската писменост, се отличават:Мая Новоселска - актрисаЛюбчо Стефанов Василев - хореографВалентин Тодоров Геров - музикант, виолистНиколай Николов - председател на настоятелството на НЧ \"Добри Войников 1856\" - ШуменХристо Тотев - кинооператорС Грамота и почетен знак \"Печат на Цар Симеон Велики\" - златен, за принос в развитието и популяризирането на българската култура и изкуство и по повод 24 май - Ден на българската просвета и култура и на славянската писменост, се отличават:Проф. Андриана Нейкова - архивист и изследователМая Бежанска - актрисаВенелин Шурелов - художник, сценографПроф. Ирена Петева - ректор, библиотечно-информационна дейностДимитър Бечев Димитров - директор на РБ \"Г. С. Раковски\" - ЯмболСавина Христова Цонева - директор на РБ \"Априлов-Палаузов\" - ГабровоДаниела Недялкова - директор на РБ \"П. Павлович\" - СилистраДоц. Костадин Атанасов Кисьов - директор на Регионален археологически музей - ПловдивКрасимира Чолакова - директор на РИМ - ГабровоЙордан Колев - директор на ХГ - СилистраГалена Радославова - Чобанова - директор на РИМ - РазградСтефан Шивачев - директор на РИМ - ПловдивКрасимир Костов - операторБорис Фичев - вариететен артистВлади Киров Владев - сценаристМарияна Вълканова - звукорежисьорАтанас Янакиев - художникАнна Петкова - режисьорКоста Биков - режисьорС Грамота и почетен знак \"Печат на Цар Симеон Велики\" - сребърен, за принос в развитието и популяризирането на българската култура и изкуство и по повод 24 май - Ден на българската просвета и култура и на славянската писменост, се отличават:Йовка Йовчева Петкова - главен библиотекар в библиотека при НЧ \"Д. Сивков\" - Нова ЗагораПроф. Анна Лилова - преводачПроф. Весела Кацарова - преводачВеселина Енева - гл. уредник в Национален политехнически музейБета Хараланова - гл. асистент в РИМ - ШуменГалина Миленкова - директор на Общински исторически музей - Гоце ДелчевАнгел Джунински - диригент - БелоградчикВаско Тодоров Димов - хореограф - ХасковоКрасимира Ятакчиева - началник отдел \"Култура\" в Областна администрация - ТополовградСтефан Стайчев - дългогодишен директор на Драматично-куклен театър СилистраИван Караславов - председател на настоятелството на НЧ \"Св. Св. Кирил и Методий 1894\" - ПървомайАтанас Петров - председател на настоятелството на Народно читалище \"Напредък 1869\" - Горна ОряховицаС Грамота за принос в развитието и популяризирането на българската култура и изкуство и по повод 24 май - Ден на българската просвета и култура и на славянската писменост, се отличават:Мария Далакчиева - Леринска - преводачЙордан Василев - преводачАнита Комитска - директор на историческия музей в ЧипровциНикола Стоянов Стоянов - художник-реставраторВелина Атанасова Славова - библиотекар при НЧ \"Напредък 1903\" - Павел БаняГинка Томева - читалищен деятел от с. ЕлшицаНадежда Димкова Станева - секретар на НЧ \"Д. Славов 1900\" с. Ганчовец, общ. ДряновоСадие Мехмед Махмуд - секретар на НЧ \"Хр. Ботев 1948\", с. Руйно, общ. ДуловоС Грамота за творчески постижения и по повод 24 май - Ден на българската просвета и култура и на славянската писменост, се отличават:Маргарита Илиева - пианистСтоимен Пеев - цигуларМаксима Боева - режисьорЕлица Петкова - режисьорЛюбомир Генчев - актьорБоян Арсов - актьорИва Тодорова - актрисаАнелия Димитрова - прима балеринаИвайло Василев - музикантС Грамота за принос в развитието и популяризирането на българската култура и изкуство и по повод 24 май - Ден на българската просвета и култура и на славянската писменост, се отличават:НЧ \"Св. Св. \"Кирил и Методий 1894\" - ТополовградНЧ \"Напредък 1869\" - ПирдопНЧ \"Напредък 1869\" - Г. ОряховицаНЧ \"Надежда 1869\" - В. ТърновоНЧ \"Орфееви гори 1870\" - гр. Смолян, кв. \"Райково\"С Грамота за принос в популяризирането на българската култура и по повод 24 май - Ден на българската просвета и култура и на славянската писменост, се отличават:Дора Делийска - пианистка, Виена, АвстрияХанс Шрамел - кмет на Голс, обл. Бургенланд, АвстрияПроф. Улрих Ганзерт - художник, Виена, АвстрияБертхилд Цирл - художник, Виена, АвстрияМонсеньор Мариан Гавенда - свещеник в епархия Девин, Словакияпроф. Красимир Станчев - преподавател но славянска филология в Рим, ИталияНели Атанасова - президент на \"Културна асоциация \"Феникс\", Рим, ИталияПроф. д-р Герд-Винанд Имайер - почетен консул на България в провинции Хамбург, Шлезвиг-Холщайн, Долна Саксония и Бремен, ГерманияГергана Науман - председател на дружество \"Българи(я)\" в Хановер, ГерманияЮ Джъхъ - преводач, КитайМеценат на годината - 2018 г. - Петър Михайлов Кауков.", "date": "2019.05.28", "title": "Боил Банов награди със \"Златен век\" бележити български дейци"}
