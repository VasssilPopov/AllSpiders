{"url": "https://news.bg/int-politics/v-blizko-badeshte-e-vazmozhen-dialog-sas-severna-koreya-smyata-tilarsan.html", "text": "В близко бъдеще е възможен диалог със Северна Корея. В това е убеден американският държавен секретар Рекс Тилърсън, предаде \"Гардиън\".Той коментира със задоволство сдържаната реакция на Пхенян след поредните санкции, които бяха наложени на страната. По думите му, след приемането на санкциите няма данни за нова активност от Пхенян. Той се надява това да продължи. Американски представители обаче предупреждават, че Вашингтон си запазва правото да се защити от бъдещи провокации.Новите санкционирани китайски и руски компании и физически лица от САЩ допълват санкциите на ООН, наложени по-рано през месеца в отговор на пет изпитания на ядрени оръжия от страна на Северна Корея, както и на тестовото изстрелване на четири балистични ракети с далечен обсег. Северна Корея е под санкции от ООН от 2006 г. заради оръжейните си програми.Възпиращият ядрен арсенал на Северна Корея никога няма да бъде предмет на преговори. Това обяви по-рано постоянният представител на Пхенян в Конференцията по разоръжаването под егидата на ООН.Предприетите от КНДР мерки за укрепването на нейната ядрена възпираща сила и разработването на междуконтинентални ракети е оправдан и законен избор за самоотбрана срещу такива несъмнени и реални заплахи\", подчерта представителят на Северна Корея по адрес на \"постоянните ядрени заплахи\" от страна на САЩ.\"Докато враждебната политика и ядрените заплахи на САЩ остават непроменени, Северна Корея никога няма да постави на масата за преговорите своите ядрени възпиращи сили за самоотбрана\", изтъкна още севернокорейският постоянен представител.Също така шарже д\"афер на Северна Корея в Русия обяви, че Пхенян бил привършил приготовленията за удар по американската тихоокеанска територия о. Гуам и бил готов да го осъществи в случай на \"провокация\".", "date": "2017.08.22", "title": "В близко бъдеще е възможен диалог със Северна Корея, смята Тилърсън"}
{"url": "https://news.bg/int-politics/polsha-zasilva-otbranata-si-chrez-obuchenie-na-studenti-dobrovoltsi.html", "text": "Военното министерство на Полша обяви, че започва нова програма за засилване на отбраната на страната, като предлага военно обучение на студенти доброволци, съобщава \"Асошиейтед прес\".Полша полага усилия да увеличи отбранителните си способности на фона на опасения за сигурността в региона, повдигнати от военната активност на Русия. За тази цел тя модернизира своето военно снаряжение и увеличава капацитета от човешки ресурси.\"Академията легион\" предлага да извърши теоретично и практическо военно обучение на около 10 хил. доброволци през тази учебна година. Те ще увеличат военната мощ на Полша в резерва.Представители от военното министерство и висшето образование подписаха споразумение в понеделник, само няколко седмици преди съседките Беларус и Русия да проведат големи военни учения в Беларус.Полша също така създаде нова доброволна военна структура, наречена \"Териториална отбранителна сила\", която ще наброява около 53 хил. души през 2019 г.", "date": "2017.08.22", "title": "Полша засилва отбраната си чрез обучение на студенти доброволци"}
{"url": "https://news.bg/health/nad-80-sluchaya-na-bolni-ot-hepatit-detsa-v-lukovit.html", "text": "Броят на болните от хепатит А в Ловеч и Луковит продължава да расте.Само за една седмица са регистрирани 17 нови случая на болни деца в Луковит. Нарастват и регистрираните случаи на болни в Ловеч, съобщи БНР.Така броят на болните деца от хепатит А в ромския кварта \"Изток\" в Луковит вече са е над 80. Стана ясно и че в 9 от регистрираните нови случаи става въпрос за член от семейство, в което вече има болни от хепатит.Припомняме, Регионалната здравна инспекция в Ловеч предприе действия по дезинфекция на 59 къщи в квартал \"Изток\" на Луковит. Въпреки това болестта продължава да се разпространява.В Ловеч също са установени 5 нови случая на заболели от хепатит А. В сравнение с болните в Луковит обаче броят им остава значително по-малък. Случай е бил регистриран и в село Тодоричене, община Луковит.", "date": "2017.08.22", "title": "Над 80 случая на болни от хепатит деца в Луковит"}
{"url": "https://news.bg/world/teroristite-ot-barselona-planirali-po-golyama-ataka.html", "text": "Един от заподозрените терористи от Барселона е признал в съда, че е била планирана по-голяма атака, съобщиха съдебни източници, цитирани от БиБиСи.Мохамед Хули Чемлал е дал свидетелски показания в съд в Мадрид, където четиримата оцелели заподозрени се явяват днес.Той е бил ранен при експлозията, която практически разруши къща в град Алканар миналата сряда, ден преди нападението с микробуса в центъра на Барселона. Там се оказа, че терористите са боравили с експлозив, известен като \"Майката на сатаната\", който е много нестабилен. 15 души бяха убити и повече от 100 бяха ранени в серия от нападения в и около Барселона.Осем от членовете на терористичната клетка са мъртви - двама бяха убити при експлозията в Алканар, а шестима бяха застреляни по-късно от полицията.Последният заподозрян беше ликвидиран в лозов масив западно от Барселона вчера.Оцелелите заподозрени бяха преместени, при засилени мерки за сигурност, от Барселона в Мадрид за днешното изслушване в съда.Съдията Фернандо Андеу се очаква да прочете обвиненията срещу тях, които вероятно ще бъдат за тероризъм, убийство и притежаването на оръжия.Другите заподозрени в съда са:- 28-годишният Дрис Укабир. Неговият паспорт беше намерен в микробуса, които прегази десетки хора на бул. \"Рамбла\" в Барселона, но той твърди, че неговият брат - Муса, който беше ликвидиран при атаката в град Камбрилс, е откраднал неговите документи.- 27-годишният Мохамед Аала, който е собственик на \"Ауди\"-то, с което беше извършена атаката в Камбрилс.- 34-годишният Сахал ал Кариб, който е обвинен в управлението на интернет кафе в Рипол, използвано за изпращане на пари в Мароко.Съдията ще реши дали заподозрените да бъдат оставени в ареста и да откаже пускането им под гаранция, както поиска прокуратурата.Освен двамата загинали при експлозията в къщата в Алканар, петима терористи бяха застреляни от полицията след атаката в Камбрилс, която беше извършена часове след тази в Барселона.Вчера полицията ликвидира и 22-годишният мароканец Юнес Абуяакуб, който се смята, че е шофирал микробуса на бул. \"Рамбла\".", "date": "2017.08.22", "title": "Терористите от Барселона планирали по-голяма атака"}
{"url": "https://news.bg/regions/proveryavat-zavedenie-v-harmanli-nachislilo-taksa-nishto-1-chas.html", "text": "След подаден сигнал министърът на туризма Николина Ангелкова разпореди проверка на заведение в град Харманли, за което се твърди, че начислява такса за престой без консумация.Според депозирания сигнал от клиент на 15 август той посетил заведение в Харманли, но не консумирал нищо от заведението. След това обаче посетителят бил заставен да плати такса \"нищо - 1 час\", възлизаща на 5 лева.На касовата бележка ясно се вижда, че клиентът наистина е бил таксуван за престоя си, макар и да не е консумирал нищо в заведението. Излиза, че 1 час престой в заведението струва по-скъпо от това клиентът да си поръча нещо и да не плаща 5 лева такса за \"нищо - 1 час\".От бележката става ясно и името на заведението - кафе-сладкарница \"Оскар\". Бележката била издадена в 22.25 часа.По случая Министерството на туризма е сезирало Комисията за защита на потребителите и Националната агенция по приходите. Предстои заведението да се бъде инспектирано в най-скоро време.Министерството на туризма призовава гражданите да бъдат бдителни към подобни ситуации и при необходимост да сигнализират за нередностите на телефон +359 2 90 46 833 или на и e-mail: .", "date": "2017.08.22", "title": "Проверяват заведение в Харманли, начислило такса \"нищо - 1 час\""}
{"url": "https://news.bg/int-politics/poroshenko-iska-savetat-za-sigurnost-da-obsadi-provokatsiite-na-severna-koreya.html", "text": "Украинският президент Петро Порошенко настоява Съветът за сигурност на ООН да разгледа на следващата си сесия поредните провокации на Северна Корея, предаде ТАСС. Той е поискал от външното министерство да повдигне въпроса.Това се казва в изявление от президентството. В изявлението се иска и Русия да прояви същата откритост по темата. Украйна по-рано опроверга публикацията на в. \"Ню Йорк таймс\", в която се твърди, че страната е доставяла ракетни двигатели на Северна Корея.Украйна никога не е доставяла ракетни двигатели или друга ракетна технология на Северна Корея. Това се казва в изявление на секретаря на Украинския съвет за национална сигурност Олександър Турчинов.Той не пропусна да обвини Кремъл, че пуска дезинформация, за да прикрие руското участие във въоръжаването на севернокорейския комунистически режим.\"Ню Йорк таймс\" съобщи, че украинската държавна фирма \"Южмаш\" е най-вероятният източник на двигателите, които през юли са били използвани за двата теста на междуконтинентални балистични ракети. Чрез тях Северна Корея показа, че е направила скок в ракетостроенето.", "date": "2017.08.22", "title": "Порошенко иска Съветът за сигурност да обсъди провокациите на Северна Корея"}
{"url": "https://news.bg/int-politics/makedoniya-otricha-da-e-shpionirala-sarbiya.html", "text": "Македония не е шпионирала Сърбия, нито пък е имала намерение. Това обяви македонският министър на външните работи Никола Димитров, съобщават македонските медии.Той отрече обвиненията на Белград, според които Македония извършва офанзива срещу Сърбия, подкрепяна от чужбина.\"Спекулациите могат само да ни навредят. Трябва да отворим пряк диалог\", настоя първият дипломат на Македония.Той подчерта, че Македония иска приятелски отношения със Сърбия, добавяйки, че утре ще разговаря по телефона със сръбския си колега Ивица Дачич.На пресконференция по-рано днес в Скопие вицепремиерът Буяр Османи, който отговора за евроинтеграцията, заяви, че Република Македония развива добросъседски отношения с всички страни в региона.Осани добави, че Скопие приветства готовността на сръбската страна за отстояване на приятелските отношения.Запитан дали поведението на Сърбия е свързано с кандидатурата на Косово за ЮНЕСКО, вицепремиерът отговори, че не трябва да се спекулира относно причините. По думите му, в момента Прищина не е готова с молбата за кандидатстване в ЮНЕСКО.В неделя Сърбия изтегли целия персонал на посолството си в Скопие. Вчера сръбският президент Александър Вучич заяви, че \"има доказателства за разузнавателна офанзива\" срещу Сърбия в Македония. ", "date": "2017.08.22", "title": "Македония отрича да е шпионирала Сърбия"}
{"url": "https://news.bg/crime/vandalizam-v-sofiyskata-dzhamiya-banya-basha.html", "text": "Тази нощ софийската джамия \"Кадъ Сейфуллах Ефенди\" отново е станала обект на вандализъм.По информация на Главното мюфтийство през нощта на 21 срещу 22 август джамията е станала обект на посегателство и вандализъм за пореден път, съобщи БГНЕС.Предполага се, че мъж, който страда от психично заболяване, е разбил входната врата на джамията. Мъжът счупил няколко прозореца, разбил дървени парапети и унищожил няколко религиозни книги.По първоначални данни мъжът не е бил с български произход.Извършителят на посегателството е бил задържан от органите на реда в столицата докато бил в джамията. Действията на полицията предотвратили по-сериозни щети в джамията.", "date": "2017.08.22", "title": "Вандализъм в софийската джамия \"Баня Башъ\""}
{"url": "https://news.bg/int-economics/bryuksel-razsledva-pridobivaneto-na-monsanto-ot-bayer.html", "text": "Европейската комисия (ЕК) е започнала разследване на планираното придобиване от страна на германската химическа и фармацевтична компания \"Байер\" на американската компания за пестициди \"Монсанто\", съобщава \"Асошиейтед прес\".ЕК, която следи за нормалното функциониране на конкуренцията в Европа, изтъкна, че има опасения, че сливането може да ограничи конкуренцията в области като пестициди и семена.\"Трябва да осигурим ефективна конкуренция, така че земеделските стопани да имат достъп до иновативни продукти, по-добро качество и също така да купуват продукти на конкурентни цени\", посочи еврокомисарят по конкуренцията Маргарете Вестагер.През септември миналата година \"Монсанто\" прие предложението на \"Байер\" да плати 57 млрд. долара на нейните акционери и да поеме задължения в размер на 9 млрд. долара. Ако сделката се осъществи, това ща създаде най-голямата компания в света за пестициди и семена.ЕК допълни, че ще проучи и дали това би попречило на достъпа на конкуренти до дистрибутори и земеделски стопани.\"Байер\" посочи в изявление, че \"очаква по-нататъшен преглед на предложеното придобиване на \"Монсанто\" заради размера и обхвата на сделката\".", "date": "2017.08.22", "title": "Брюксел разследва придобиването на \"Монсанто\" от \"Байер\""}
{"url": "https://news.bg/int-politics/prizovavat-filipinskiya-prezident-da-spre-voynata-sreshtu-narkorazprostranenieto.html", "text": "Президентът на Филипините Родриго Дутерте да спре войната срещу производството и разпространението на наркотици в страната, предаде \"Индипендънт\".Такива призиви бяха отправени след брутално убийство на ученик. Това поиска опозиционен сенатор, известен критик на Дутерте. 17-годишният е бил убит от полицията в столицата Манила и според разследващи няма данни той да е оказал съпротива.Семейството му отрича той да има нещо общо с наркокартелите. Припомняме, че Дутерте започна войната още с идването си на власт. Държавният глава призова не само органите на реда, но и населението да залавя и убива заподозрени в търговията с дрога, без те да стигат дори до процес. Стотици бяха убити, което доведе до много критики срещу него. ", "date": "2017.08.22", "title": "Призовават филипинския президент да спре войната срещу наркоразпространението "}
{"url": "https://news.bg/crime/momcheto-ubilo-11-godishnata-nikol-ostava-v-aresta.html", "text": "Окръжният съд в Бургас реши момчето, обвинено в убийството на 11-годишната Никол, да остане в ареста.По-рано днес ученикът Иван влезе в съдебната зала с белезници, за да чуе решението на съда за определянето на мярката му за неотклонение, съобщи Нова телевизия.Припомняме, прокуратурата поиска постоянен арест за ученика. Съдебното заседание се проведе при закрити врата.Пред медиите обвиняемият запази мълчание.Според адвоката на Иван по делото трябва да бъде назначена съдебно-психиатрична експертиза, защото имало сериозно разминаване между интелектуалното и възрастовото развитие на ученика. Според адвоката развитието на Иван било като на 10-годишен.Оказва се, че след като убил Никол, Иван започнал да играе на \"криеница\" и \"гоненица\" с приятелите си. Той не разбрал, че е убил 11-годишното момиче в асансьора. Научил за трагичния край на спора по-късно, по телевизията.Припомняме, на 20 август, неделя, 11-годишната Никол беше открита мъртва в асансьор в жилищен блок в бургаския квартал \"Меден Рудник\". Момичето е било умъртвено посредством удар с нож в областта на шията, като хладното оръжие е засегнало артерия.За престъплението полицията арестува друго дете - момче на 15-годишна възраст. След искане на Окръжната прокуратура в Бургас Иван беше задържан за срок до 72 ч. Вчера прокуратурата поиска момчето да бъде задържано за постоянно.Обвиняемият и жертвата се запознали в социална мрежа, след което си разменили телефоните. До деянието на Иван се стигнало след спор между двамата къде да пушат наргиле.Според адвоката на момчето Иван не целял убийство. Искал само да \"бодне\" момичето. Иван давал объркани отговори на всички въпроси. Той не посочил ясно мотивите за действията си. По думите на защитника наргилето е само едно от обясненията и причините за действията на Иван.Припомняме и че по-рано днес стана ясно, че 11-годишната Никол е имала повече от 3 000 приятелства в една от социалните мрежи.Стана ясно и че нито Никол, нито Иван живеят в близост до мястото, където беше намерено тялото на момичето. Не е ясно защо децата са били там.Родителите на Иван не присъстваха на делото, защото били на работа. Иван има и две сестри. Обвиняемият е завършил осми клас в СУ \"Петко Росен\" в квартал \"Меден рудник\".За деянието на Иван законът предвижда наказание \"лишаване от свобода\" за срок от 3 до 10 години.", "date": "2017.08.22", "title": "Момчето, убило 11-годишната Никол, остава в ареста"}
{"url": "https://news.bg/int-politics/sasht-udariha-s-novi-sanktsii-kitayski-i-ruski-kompanii-zaradi-severna-koreya.html", "text": "САЩ налагат санкции на китайски и руски компании и физически лица за подкрепа на оръжейните програми на Северна Корея, включително онези, които търгуват енергийни ресурси с Пхенян и помагат на севернокорейски юридически лица да получат достъп до САЩ и международната финансова система, съобщиха американските власти, цитирани от \"Ройтерс\".Службата за контрол на чуждестранните активи на САЩ посочи 10 компании от трети страни, включително шест с китайска собственост, една руска, една севернокорейска и две със седалище в Сингапур. Шестте физически лица включват четирима руснаци, един китаец и един севернокореец, според изявление на Министерството на финансите на САЩ.Новите санкционирани компании и физически лица допълват санкциите на ООН, наложени по-рано през месеца в отговор на пет изпитания на ядрени оръжия от страна на Северна Корея, както и на тестовото изстрелване на четири балистични ракети с далечен обсег. Северна Корея е под санкции от ООН от 2006 г. заради оръжейните си програми.", "date": "2017.08.22", "title": "САЩ удариха с нови санкции китайски и руски компании заради Северна Корея"}
{"url": "https://news.bg/regions/lozenets-skochi-sreshtu-stroezh-v-dvora-na-hram.html", "text": "Жителите на столичния квартал \"Лозенец\" скочиха срещу проект за строеж в двора на храма \"Преображение Господне\".Проектът предвижда в двора на храма да бъде построен ресторант, съобщи БНР.Според жителите на \"Лозенец\" имотът в двора на храма е бил дарен на църквата от един от най-богатите жителите на квартала.По думите на иконома на храма обаче само малка част от сградата, която ще се построи на имота, е предвидена за пекарна и заведение за хранене.Според иконом Василии Сариян обектът ще се използва за енорийски център. В сградата ще има и православен център и кухня за социално слаби.Икономът добави, че храма няма да има печалба от заведението, защото инвеститори са хората. Сградата щяла да се използва по този начин определен брой години, след което ще стане собственост изцяло на църквата. Икономът се надява тогава да бъде увеличена и помощта както към хората, така и към църквата и енорията.", "date": "2017.08.22", "title": "\"Лозенец\" скочи срещу строеж в двора на храм"}
{"url": "https://news.bg/regions/simvolichna-tsena-na-darvata-za-ogrev-zasegnati-ot-koroyad.html", "text": "Ръководството на Югозападното държавно предприятие е решило иглолистните дърва за огрев, които са засегнати от корояд, да се продават на символични цени.Определената цена е от 1 лев за кубик дърва за огрев, съобщи БНР.По този начин местните хора също ще се включат в процеса на борба срещу дървения корояд, който е унищожил хиляди декари от изкуствено засадените иглолистни гори.С мярката се цели и да се помогне на хората, които се отопляват на дърва и получават помощи за отопление. Припомняме, тази помощ възлиза на 320 лева.Припомняме и че 1 кубик от най-предпочитаната букова дървесина струва около 80 лева за кубик дърва в навечерието на зимния сезон.", "date": "2017.08.22", "title": "Символична цена на дървата за огрев, засегнати от корояд"}
{"url": "https://news.bg/int-politics/vse-oshte-ne-e-yasno-kolko-voenni-prashta-sasht-v-afganistan.html", "text": "Министърът на отбраната на САЩ Джим Матис не е взел решение колко военни да изпрати в Афганистан, за да се изпълни новата стратегия на президента Доналд Тръмп, предадоха световните информационни агенции. Това заяви той пред журналисти в Ирак. Предстои точният брой да се определи и тогава ще бъде оповестен. Може и да е този, който бе оповестен по-рано. По-рано президентът на САЩ Доналд Тръмп одобри документ за новата стратегия на Белия дом за Афганистан.Предвижда се в Афганистан да бъдат изпратени още 4000 американски военни, съобщава високопоставен служител, чието име не се назовава.Решението е взето на 19 август, при срещата на Тръмп с високопоставени военни в резиденцията Кемп Дейвид.Към момента в Афганистан има около 8400 американски военни и около 5000 от други партньорски държави от НАТО.", "date": "2017.08.22", "title": "Все още не е ясно колко военни праща САЩ в Афганистан "}
{"url": "https://news.bg/regions/varna-se-podgotvya-za-poseshtenieto-na-emanyuel-makron.html", "text": "В морската ни столица тече трескава подготовка за посрещането на президента на Франция Еманюел Макрон и съпругата му Брижит Макрон.Припомняме,  на 24 август, четвъртък.На 25 август Макрон ще се срещне с президента Румен Радев и премиера Борисов.Предвидено е във Варна Макрон да бъде настанен в правителствената резиденция \"Евксиноград\", в прочутото \"Слънчево бунгало\", съобщи Нова телевизия.Очаква се и френският президент да посети една от най-големите атракции в морската ни столица - сумилатора на корабен мостик в Центъра за интегрирано управление във Военноморското училище във Варна.Маршрутът на делегациите на президента Макрон остава в тайна.Във Варна се предвиждат засилени мерки за сигурност по време на визитата на държавния глава на Франция.Докато Макрон и Радев разговарят двете първи дами ще посетят Ботаническата градина в Балчик.Очаква се една от темите, който държавните глави ще обсъдят, да бъде свързана с така наречения \"социален дъмпинг\" във Франция, който според Макрон изправя френските работници пред нечестна трудова конкуренция, а причина за това били нископлатените работници от страните от Западна Европа.", "date": "2017.08.22", "title": "Варна се подготвя за посещението на Еманюел Макрон"}
{"url": "https://news.bg/society/sem-izslusha-kandidatite-za-shef-na-bnt.html", "text": "Съветът за електронни медии изслуша вчера останалите трима кандидати за генерален директор на Българската национална телевизия, предаде БНР.Припомняме, че до третия кръг достигнаха шестима. В понеделник бяха изслушани първите трима от кандидатите. Реформи и подобряване на финансовото състояние на БНТ, промени в начина на финансиране за външни продукции, технологично обновление и вглеждане в проблемите на обществото - това са водещите цели, които представиха пред СЕМ част от кандидатите за поста генерален директор на медията за следващите три години.Първи своята концепция представи спортният журналист Сашо Йовков. Като основен свой приоритет той вижда в мултиканалността на БНТ и нейната мултимедийност.Бившият директор на БНР Валерий Тодоров смята, че бъдещето на телевизията е в многообразието на съдържанието. Той предлага БНТ HD да се запази и да се доразвие като спортен канал на БНТ, а БНТ 2 да е основно културен канал.\"БНТ - алтернатива на търговските телевизии\" е заглавието на концепцията на Тома Иванов, бивш финансов директор на телевизията. Три са неговите принципи в работата - приемственост, екипност и диалогичност. До края на своя мандат той обещава да няма бюджетен дефицит в БНТ, а приходите на телевизията да се увеличат с 25%.Критична концепция за състоянието на БНТ и нужните промени в нея представи Иван Гарелов, който настоява за реална конкуренция между обществената и търговските телевизии. Журналистът с 21 години трудов стаж в БНТ предлага и промени в малките канали на медията. БНТ 2 сега вижда като кошче за по-некачествени програми, а БНТ Свят се правила като за въображаеми емигранти от старото време. Една от идеите на Иван Гарелов е преместването на централната емисия \"По света и у нас\" в 19 часа. Костадин Каменаров, който също е телевизионер и бивш новинар в БНТ, залага на реални идеи и консервативно финансиране, защото бюджетът е недостатъчен за БНТ. Новините и публицистиката според него са гръбнакът на медията, доказан в медията, но за да не се превръщат те в самотен остров, важна е програмата, за да може БНТ да се превърне в алтернатива на комерсиалните телевизии.Последният кандидат, допуснат от СЕМ за изслушване за поста генерален директор на БНТ, е Емил Кошлуков, който пред регулатора заяви, че трябва да има механизми, с които БНТ да може да се справи с комерсиалните телевизии, като едновременно с това да запази своята обществена мисия - да отговаря на нуждите на цялото общество. Днес новият шеф на БНТ ще стане известен. ", "date": "2017.08.22", "title": "СЕМ изслуша кандидатите за шеф на БНТ"}
{"url": "https://news.bg/int-politics/iran-mozhe-da-proizvede-obogaten-uran-za-dni-ako-sasht-otmenyat-sdelkata.html", "text": "Иран може да възобнови производството на силно уран в рамките на пет дни, ако ядрената сделка, която договори със световните сили през 2015 г., бъде отменена, заяви шефът на атомната програма на Иран, цитиран от Ройтерс.Сделката, която иранският президент Хасан Рухани сключи със Съединените щати, Русия, Китай и три европейски сили, доведе до премахването на повечето санкции срещу Техеран в замяна на ограничаването на ядрената им програма.Рухани засили усилията си да защити сделката, след като президентът на САЩ Доналд Тръмп одобри нови санкции срещу Техеран.Рухани предупреди миналата седмица, че Иран може да се откаже от ядреното споразумение \"в рамките на часове\", ако Съединените щати налагат нови санкции.\"Предупреждението на президента не е безпочвено\", заяви ръководителят на Иранската организация за атомна енергия Али Акбар Салехи.\"Ако решим, можем да достигнем до 20% обогатяване (уран) в рамките на пет дни във Fordow (подземна ядрена централа)\", добави той.Салехи, който беше преназначен този месец като вицепрезидент и ръководител на организацията за атомна енергия, заяви, че неговият основен приоритет ще бъде да защити JCPOA (акроним, с който е позната ядрената сделка).След ядрената сделка Иран драстично намали броя на машините, които обогатяват уран и инсталирани във \"Фордоу\". Към момента имат малко над 1000, предназначени за научни цели.Обогатеният уран може да се използва за създаване на ядрено оръжие, но Иран заявява, че ядрената му програма е за мирни цели.Американското министерство на финансите наложи санкции на шест ирански фирми в края на юли за ролята им в разработването на програма за ракети, след като Техеран пусна ракета, способна да достави спътник в орбита.Тръмп също така подписа през август законопроект на Сената в САЩ, с който наложи санкции на Иран, Русия и Северна Корея.Иран заяви, че новите санкции на САЩ нарушават JCPOA, но Съединените щати твърдят, че не са свързани със сделката.По време на предизборната си кампания Тръмп нарече сделката \"бедствие\" и \"най-лошата сделка, договорена някога\". Този месец той каза, че не вярва, че Иран живее в духа на сделката.", "date": "2017.08.22", "title": "Иран може да произведе обогатен уран за дни, ако САЩ отменят сделката"}
{"url": "https://news.bg/world/42-ma-ubiti-tsivilni-pri-vazdushni-udari-na-sasht-v-rakka.html", "text": "Най-малко 42-ма цивилни са били убити при масивни въздушни удари на оглавяваната от САЩ международна коалиция срещу позиции на терористите от ДАЕШ (\"Ислямска държава\") в сирийския град Ракка. Това съобщи Сирийският център за наблюдение на човешките права, цитиран от \"Франс прес\".19 деца и 12 жени са сред загиналите при нападенията, които са засегнали няколко квартала в северния град, уточняват от центъра.Това е втори пореден ден на жестоки бомбардировки в Ракка, повече от половината от който вече е под контрола на подкрепяните от САЩ Сирийски демократични сили, които се сражават срещу ДАЕШ.С избитите днес цивилни общият брой на загиналите цивилни, убити при удари на международната коалиция, стават общо 167 души от 14 август насам, след като от сирийския център обявиха, че най-малко 27 са били убити в неделя.\"Жертвите са много, защото бомбардировките удрят квартали в центъра на града, които са гъсто населени с цивилни\", уточнява Рами Абдел Рахман, който е шеф на Сирийския център за наблюдение на човешките права, допълвайки: \"Има сгради, пълни с цивилни, които се опитват да избягат от фронтовите линии. Въздушните удари на коалицията са насочени към всяка сграда, където се засича какъвто и да е вид движение на ДАЕШ.\"Според Организацията на обединените нации (ООН) в града има хванати в капан до 25 хил. цивилни, като има недостиг на храна и горива.Според ООН контролираните от ДАЕШ части от Ракка сега са \"най-лошото място\" в разкъсваната от война страна.", "date": "2017.08.22", "title": "42-ма убити цивилни при въздушни удари на САЩ в Ракка"}
{"url": "https://news.bg/crime/radosveta-vasileva-obzhalva-zapovedta-za-aresta-si.html", "text": "Дъщерята на  Радосвета Василева обжалва заповедта за ареста си. Информацията е била потвърдена от Софийския градски съд, съобщи Нова телевизия.Василева е обжалвала в съда постановлението на прокуратурата за задържането ѝ за срок до 72 часа.В СГС все още чакат материалите по делото срещу Василева по разследването за пране на пари. Делото срещу дъщерята на бившия мажоритарен собственик на Корпоративна търговска банка ще бъде насрочено след това.Припомняме, Радосвета Василева се издирва с Европейска заповед за арест (ЕЗА). Предполага се обаче, че тя е напуснала България на 16 август миналата година.Обвинението Срещу Василева е за пране на пари при условията на продължавано престъпление и в особено големи размери - 2 645 179 лв.", "date": "2017.08.22", "title": "Радосвета Василева обжалва заповедта за ареста си"}
{"url": "https://news.bg/world/razmiritsi-mezhdu-200-migranti-s-zhelezni-prati-v-kale-frantsiya.html", "text": "В северната част на Франция има масови сблъсъци между мигранти. Според полицията, 200 души много от тях въоръжени с железни пръти участват в сблъсъците, съобщава ТАСС, цитирайки AFP.Шестнадесет мигранти са ранени в резултат на размириците в Кале, Северна Франция. Според информацията сблъсъците са между мигранти от Афганистан и Еритрея в няколко района на града. \"В резултат на бунтовете шестнадесет души са получили леки наранявания\", се казва в изявлението на префектурата.Според предварителна информация, сблъсъците започнали с кавга между мигрантите по време на разпределението на храна. След това бунтовете се разпространили в други части на града.Нелегалният мигрантски лагер, наречен \"Джунглата на Кале\" е създаден от бежанци в северозападната част на Франция през 2002 година. През лятото на 2016 броя на населяващите го в трудни условия достига 9 000 души.  През октомври 2016 г. властите на страната, в сътрудничество с местните власти извършват операция за презаселване на мигрантите в официалните центрове за приемане и временно настаняване.Проблемът обаче не е напълно решен, към момента там има около 600 души.В усилията си за справяне с тази ситуация, в средата на юли, френските власти представиха програма за решаване на кризата с миграцията. Сред мерките са създаването на 7,5 хиляди допълнителни места за настаняване на лица, чакащи статут на бежанеци и в същото време затягане на контрола върху икономическите мигранти.", "date": "2017.08.22", "title": "Размирици между 200 мигранти с железни пръти в Кале, Франция "}
{"url": "https://news.bg/regions/205-zemedeltsi-sa-poiskali-kompensatsiya-za-zagubi-ot-prirodni-bedstviya.html", "text": "През 2016 година са подадени 205 заявления на земеделски стопани по Схемата за държавна помощ за компенсиране на загубите на земеделски стопани в резултат на природни бедствия или неблагоприятни климатични условия, настъпили през 2016 година.Заявената от земеделците площ възлиза общо на 5 253,14 хектара.Припомняме, приемът на заявленията продължи от 17 юли до 11 август тази година. До 15 септември земеделците трябва да получат обезщетенията си.За 2016 година предвидените средства за компенсиране на земеделците е 2 100 000 лв.Най-много заявления са подадени в областната дирекция на Държавен фонд земеделие в Сливен. Там 27 земеделци са пожелали да получат обезщетение от държавата за загубена реколта вследствие на природни бедствия или лоши атмосфери условия. В Хасково са подадени 22 заявления, а в Добрич - 19.С държавната помощ ще се компенсират до 80% от действителните разходи от щетите при измръзване, осланяване, наводняване, преовлажняване или градушка. Схемата е за културите царевица, грах за зърно и едногодишни бобови, картофи, плодове и други зеленчуци.Обезщетението за зърнени, фуражни култури и слънчоглед ще бъде 50%, а за зимна маслодайна рапица - 30%. При щети от суша помощта ще е до 40%.За подпомагането заявления могат да подават земеделските стопани, които имат констативни протоколи за 100% пропаднали площи със земеделски култури, в резултат на неблагоприятни климатични условия.", "date": "2017.08.22", "title": "205 земеделци са поискали компенсация за загуби от природни бедствия"}
{"url": "https://news.bg/crime/postoyanen-arest-za-dvamata-kradtsi-ot-stara-zagora.html", "text": "По искане на Районна прокуратура - Стара Загора съдът определи \"задържане под стража\" спрямо 21-годишните Диан Т. и Павел К., които са обвиняеми, че в съучастие, че са извършили грабеж.Припомняме, че миналата седмица на 17 август, обвиняемият Диан влязъл маскиран в старозагорски магазина на улица \"Майор Таньо Кавалджиев\" и поискал целия дневен оборот от касата. Той заплашил с пистолет жената, която била на работа по това време и тя му дала всички пари от магазина - 740 лева. Диан излязал от магазина, а отпред в кола го чакал Павел. Двамата напуснали района и се укрили.38-годишната продавачка в магазина подала сигнал в полицията, а властите залучили двамата крадци на следващия ден.От разследването и събраните доказателства станало ясно, че по всяка вероятност Диан и Павел са извършили на процесния грабеж. Полицията е иззела веществени доказателства, включително използавните пистолет и маска, установени и разпитани са и очевидци.Обвиняемият Диан криминално проявен и осъждан за престъпление от общ характер през 2015 г. Павел е неосъждан.Съдът в Стара Загора смята, че Диан и Павел може да са извършили деянието, за което са привлечени като обвиняеми и съществува реална опасност да се укрият или да извършат друго престъпление.", "date": "2017.08.22", "title": "Постоянен арест за двамата крадци от Стара Загора"}
{"url": "https://news.bg/world/vodolazi-otkriha-ostanki-na-moryatsi-ot-blasnaliya-se-amerikanski-razrushitel.html", "text": "Тела на американски моряци са били намерени в наводнените отделения на американския разрушител \"Джон С. Маккейн\", който се сблъска с петролен танкер край бреговете на Сингапур.Това обяви командирът на американския тихоокеански флот адмирал Скот Суифт, цитиран от американски медии.\"Водолазите успяха да открият останки в тези запечатани отделения по време на издирването днес. Освен това малайзийските военноморски сили съобщиха, че са открили потенциални останки\", уточни адмирал Суифт.Американският разрушител се сблъска с търговския кораб \"Alnic MC\" в понеделник близо до протока Малака. Петима моряци бяха ранени. Американските военноморски сили и водолази издирват 10 моряци. Те са подпомагани от два военноморски хеликоптера, както и кораби и авиация от Малайзия и Сингапур.Повреждането на корпуса на разрушителя доведе до наводняване на отделения от кораба.", "date": "2017.08.22", "title": "Водолази откриха останки на моряци от блъсналия се американски разрушител"}
{"url": "https://news.bg/crime/shumnite-sasedi-ostavat-bez-muzikalni-uredbi-v-sliven.html", "text": "Полицаите в Сливен задържаха мъж и иззеха музикална уредба след сигнал за силен шум в областния град.Само за изминалата седмица органите на реда в Сливен са проверили 44 сигнала за нарушаване на тишината, съобщи \"\".23 от сигналите се отнасяли за ромския квартал \"Надежда\".В хода на проверките в ромската махала през изминалата седмица са съставени общо 3 акта и 4 предупредителни протокола. Този път властите са иззели само 1 уредба. Задържано е и едно лице, което не е изпълнило полицейско разпореждане за намаляване на децибелите на музиката.Припомняме, за седмицата от 7 до 13 август полицаите в Сливен се бяха отзовали на 66 сигнала за силна музика, като 48 от тях се отнасяха за квартал \"Надежда\". В хода на проверките тогава полицаите задържаха 3 души, съставиха 21 акта и 8 предупредителни протокола. Бяха иззети и две музикални уредби.Останалите 21 сигнала за силна музика са били главно за кварталите \"Комлука\", \"Дружба\" и \"Сини камъни\". Там полицаите са съставили 4 акта и 8 протокола за предупреждение.Стана ясно и че органите на реда в областния град следят и за използването на пиротехнически изделия.Става въпрос за пиротехнически изделия от категория 2 и 3. За употребата на тези изделия собствениците или фирмите трябва да уведомят началника на Районно управление в Сливен, задължавайки се да ги използват съгласни реда, определен по Закона за оръжията, боеприпасите, взривните вещества и пиротехническите изделия.Препоръчителният час за използването на пиротехника е до 22.30 часа.", "date": "2017.08.22", "title": "Шумните съседи остават без музикални уредби в Сливен"}
{"url": "https://news.bg/world/atentatorat-ot-barselona-i-negov-sauchastnik-posetili-parizh-4-dni-predi-atakata.html", "text": "Атентаторът от Барселона Юнес Абуяакуб и негови съучастник са направили кратко пътуване до Париж на 12 и 13 август, четири дни преди атаката. Това BFM-TV, цитирана от ТАСС.Те са прекарали една нощ в хотел в предградията на столицата на Франция, след което се завърнали в Испания.Френският министър на вътрешните работи Жерар Колон в интервю за BFM-TV съобщава, че френските власти не са знаели за наличието на терористична клетка в Камбрилс. \"Тя е изключително испанска\", коментира той.Министърът потвърди,  \"В момента не можем да кажем защо колата е била тук\", допълва Колон.Министърът добавя, че в сряда ще се срещне с испанския си колега Хуан Игнасио Соидо в Париж, за да обсъди въпроси за съвместна борба срещу тероризма. Съсед на терористите, които организираха атаки в Каталуния, заяви, че членовете на групата се срещали в апартамент в Рипол няколко пъти в месеца от дълго време, съобщава \"Ел Мундо\", цитиран от ТАСС.\"Не ни се струваше, че ще планират нещо. Мислех, че са нормални хора\", коментира Мануел Лопес. Според данни на жителите на Рипол терористите организирали срещи три или четири пъти месечно.", "date": "2017.08.22", "title": "Атентаторът от Барселона и негов съучастник посетили Париж 4 дни преди атаката"}
{"url": "https://news.bg/int-politics/rusiya-se-samnyava-ot-polzata-na-novata-strategiya-na-tramp-za-afganistan.html", "text": "Русия не вярва, че новата стратегия на американския президент Доналд Тръмп за Афганистан ще доведе до значителни положителни промени в раздираната от конфликт страна. Това обяви неназован източник от външното министерство на Русия, цитиран от руски медии.Вчера Тръмп ангажира САЩ с конфликта в Афганистан, като с това ревизира курса от обещанията си по време на предизборната кампания и сигнализира, че ще изпрати още войници в най-дългата война на САЩ в \"битка за победа\".Тръмп одобри новата стратегия на Белия дом за Афганистан. Предвижда се в Афганистан да бъдат изпратени още 4000 американски военни.САЩ ще продължат да подкрепят правителството и армията на Афганистан.Тръмп подчерта, че от интерес за САЩ е да бъде предотвратено създаването на убежища в Афганистан и Пакистан, които биха дали възможност на терористите да заплашват Америка, както и да се предотврати попадането на ядрено оръжие в ръцете на терористите.Той каза също, че САЩ ще засилят санкциите и другите икономически и правни мерки срещу военизираните групировки, за да им се попречи да изнасят тероризъм.Към момента в Афганистан има около 8400 американски военни и около 5000 от други партньорски държави от НАТО.", "date": "2017.08.22", "title": "Русия се съмнява от ползата на новата стратегия на Тръмп за Афганистан"}
{"url": "https://news.bg/regions/otkriha-tyaloto-na-vazrasten-mazh-v-koritoto-na-reka-cherna-v-smolyan.html", "text": "Тялото на възрастен мъж е било открито в коритото на река Черна в Смолян, съобщи \"\".Установено е, че мъжът се казва Кузман Горанов и е пенсиониран военен. Той е бил намерен случайно в реката, до помпената станция в квартал \"Райково\".Според първоначална информация по тялото на мъжа няма следи от насилие. По думите на директора на Областната дирекция на МВР в Смолян старши комисар Николай Димов най-вероятно става въпрос за нещастен случай.По случая е образувано досъдебно производство.", "date": "2017.08.22", "title": "Откриха тялото на възрастен мъж в коритото на река Черна в Смолян"}
{"url": "https://news.bg/bulgaria/turtsiya-ne-puska-arestuvanata-za-terorizam-balgarka.html", "text": "Мира Яшар, българката, която беше задържана в Турция няма да може да се върне в страната, съобщава БНР. Съдът в турския град Айдът отхвърли молбата й. Яшар искаше промяна на наложената й мярка за неотклонение от\"подписка\" на \"парична гаранция\".Мира Яшар е обвинена от турските власт в пропаганда на терористични организации. Според властите там тя подкрепя кюрдските \"Отряди за народна защита\". Все още няма насрочена дата за делото, съобщават пред общественото радио от Министерството на външните работи.Яшар е задължена от Първи наказателен съд в Айдън да полага подпис в полицейския участък, намиращ се в района на местоживеене, два пъти в седмицата - в понеделник и в петък.Припомняме, че Мира бе задържана в края на юли в турския курорт Дидим заедно с майка си и приятеля си - британецът Джоузеф Роубинсън. Те .Мира и Джоузеф се познават от фейсбук група, която помага на доброволци, сражаващи се срещу \"Ислямска държава\" в Сирия. При акцията бе арестувана и майката на Мира, която по-късно, без да ѝ бъде повдигнато обвинение.", "date": "2017.08.22", "title": "Турция не пуска арестуваната за тероризъм българка "}
{"url": "https://news.bg/int-politics/severna-koreya-veche-bila-gotova-da-udari-amerikanskiya-guam.html", "text": "Шарже д\"афер на Северна Корея в Русия обяви, че Пхенян бил привършил приготовленията за удар по американската тихоокеанска територия о. Гуам и бил готов да го осъществи в случай на \"провокация\", съобщават руски медии.САЩ трябва да спрат да оказват натиск върху Северна Корея, настоя шарже д\"афер, подчертавайки, че дали ще има война на Корейския полуостров зависи от Вашингтон.\"Както знаете, ние приключихме подготовката на удар срещу Гуам. Всичко ще зависи от това дали САЩ действат разумно или не. Ако не го направят, те ще бъдат засрамени отново на Корейския полуостров пред целия свят\", коментира шарже д\"афер на Северна Корея в Русия.\"Те трябва да спрат очевидните провокации и едностранния натиск\", допълни дипломатът и изтъкна: \"Това ще определи дали ще има война на Корейския полуостров или не.\"Севернокорейският дипломат също така заяви, че Пхенян вече е предложил мораториум върху ядрените опити, но в отговор Вашингтон избрал да започне военни учения със Сеул. Северна Корея обаче няма намерение да обсъжда ядрените и ракетните си програми, докато САЩ не се откажат от \"провокативните си политики\".Вчера беше даден старт на съвместни военни учения между САЩ и Южна Корея. Военните учения, в които участват около 17 500 американски военнослужещи и около 50 хил. южнокорейски войници, бяха разкритикувани от Пхенян. Официозната новинарска агенция на комунистическата държава подчерта, че САЩ са отговорни за потенциалните последици от конфликта, след като са избрали военно противопоставяне с Пхенян.През юли Русия и Китай предложиха сценарий за \"двойно замразяване\", в който Северна Корея ще прекрати ядрените си изпитания, докато военните учения на САЩ и Южна Корея ще бъдат прекратени своевременно. Северна Корея все още не е излязла с официален отговор по въпроса.", "date": "2017.08.22", "title": "Северна Корея вече била готова да удари американския Гуам"}
{"url": "https://news.bg/regions/puskat-yuzhnoto-lokalno-platno-na-severnata-tangenta-ot-1-septemvri.html", "text": "Кметът на София Йорданка Фандъкова заяви, че движението в участъка от булевард \"Рожен\" до бъдещия пробив \"Рожен\" на южното локално платно на Северната скоростна тангента ще бъде пуснато от 1 септември.Припомняме, локалното платно на Северната тангента осигурява връзката със северните територии на София като квартал \"Требич\" и село Мрамор.Фандъкова лично провери как върви изпълнението на обекта.В участъка е изграждат нови пътни платна с циментова стабилизация. Слагат се и нови бордюри, тротоари и осветление.След 1 септември ремонтните дейности ще продължат продължи в следващите планирани участъци.Фандъкова провери и изпълнението на ремонтните дейности на булеварда \"Монтевидео\" и в квартал \"\".Относно тези ремонти стана ясно, че се работи по изграждането на нови 1.3 километра от булеварда. Поставя се водопровод и канализация, както и сградни отклонения за ВиК мрежата. Работи се и по изграждането на ново улично осветление в района.Според СО проектът върви по график и се очаква да завърши до средата на месец ноември. Проектът предвижда и изграждането на нови пътни платна, тротоари и велоалея, а по искане на Фандъкова ще се осигури и пешеходен достъп до спирката на градския транспорт.", "date": "2017.08.22", "title": "Пускат южното локално платно на Северната тангента от 1 септември"}
{"url": "https://news.bg/regions/ruse-i-gyurgevo-iskat-vtori-most-nad-dunav.html", "text": "Русе и Гюргево се обединиха в желанието си между двата града да бъде изграден нов мост над река Дунав.По време на работна среща представителите на държавната и местна власт в Русе и Гюргево са се обединили около становището, че съществува необходимост от изграждането на втория мост.Новото съображение било наложително заради увеличилия се трафик на превозни средства, предаде БГНЕС.Трафикът по моста над Дунав се е увеличил двойно за последната една година. Само за първите 8 месеца на 2016 година през моста са преминали между 750 и 760 хиляди автомобила. От началото на настоящата 2017 година до сега данните сочат, че през моста са преминали над 1 370 000 автомобила.Около необходимостта от изграждането на втори мост се обединиха и жителите на двата крайдунавски града.", "date": "2017.08.22", "title": "Русе и Гюргево искат втори мост над Дунав"}
{"url": "https://news.bg/int-politics/severna-koreya-nikoga-nyama-da-se-otkazhe-ot-yadrenite-si-orazhiya.html", "text": "Възпиращият ядрен арсенал на Северна Корея никога няма да бъде предмет на преговори. Това обяви постоянният представител на Пхенян в Конференцията по разоръжаването под егидата на ООН, съобщава \"Ройтерс\".Преди това пред конференцията в Женева американският представител Робърт Уд посочи, че \"водещ приоритет\" за американския президент Доналд Тръмп е защитата на САЩ и техните съюзници от \"нарастващата заплаха\" от Северна Корея.\"Предприетите от КНДР мерки за укрепването на нейната ядрена възпираща сила и разработването на междуконтинентални ракети е оправдан и законен избор за самоотбрана срещу такива несъмнени и реални заплахи\", подчерта представителят на Северна Корея по адрес на \"постоянните ядрени заплахи\" от страна на САЩ.\"Докато враждебната политика и ядрените заплахи на САЩ остават непроменени, Северна Корея никога няма да постави на масата за преговорите своите ядрени възпиращи сили за самоотбрана\", изтъкна още севернокорейският постоянен представител.", "date": "2017.08.22", "title": "Северна Корея никога няма да се откаже от ядрените си оръжия"}
{"url": "https://news.bg/regions/ogranichavat-dvizhenieto-po-dondukov.html", "text": "От 22 август до 27 август включително движението по столичният булевард \"Княз Ал. Дондуков\" ще бъде ограничено, съобщават от Столична община. Затворено е движението по южното пътно платно на булеварда в кръстовището с ул. \"Злетово\". Забранено е и влизането на автомобили в едната лента от северното пътно платно.Организацията на движението е заради ремонтите на булеварда. Припомняме, че в началото на юли започна ремонтът на бул. \"Княз Ал. Дондуков\" в участъка от бул. \"Цар Освободител\" до ул. \"Георги С. Раковски\".Реконструкцията включва релсовия път, пътната павирана настилка, тротоарите. Предвидено е и изграждането на велоалея, която ще бъде от южната страна на булеварда. Паралелно с това продължава работата по ул. \"Кракра\", където се изгражда нов релсов път и предстои полагане на асфалт, предстои да се изпълнят и кривите на релсовия път при кръстовището с бул. \"Янко Сакъзов\".Казусът с ремонта на бул. \"Дондуков\" беше свързан с павирането на улицата. Въпреки че имаше  за това какъв да бъде новият облик на ембламатичния столичен булевард, новата настилка ще бъде само паваж. ", "date": "2017.08.22", "title": "Ограничават движението по \"Дондуков\""}
{"url": "https://news.bg/crime/mitnichari-hvanaha-kontrabandno-zlato-za-66-hil-lv.html", "text": "На митнически пункт Лесово откриха 976 грама контрабандни златни накити скрити в шофьорската кабина на камион. Намереното злато е на стойност приблизително 66 хил. лева.Камионът, пътувал от Турция за Румъния, е спрян за проверка на ГКПП-Лесово на 20 август, неделя, около 17.00 часа. Шофьорът на товарния автомобил Хасан Д. на 63 години е заявил пред митничарите, че няма стоки за деклариране. Митничарите претърсили камиона и се оказало, че при проверката на кабината на влекача, в таблото зад шкафче в средната конзола, са открити три черни пакета, съдържащи близо килограм златни накити-пръстени, обеци, масивни медалиони, разпределени в прозрачни пликове и маркирани с фабричен знак за 14-каратово злато.Когато проверили шофьорът се оказало, че в себе си той държи 3 650 евро.Срещу шофьора на камиона е образувано досъдебно производство. По искане на прокуратурата в Ямбол той е задържан за срок от 72 часа. Предстои внасяне в съда на искане за вземане на постоянна мярка за неотклонение \"задържане под стража\". Камионът също е задържан. ", "date": "2017.08.22", "title": "Митничари хванаха контрабандно злато за 66 хил. лв"}
{"url": "https://news.bg/regions/porozhanov-i-manolova-reshavat-problema-sas-shemi-sas-zemi-v-montansko.html", "text": "Във връзка с получени сигнали за преотдаване на земеделска земя, на несобствени имоти чрез договори за наем, за да се защитят интересите на собствениците, включително и на тези, които не управляват активно имотите си, придобили известност като \"бели петна\", и се предоставят по административен ред за възмездно ползване, Министерството на земеделието, храните и горите е реагирало своевременно.Темата е обсъдена между министъра на земеделието, храните и горите Румен Порожанов и омбудсмана Мая Манолова. Двете институции изразиха солидарна позиция и виждания по решаване на проблемите. Те ще си сътрудничат при подготовката на законодателни промени. Промените са насочени към предотвратяване на злоупотребите, свързани с ползването на \"белите петна\" и защита интересите на собствениците на земеделски земи.На 19 август Порожанов е наредил областните дирекции \"Земеделие\" да проверят всички договори, представяни в общинските служби по земеделие за регистрация за връзката на наемодателя със собствеността на имота или наличието на пълномощно от собственик.В случаите, в които тази връзка не е установена, служителите на общинска служба земеделие уведомяват лицата, вносители на договора за регистрация, за предоставяне в срок на допълнителни доказателства по отношение на правата за сключване на договори.Ако поисканата информация не е предоставена, общинска служба земеделие не регистрира договорите и уведомява районната прокуратура.Към момента такива действия са предприети за 79 случая в областите Бургас, Варна, Велико Търново, Видин, Враца, Добрич, Монтана, Разград, Русе, Силистра, Смолян, Шумен и Ямбол, като са уведомени съответните районни прокуратури.МЗХГ информира, че не е допуснато регистриране на такива договори, но и показа, че такива опити са несъстоятелни и тези случаи се предават на компетентните органи.Освен това с тези действия са предотвратени случаи, в които биха се създали изкуствени условия за спор за право на ползване между договори, сключени със собственици и такива с неоправомощен наемодател.", "date": "2017.08.22", "title": "Порожанов и Манолова решават проблема със схеми със земи в Монтанско"}
{"url": "https://news.bg/disasters/nyama-danni-za-postradali-balgari-pri-zemetresenieto-na-ostrov-iskiya-italiya.html", "text": "По информация на посолството в Рим към 11 часа българско време няма данни за пострадали български граждани при земетресението с магнитуд 4-та степен по скалата на Рихтер на остров Иския, южна Италия от снощи, съобщава МВнР.Най-големи са разрушенията в община Казамичола. Италианските власти осигуряват транспорт за туристите, желаещи да напуснат острова.Българското посолство е в контакт с местните власти и следи ситуацията.Всички български граждани, които желаят да получат актуална информация или да подадат сигнал за техни близки и познати, могат да го направят на дежурните телефони на посолството в Рим: +39 06 322 4640 и +39 06 322 4643", "date": "2017.08.22", "title": "Няма данни за пострадали българи при земетресението на остров Иския, Италия"}
{"url": "https://news.bg/world/balgarin-zagina-v-planina-v-italiya.html", "text": "Български турист е загинал по време на изкачване на планината Мармолада в планинската верига Доломитите в Италия, съобщават италиански медии.Инцидентът е станал преди два дни. 43-годишният наш сънародник се изкачвал с няколко души, но след като почувствал болки в краката, поискал да си почине. Приятелите му продължили с изкачването.Когато се върнали, те намерили безжизненото тяло на българина и веднага извикали алпийските спасителни служби, които изпратили хеликоптер на 3 200 м надморска височина.Заради тежкия инцидент един от групата се е почувствал зле и е бил транспортиран с хеликоптера до близката поликлиника.Не се посочва самоличността на загиналия.Мармолада е най-високата група върхове в Доломитите. ", "date": "2017.08.22", "title": "Българин загина в планина в Италия"}
{"url": "https://news.bg/society/nim-priklyuchi-razkopki-na-unikalna-sgradata-v-krepostta-balak-dere.html", "text": "Археологически екип на Националния исторически музей (НИМ) приключи разкопките за тазгодишния сезон на късноантичната и средновековна крепост в местността \"Балък дере\", до Ивайловградското село Хухла. Крепостта е известна в региона още и под името \"Родостица\". Екипът се ръководи Ивайло Кънев и Маргарита Попова.Сградата беше открита още през 2013 г. Тази година проучването на сградата продължи. Още в началото на разкопките археолозите са попаднали на уникална по своите размери сграда, чиито помещения имат широчина на зидовете близо метър и са съхранени във височина до 2,40м.Самите помещения са измазани от вътре с фин бял хоросан и са застлани с добре обработени плочи. На юг от сградата се очертава \"голям двор\" с широчина 15м, който подобно на помещенията е засталан с плочник, през последния археологически сезон установиха, че това е била голяма зала и е част от важна представителна сграда, която е претърпяла няколко реконструкции.Все още не е разкрита цялата дължина на сградата и окончателните размери на целия комплекс все още се доизясняват.През 2014 г. археолозите се натъкнаха на колективна монетна находка от билонови, сплав от злато и сребро, монети на византийския император Алексий Комнин (1081- 1118 г.). Това е най-важната част от археологическите находки в този комплекс.При разкопки бяха открити още мраморни колони, части от мраморна облицовка, предмети на бита, коланни апликации, множество монетии др. Експонатите са изложени във витрините на НИМ в София и в Общинския исторически музей - Ивайловград.", "date": "2017.08.22", "title": "НИМ приключи разкопки на уникална сградата в крепостта \"Балък дере\""}
{"url": "https://news.bg/politics/mosv-se-zaema-s-vsichki-ekologichni-predizvikatelstva.html", "text": "Здравословна околна среда, председателство на ЕС и климатични промени са основните приоритети пред МОСВ, представени от министъра Ненов Димов.Чистотата на въздуха все още се неглижирал като проблем от кметовете, по думите му. 3 милиона лева се дават на общините за по-чист въздух. Битовото отопление е проблем за чистия въздух в 21 града у нас, показват анализите на екоминистъра.14 закона и 16 наредби ще бъдат променени за намаляване на административната тежест за бизнеса в сектора. Ще продължат инвестициите във ВиК бранша. Ще бъдат изградени и 6 центъра за реакция при кризи.Ще се затварят стари общински депа за отпадъци или общо 113 депа.Иначе ни грозят сериозни санкции. Италия е глобена с 40 милиона евро за неизпълнение на директивата за депата.Амбицията на екоминистерството е те да бъдат затворени до 31 декември. Първостепенен приоритет за МОСВ било подпомагането на общините за закриване на тези депа. Боклукът в тези общини щял да се извозва до регионални депа.Министър Нено Димов обеща страната ни да продължи да изпълнява ангажиментите си в международен аспект по опазване на околната среда. Научен съвет към министъра ще бъде създаден, за да се борим с екологичните предизвикателства. Два пъти е намаляло замърсяването на въздуха в периода 2007-2014, посочи Димов.Мерките, които се вземали, давали резултат, но ефектът не идвал с нужното темпо. Наваксваме закъснението, увери екоминистърът.Он лайн система ще информира гражданите за замърсяването на въздуха.", "date": "2017.08.22", "title": "МОСВ се заема с всички екологични предизвикателства"}
{"url": "https://news.bg/bulgaria/da-se-tarsi-balans-za-kaliakra-nastoya-ekoministarat.html", "text": "Трябва да търсим баланс, коментира министърът на екологията Нено Димов по казуса Калиакра. Не може всеки да бъде доволен, подчерта той.Министърът на околната среда и водите беше категоричен, че границите на НАТУРА 2000 трябва да останат такива, каквито са.Където има съвпадение между границите на НАТУРА и кадастъра, ще се търси обезщетяване на хората, стана ясно още от коментара му.Миналата седмица прокуратурата поиска отмяна на заповедта на министъра на околната среда и водите Нено Димов за установяване на защитена зона \"Калиакра\", с която се определят защитените Понто-сарматските степи. от Върховната административна прокуратура (ВАП) на законността на заповед № РД-526/21.07.2017 г. на министъра на околната среда и водите установява, че при изграждането на европейската екологична мрежа \"НАТУРА 2000\" през 2007 г. е обявена по-голяма площ, заета от Понто-Сарматски степи *62C0, а на практика тя е била по-малка.Припомняме,казусът \"Калиакра\" възникна след като  пред сградата на община Каварна заради наложената забрана за редица дейности в новообявената защитена зона \"Комплекс Калиакра\". Протестите започнаха преди две седмици, заради което се и свика спешно национална среща в Министерски съвет по въпроса, в което участие взеха премиерът Бойко Борисов, вицепремиерът Валери Симеонов, министърът на околната среда и водите Нено Димов, експерти от МОСВ, представители на БАН, както и .На срещата беше решено заповедта на министъра да продължи своето действие, докато не се начертаят и приемат нови устройствени планове, решението за които министър Димов лично пое да защитава пред Европейската комисия.От своя страна еколози предупредиха, че заради , поети от страната по НАТУРА 2000,  и ще бъде отново осъдена от ЕК, тъй като .", "date": "2017.08.22", "title": "Да се търси баланс за Калиакра, настоя екоминистърът"}
{"url": "https://news.bg/crime/ruski-turist-se-udavi-kray-pomorie.html", "text": "Тялото на 66-годишен руски турист е било изхвърлено от морето на пясъчната ивица в местността \"Косата\" между Поморие и Ахелой, съобщават от МВР-Бургас.Мъжът е пристигнал у нас на 17 юли и е бил отседнал е в Поморие.Не са открити видими следи от насилие. Наблизо е намерен велосипед, лични вещи и рибарска въдица.Тялото на чужденеца е откарано в бургаската болница за аутопсия.", "date": "2017.08.22", "title": "Руски турист се удави край Поморие"}
{"url": "https://news.bg/disasters/42-ma-raneni-pri-sblasak-na-dva-vlaka-v-sasht.html", "text": "42-ма души са били ранени при влакова катастрофа в източния американски град Филаделфия, съобщава \"Франс прес\".Уточнява се, че високоскоростен влак се сблъскал с друг, който бил спрял и празен.\"Всички 42-ма души във влака, които са се движили, бяха ранени, като всички са без опасност за живота\", уточниха от службата, която управлява железницата, като добавиха, че причината за катастрофата, която е станала малко след полунощ тамошно време, се разследва.Един от пътниците разкри, че е имало кръв навсякъде във влака.Железопътната мрежа в САЩ страда от хронично недофинансиране, като инцидентите не са рядкост, особено в източната част на страната.", "date": "2017.08.22", "title": "42-ма ранени при сблъсък на два влака в САЩ"}
{"url": "https://news.bg/crime/zhenata-ubita-ot-vlak-nay-veroyatno-se-e-samoubila.html", "text": "Жената убита от влак най-вероятно се е самоубила, съобщават от БНР. Движението на влакове от София за Северна България вече е възстановено след инцидента от тази сутрин, когато 55-годишна жена загина. Тя беше блъсната от бързия влак Мездра-София на железопътната линия близо до столичния квартал \"Илиянци\".Инцидентът предизвика затваряне на линиите и стотици пътници бяха блокирани във влаковете. Закъсненията продължиха близо 3 часа.Тази сутрин около 6:00 часа беше получен сигнал в СДВР за смъртта на 55-годишната жена. Полицаи пристигнаха на мястото и отцепиха района. Заради огледа на криминалисти двете линии бях затворени. Влаковете пристигащи в София останаха задържани, изчаквайки да приключи разследването на терена, а пътниците тръгващи от София чакаха на Централна гара.Според разследването най-вероятно е жената да се е самоубила, тъй като е излязла пред влака на място, където няма прелез.", "date": "2017.08.22", "title": "Жената, убита от влак, най-вероятно се е самоубила"}
{"url": "https://news.bg/regions/lom-e-vtori-den-bez-voda-zaradi-avariya-8-sela-v-burgasko-sa-na-voden-rezhim.html", "text": "Заради авария Лом е вече втори ден без вода. Без вода са и още няколко села в района на крайдунавския град - Арчар, Сливата и Замфир.Жителите на Лом са пред гражданско неподчинение заради режима на водния ресурс и честите аварии по водопровода, който е направен преди повече от 40 години, съобщава Нова телевизия.Заради силната амортизация на водопровода се е счупил възвратен клапан. Така от неделя вечер над 25 хиляди души в Лом трите села в района остават без вода.Според местните авариите по водопровода са постоянни. Те свикнали с това да да се редят на опашки и да пълнят всевъзможно съдове с вода от чешмите в града.Очаква се аварията да се отстрани и водоподаването да бъде възстановено най-рано в утре вечер.Междувременно стана ясно и че 8 села в област Бургас също са поставени на воден режим.Става въпрос за селата Дропла, Мрежичко, Зайчар, Подгорец, Припек и Скала и Грозден, намиращи се в община Сунгурларе, както и село Екзарх Антимово в община Карнобат.По думите на д-р Марияна Кофинова от здравната инспекция водата е годна за пиене, но част от показателите са влошени.Пред БНР Кофинова обясни, че обеззаразяването на водата става чрез дозаторни системи, които в някои случаи подавали по-голямо количество дезинфектант, например. Това затруднявало работата на местното ВиК дружество. Дружеството вече било информирано за това, за да коригират подаването на дезинфектант във водоемите.Селата са със собствени водоизточници, а заради атмосферните условия водата не стига. Според Кофинова ресурсът не стига и заради това, че хората използват водата за поливни цели.", "date": "2017.08.22", "title": "Лом е втори ден без вода заради авария. 8 села в Бургаско са на воден режим"}
{"url": "https://news.bg/int-politics/germaniya-dramatichno-vtvardi-tona-kam-erdogan.html", "text": "Външният министър на Германия Зигмар Габриел обяви, че Берлин и останалата част на Европа трябва да подкрепят \"демократично настроеното\" мнозинство от турските граждани, които не подкрепят президента Реджеп Тайип Ердоган, което представлява драматично втвърдяване на позицията на Германия към Анкара, отбелязва \"Ройтерс\".Неговите коментари, направени по време на предизборно събитие на неговата Социалдемократическа партия, идват на фона на рязкото влошаване на отношенията между страните съюзнички в НАТО, след като Ердоган призова турските граждани в Германия да бойкотират основните партии в страната на парламентарните избори през следващия месец.\"Повече от половината от страната е демократично настроена. Те не го подкрепят\", подчертал Габриел по време на предизборно мероприятие в западната провинция Саарланд.\"Смятам, че мнозина в Турция разчитат на Европа и Германия да подкрепят турската демокрация и да не гледат безпомощно\", допълнил Габриел.Коментарите, които идват след като Ердоган каза на Габиел \"да си знае мястото\" и определи основните германски партии като \"врагове на Турция\", вероятно ще разгневят Турция.Ердоган обвинява Германия в укриването на организатори на опита за преврат през миналата година в Турция, във връзка с който бяха арестувани 50 хил. души, включително турски граждани, които са граждани на редица европейски държави. Западни политици твърдят, че крутите мерки са предлог за Ердоган да се отърве от опонентите си.Висопоставен депутат от Християндемократическия съюз на канцлера Ангела Меркел отиде по-далеч от Зигмар Габриел. В интервю за местно радио специалистът по външна политика Родерих Кизеветер настоя правителството да обмисли замразяването на чуждестранните активи на \"клана на Ердоган\".В своите коментари снощи Зигмар Габриел е бил предпазлив относно налагане на санкции, посочвайки, че Германия не иска да засегне \"собствениците на малки ресторанти и сервитьори на западния бряг\".", "date": "2017.08.22", "title": "Германия драматично втвърди тона към Ердоган "}
{"url": "https://news.bg/world/davat-zemedelska-zemya-na-bezhantsite-v-gartsiya.html", "text": "Гърция предлага на мигрантите безплатни земеделски земи за обработване.Стратегията на южната ни съседка е в опит да се интегрират и задържат мигранитите, които търсят начини нелегално да преминат през границите на страната, съобщава БНР.Безплатна земя за обработване се предлага само на бежанците, които имат официално разрешение за пребиваване от властите в страната.За сега макар и малко, има бежанци, които имат желание да се установят в южната ни съседка. Има и частни фирми, които наемат бежанците на работа. Тези фирми получавали данъчни облекчения.Мерките на управата в Гърция идват заради засилилият се трафик на бежанци към страната. Само за три дни над 650 мигранти са достигнали до островите Лесбос, Самос и Хиос, съобщи БНР. Бежанците пътували безпрепятствено от бреговете на Турция.Гръцките гранични власти и европейската агенция Фронтекс извършват по няколко спасителни операции на ден, а всички мигранти, който са пристигнали на гръцките острови, остават там до разглеждането на исканията им за убежище. Тази процедура продължава близо една година.Местните жители на остров Лесбос се оплаквали, че \"островът ще потъне от бежанци\". Лагерите за настаняване са препълнени и поемат много повече мигранти от предвидените места. Така например лагерът на остров Самос, който е за 700 души, към момента е поема над 2 000 бежанци.Полицията в южната ни съседка правела ежедневни арести по летища и фериботи. Много от бежанците в Гърция, които не получат разрешение за убежище, започвали да се крият и да бягат от властите, за да не бъдат върнати в Турция. Много от тях се сдобивали и с фалшиви документи, с които да напуснат Гърция.Друга част от мигрантите пък се връщали обратно след задържане от полицията.Силно се зачестило и нелегалното преминаване на бежанци през сухопътната граница с Турция. Мигрантите плащали по над 2 000 евро на трафиканти, които да ги изведат от Гърция.", "date": "2017.08.22", "title": "Дават земеделска земя на бежанците в Гърция"}
{"url": "https://news.bg/politics/ninova-dava-borisov-na-sad.html", "text": "Корнелия Нинова дава на съд премиера Бойко Борисов. Паралелната държава краде 10 милиарда лева. Това алармира тя на брифинг след заседанието на БСП.Имало съпротива срещу битката на социалистите с паралелната държава. Част от тази съпротива бил казусът Цанков камък. Нинова представи писмо от главния прокурор Сотир Цацаров, в което ясно се посочвало, че тя няма общо с Цанков Камък.Сега соцводачът дава на съд премиера Бойко Борисов и \"подгряващата му група\", както се изрази. Корнелия Нинова е писала до австрийския посланик, защото в Цанков камък участват австрийски фирми.Не може в политиката да хвърляш димки, недоволна е лидерката на БСП. Сега Бойко Борисов трябвало да каже за какво говори, споменавайки за корупция в Цанков камък.Корнелия Нинова заподозря и страх във властта от подготвяния от червените антикорупционен закон. Левицата започва обсъждането му с професионалната гилдия. Тя е засегната, че по този начин се атакува столетницата.Припомняме, че от  за проекта \"Цанков камък\", след като . Включително премиерът  като \"поредните милиарди, които са изхарчени напразно\", подобна на коментарите му към проекта АЕЦ \"Белене\" преди години.Освен това лидерът на социалистите , които замесват името й с проекта \"Цанков камък\", а от ДПС излязоха с прессъобщение, в което отричат по какъвто и да е било начин почетния лидер на партията Ахмед Доган да е свързан с проекта.", "date": "2017.08.22", "title": "Нинова дава Борисов на съд"}
{"url": "https://news.bg/crime/zadarzhaha-novi-2-tona-alkohol-po-chernomorieto.html", "text": "2 029 литра алкохол, търгуван и съхраняван в нарушение на Закона за акцизите и данъчните складове откриха митнически служители при проверки в района на Черноморието само в рамките на два дни.Задържани са 1 506 литра етилов алкохол с характеристики на ракия, 323 литра течност с характеристики на вино и 200 литра с характеристики на бира при извършени три отделни проверки, в хотел в град Китен, в хотелски комплекс в курорта Слънчев бряг и в частен имот на територията на област Варна.Проверките са в резултат на проведени оперативно-издирвателни действия и събрана информация за нерегламентирано разпространение на алкохол в обекти през активния сезон на Черноморието.На 19 август служители на митническа мобилна група /ММГ/ и Митница Столична, съвместно със служители на Националната агенция за приходите /НАП/ извършват проверка в хотел в Китен. При проверката, в избено помещение използвано за склад, служителите откриват 1 039 литра етилов алкохол с характеристики на ракия в бидони с вместимост по 120 литра.Ден по-рано на 18 август същият екип извършва проверка в хотелски комплекс в курорта Слънчев бряг. В необозначено складово помещение зад централната кухня на хотелския комплекс са открити 17 пластмасови туби с вместимост по 19 литра всяка, пълни догоре. 8 от тубите са съдържали бледожълтеникава течност с мирис на вино с общо количество 152 литра, а останалите 9 туби - червеникава течност с мирис на вино с общо количество 171 литра. В същото помещение са установени и 4 метални съда /кега/ с бира, с вместимост по 50 литра.Също на 18 август, екип на митническа мобилна група е извършил проверка в имот в с. Господиново, общ. Бяла, област Варна.На територията на имота е регистриран специализиран малък обект за дестилация /СМОД/ с два съда за изваряване на ракия с вместимост по 250 литра. При проверката, в гаражно помещение към имота са открити четири съда с етилов алкохол с характеристики на ракия. Общото количество е 467 литра.За установения алкохол не са представени данъчни документи. Взети са проби от задържания етилов алкохол. След излизане на лабораторните експертизи ще бъде образувано административнонаказателно производство.", "date": "2017.08.22", "title": "Задържаха нови 2 тона алкохол по Черноморието"}
{"url": "https://news.bg/world/diplomaticheskiyat-kvartal-na-kabul-beshe-atakuvan-s-raketa.html", "text": "Ракета се взриви в дипломатическия квартал на афганистанската столица Кабул, предадоха информационните агенции.В района се е чул оглушителен взрив.Не се съобщава за жертви.В края на май имаше мощна експлозия близо до президентския дворец и посолствата. Загинаха над 150 суши. Отговорността за взрива беше поета от ИДИЛ.", "date": "2017.08.22", "title": "Дипломатическият квартал на Кабул беше атакуван с ракета"}
{"url": "https://news.bg/world/eksperti-prizovaha-oon-da-zabrani-sazdavaneto-na-roboti-ubiytsi.html", "text": "Рискът да бъдат създадени роботи-убийци е по-голям от когато и да било и хората трябва да приемат сериозно опасността, апелират водещи специалисти по роботехника и компютърни системи.116 експерти, сред които Илън Мъск, изпратиха писмо до ООН, в което предупреждават, че е възможно да сме на прага на \"трета революция\" във въоръжаването и трябва да се вземат мерки срещу появата на роботи-убийци, предаде Би Би Си.Авторите на писмото посочват, че това би било \"кутията на Пандора, която веднъж отворена не може да се затвори\".Според тях, светът не разполага с много време, за да предотврати конструирането на подобно оръжие.\"Ако то бъде разработено, това ще позволи съществуването на въоръжени конфликти с непознати досега мащаби в срокове, които хората не могат да си представят.\" - подчертават експертите.По думите им, подобни роботи може да се превърнат в оръжие на терора, което деспоти и терористи да използват срещу невинни хора.Те призовават ООН към налагане на забрана върху такива оръжия.", "date": "2017.08.22", "title": "Експерти призоваха ООН да забрани създаването на роботи-убийци "}
{"url": "https://news.bg/int-politics/tramp-izprashta-oshte-4000-voenni-v-afganistan.html", "text": "Президентът на САЩ Доналд Тръмп одобри документ за новата стратегия на Белия дом за Афганистан, съобщи Fox News.Предвижда се в Афганистан да бъдат изпратени още 4000 американски военни, съобщава високопоставен служител, чието име не се назовава.Решението е взето на 19 август, при срещата на Тръмп с високопоставени военни в резиденцията Кемп Дейвид.САЩ ще продължат да подкрепят правителството и армията на Афганистан, заяви Тръмп в обръшение, произнесено в Арлингтън.По думите му, след време, след като бъдат положени военни усилия, може да се стигне до политическо решение, което би могло да включва и елементи от талибаните, но никой не би могъл да каже кога ще стане това и дали настина ще се случи.Тръмп подчерта, че от интерес за САЩ е да бъде предотвратено създаването на убежища в Афганистан и Пакистан, които биха дали възможност на терористите да заплашват Америка, както и да се предотврати попадането на ядрено оръжие в ръцете на терористите.Той каза също, че САЩ ще засилят санкциите и другите икономически и правни мерки срещу военизираните групировки, за да им се попречи да изнасят тероризъм.\"Ние плащаме на Пакистан милиарди, а те в същото време приемат терористите, с които ние се борим. Това трябва да се промени незабавно.\" - предупреди Доналд Тръмп.Към момента в Афганистан има около 8400 американски военни и около 5000 от други партньорски държави от НАТО.", "date": "2017.08.22", "title": "Тръмп изпраща още 4000 военни в Афганистан"}
{"url": "https://news.bg/press/samo-25-ot-balgarite-biha-voyuvali-za-stranata-si-magistratite-sa-s-po-3-bankovi-smetki-ubiystvo-na-momiche-shokira-burgas.html", "text": "Състоянието на властите и качествата на хората във властта са сред актуалните теми на вестниците във вторник. \"Средно един магистрат има около 3 банкови сметки, проверени са имуществените декларации на магистратите, получени са справки за недвижимото и движимото имущество, придобито от съдии, прокурори и следователи през 2016 г. Изпратени са над 2700 искания за разкриване на банкова тайна до районните съдилища. Това се посочва в съобщение на ВСС, обяви БГНЕС. От Висшият съдебен съвет уточняват, че срокът за проверка на ежегодните имуществени декларации на съдиите, прокурорите и следователите е тримесечен. Началният момент обаче не е 15 май на съответната година, доколкото чл. 175в, ал. 3 от Закона за съдебната власт /ЗСВ/ дава възможност в едномесечен срок от подаване на декларацията за имущество и интереси съответният магистрат да може да направи промяна в декларацията, когато това се налага за отстраняване на непълноти или грешки в декларираните обстоятелства. Например - ако съдия е подал ежегодна декларация за имущество и интереси на 15 май 2017 г., законът му дава право да подаде до 15 юни 2017 г. коригираща декларация.\" - в. \"Стандарт\".В \"Дневник\" помества коментар на Николай Слатински: \"Като гледам как с всяко следващо правителство пада нивото на управленска компетентност, знание, интелигентност и професионализъм, аз наистина си давам сметка колко тежки последици има законът за ненужната компетентност у нас. Защото се знае добре - един път е случайност, два пъти е тенденция, три пъти е закономерност, четири пъти е закон. Ние вече сме в условията на действащ закон. Аз го наричам точно така - закон за ненужната компетентност. При подбора на управленски кадри на различните нива на администрацията (по вертикала) и в различните структури (по хоризонтала) вече изобщо не е необходимо човекът да е специалист. Защото вертикално-хоризонталната, йерархично-мрежова (йерархична по вертикала и мрежова по хоризонтала) властова структура е освободена от грижата и вътрешната потребност да взема стратегически решения и да управлява процеси, а се е превърнала в Хранителна верига, в която всеки участващ в нея има - програма минимум - да запази мястото си където и да е по хоризонтала (в мрежата); и - програма максимум - да се придвижи нагоре където и да е по вертикала (в йерархията). А немалка маса целокупни българи мечтае и даже драпа да се впише в тази йерархично-мрежова структура, сиреч в тази Хранителна верига...\"Националната сигурност също е сред тематичните акценти.\"Само 25% от хората у нас са готови да се бият за страната си, става ясно от глобално проучване на WIN/Gallup International. Този резултат поставя България на 54-то място - на дъното на социологическата класация, в компанията на едни от най-развитите държави в света. Изследването сочи, че 61% от анкетираните в 64 държави биха били готови да воюват за своята страна. Съществуват обаче значителни разлики по региони. Така например, жертвоготовността е на най-високо ниво в страните от Близкия Изток и Северна Африка, а най-ниско е в Западна Европа. На първите две места са Мароко и Фиджи (94%), следвани от Пакистан и Виетнам (89%). Историята на тези страни в последните конфликти дава интересно сравнение... Любопитен факт е, че за страната си биха се жертвали 52% от жените и 67% от мъжете в глобален мащаб. Лицата на възраст 18-34 години са най-отзивчиви в това отношение - 66 на сто от анкетираните заявяват, че доброволно биха стъпили на фронта. Що се отнася до религиозното разнообразие, мюсюлманите (78%) са най-склонни да се борят за родната си държава.\" - в. \"Стандарт\".\"България отделя най-много средства за дейности по осигуряване на обществения ред и сигурността като дял от брутния си вътрешен продукт в целия Европейски съюз. Това потвърждават данните на \"Евростат\" към 2015 г., публикувани тази седмица. В дефиницията на понятието \"Евростат\" включва разходите за полицейските служби, противопожарната охрана, съдебната система, издръжката на затворите. Данните на Европейската статистическа служба сочат, че през 2015 г. всичките 28 страни - членки на ЕС са похарчили общо 258 млрд. евро по това перо или 1.8% от БВП на ЕС. Най-високият процент е в България, а най-ниският - в Дания и Люксембург.\" - в. \"Дневник\".Всекидневниците информират също за проверки на пътната полиция и за глобите при нарушения.\"По инициатива на ТІЅРОL - евpопейcкaта мpежа на cлyжбите на пътна полиция, от 21 до 27 авгycт 2017 г. на теpитоpията на вcички дъpжави-членки ще бъде извъpшен заcилен контpол по cпазване на pазpешената мaкcимална cкаpаcт за движение, cъобщават от МВР. Наpyшенията, cвъpзани c пpевишаване на pазpешената cкоpоcт за движение, cа чеcто cpещано явление във вcички евpопейсĸи дъpжави и cа пpизнати кaто най-cеpиозната пpичина за тежки пътно-тpанcпоpтни пpоизшеcтвия и cмъpт по пътищата в Евpопа, отчитат от евpопейcкaта мpежа...\" - в. \"24 часа\".\"Системата, чрез която всеки може да провери по интернет дали има неплатени глоби за пътни нарушения, все още е в тестов период, съобщи пресцентърът на МВР. Съюзът на автомобилистите в България съобщи, че от август проверката и плащането на глобите към \"Пътна полиция\" може да става и онлайн. Днес обаче от министерството уточниха, че системата все още не е напълно завършена. Автоматизираната онлайн система се разработва, публикуваният ѝ вариант е тестов, като целта е да се установи пълната ѝ функционалност и да се отстранят евентуални пропуски, посочват от МВР. Оттам добавят, че системата ще бъде официално популяризирана в момента, в който процесът на тестване бъде окончателно завършен. Системата. която е достъпна през сайта на МВР, позволява да се правят справки за дължимите глоби чрез посочване на номер на шофьорска книжка и ЕГН. Системата ще дава възможност и за извършване на плащане, като се посочи конкретен фиш, акт или наказателно постановление.\" - в. \"Дневник\".Проверките по курортите са сред темите с продължение във всекидневниците.\"Спорът между вицепремиера Валери Симеонов и министъра на туризма Николина Ангелкова как да се въведе ред по морските ни курорти продължи и вчера. Симеонов обяви, че хотелите в Слънчев бряг изплащат по 12 млн. лв. годишно компенсации на туристи, които са се оплакали, че не могат да почиват заради шума. Министърът на туризма Николина Ангелкова пък заяви, че е готова да разговаря със Съюза на собствениците в Слънчев бряг, за да тушира недоволството им. Част от хотелиерите, както и туристи в последните дни протестираха срещу масовите проверки в знакови за курорта заведения. \"От всички концесии на плажове българският държавен бюджет печели 8 милиона лева годишно - пълен абсурд\", възмути се Симеонов в своя публикация в социалните мрежи, сравнявайки компенсациите с приходите от концесии в хазната. Вицепремиерът поясни, че работи с информация на Центъра за анализи и оценки в туризма. Ден по-рано председателят й - Румен Драганов, коментира, че хотелиерите в курорта връщат средно по 6 млн. евро годишно като компенсации на туристи след оплаквания заради силния шум. \"Туроператорът изпраща оплакването от туриста директно, след което удържа платената компенсация от бъдещите разплащания. Хотелът има и допълнителни загуби вследствие намаляване на договорната цена за следващия сезон поради \"шум\", заяви експертът пред БНР. \"С диалог можем да изчистим проблемите, натрупвани с години в курорта. Могат да разчитат на мен\", заяви от своя страна министърът на туризма Николина Ангелкова. \"Проверките трябва да се извършват така, че да не пречат на туризма или да вредят на имиджа на страната\", изтъкна тя пред Нова тв. В спора около реда в курортите се намесиха и от асоциация \"Българско Черноморие\". В отворено писмо до президента Румен Радев те го обвиниха, че призовава за диалог със закононарушителите, вместо да подкрепи изпълнителната власт в лицето на вицепремиера Валери Симеонов. В събота Радев коментира, че скандалът \"Слънчев бряг\" е показал \"някои неща, които всъщност всички знаем - че законите не се спазват и че институциите не работят достатъчно ефективно\". Освен акция \"тишина\" по морето продължават и проверките на данъчните. Пет от най-популярните заведения в центъра на Приморско са били запечатани...\" - в. \"Сега\".\"Пет от най-популярните заведения в центъра на Приморско са запечатани от неделя вечер, съобщиха от НАП Бургас, съобщиха от приходното ведомство в морския град. Проверката е извършена съвместно с представители на полицията и местните власти. Иззети са компютрите на търговските обекти. От НАП обясняват, че до запечатването на заведенията се стигнало след отказ аза предаване на наличните средства от касите на обектите. Оттам обясняват, че въпросните обекти са натрупали значими просрочени задължения...\" - в. \"Труд\".Вестниците съобщават и за жестоко убийство на 11-годишно момиче, извършено от осмокласник.\"Жеcтоко yбийcтво на 11-годишно момиче pазтъpcи Бypгаc в нощта на 20 авгycт. Тялото на детето, коeто cпоpед нeофициални данни cе кaзва Никол Йончева, бе откpито в аcанcьоp на панелен блок в кв. \"Меден pyдник\". Когато мъж от вx. 2 на бл. 108 отвоpил вpатата на аcанcьоpа, не можел да повяpва на очите cи. На пода лежало малко момиче, цялото плyвнало в кpъв...\" - в. \"24 часа\".\"Тийнейджър от Бургас уби 11-годишно момиче след нелеп спор дали да пушат наргиле, съобщиха от прокуратурата. Убийството е станало в асансьор на жилищен блок в града. 15-годишното момче и убитото момиче се запознали по интернет, разменили телефоните си и се срещнали в неделя. Според разследващите убийството е извършено около 17.30 ч. Нанесен е само един удар с нож във врата, който е засегнал артерия. Сигнал до полицията е подаден от живеещи в блока. Момичето е открито без документи и без телефон, обясни шефът на бургаската полиция Калоян Калоянов. След като установили жертвата, полицаите успели да стигнат и до извършителя. Той е задържан за 72-часа, а прокуратурата ще иска постоянния му арест. Момчето няма предишни криминални прояви. Тъй като арестуваният е непълнолетен, максималното наказание е от 3 до 10 г. затвор, обясниха от прокуратурата. Жестоко убийство бе извършено и в монтанското село Габровница. Там 21-годишен от Враца уби 16-годишно момиче, с което живеел на семейни начала. Двамата имали и 11-месечно бебе. Според прокуратурата двамата са били разделени, а младежът поискал девойката да се върне при него. Тя отказала и тогава започнал скандалът...\" - в. \"Сега\".", "date": "2017.08.22", "title": "Само 25% от българите биха воювали за страната си, магистратите са с по 3 банкови сметки, убийство на момиче шокира Бургас..."}
{"url": "https://news.bg/int-economics/ukrayna-zapochva-da-poluchava-amerikanski-antratsitni-vaglishta.html", "text": "Американската компания XCoal Energy and Resources изпрати в Украйна първата пратка от антрацитни въглища, предаде агенция \"Униан\".Украинското посолство във Вашингтон съобщи на страницата си във Facebook, че става дума за обем от 85 хиляди тона.За доставките на въглища беше постигната договореност между украинската държавна компания \"Центренерго\" и XCoal Energy and Resources, след като Вашингтон и Киев се споразумяха за това на високо равнище при посещението на украинския президент Петро Порошенко в САЩ през юни.Договорът между двете компании е за доставяне на 700 хиляди тона антрацитни въглища до края на годината.Очаква се първата пратка да пристигне в Украйна в началото на септември. Отпътуването й беше предхождано от церемония с участието на украинския посланик Валерий Чалий, заместник-министъра на търговията на САЩ Израел Ернанадес, помощника на министъра на енергетиката по международните въпроси Уелс Грифит, представители на компанията XCoal.", "date": "2017.08.22", "title": "Украйна започва да получава американски антрацитни въглища "}
{"url": "https://news.bg/world/v-moreto-kray-kopenhagen-nameriha-zhensko-tyalo.html", "text": "В крайбрежните води при Копенхаген е намерено женско тяло без глава и крайници, предаде Би Би Си.Според местната полиция е рано да се каже дали е възможно находката да има нещо общо с изчезването на журналистката Ким Вал.Останките са били забелязани от велосипедист, който се е движел близо до брега.За последен път Вал е видяна вечерта на 10 август, на подводницата на изобретателя Питър Мадсън.Срещу него бяха повдигнати обвинения за непредумишлено убийство. В понеделник той заяви пред съда, че жената е загинала при нещастен случай и той я е погребал в морето, в залива Кег, южно от Копенхаген.По маршрута на подводницата бяха изпратени водолази, хеликоптери и спасителни плавателни съдове, които от петък, 18 август, издирват журналистката.Намереното тяло е било открито в района на издирването. То е предадено за съдебно-медицинска експертиза.", "date": "2017.08.22", "title": "В морето край Копенхаген намериха женско тяло"}
{"url": "https://news.bg/int-politics/kim-chen-un-tayno-posetil-voenna-chast-do-granitsata-s-yuzhna-koreya.html", "text": "Лидерът на Северна Корея Ким Чен Ун тайно е посетил военна част близо до границата с Южна Корея, съобщи агенция \"Новости\".Посочва се, че инспекцията се е състояла на един километър от южнокорейска гранична застава. Според информацията, позована на севернокорейските военни, това е станало през първата половина на август, макар че за посещението се съобщава едва сега.Това съвпада с временното изчезване на Ким Чен Ун от публичните събития в страната - между 30 юли и 14 август.", "date": "2017.08.22", "title": "Ким Чен Ун тайно посетил военна част до границата с Южна Корея?  "}
{"url": "https://news.bg/regions/dnes-oblachnostta-shte-zapochne-da-se-razkasva-i-namalyava.html", "text": "Днес облачността ще започне да се разкъсва и намалява, но над Централна и Източна България времето ще се задържи предимно облачно и дъждовно.Ще е ветровито с умерен временно до силен вятър от север-северозапад, като максималните температури ще са между 23 и 28 градуса. В североизточните райони ще е между 20 и 22 градуса. а в София около 23 градуса.По Черноморието ще е предимно облачно с превалявания от дъжд. Ще духа умерен, временно и силен северозападен вятър. Захлаждането ще продължи и максималните температури ще са от 21 до 24 градуса.Температурата на морската вода е 26-27 градуса, а вълнението на морето е 2-3 бала.В планините до обяд ще е предимно облачно с валежи от дъжд, на много места и с гръмотевици.В сряда валежите ще спрат, но облачността ще е променлива. Вятърът отслабва и започва повишаване на температурите.", "date": "2017.08.22", "title": "Днес облачността ще започне да се разкъсва и намалява"}
{"url": "https://news.bg/bulgaria/zapochvat-spiraniya-na-toplata-voda-v-sofiya.html", "text": "От днес до 24 август, заради ремонти по мрежата на \"Булгартрансгаз\", безц топла вода остават западните квартали \"Люлин\", \"Надежда\", \"Обеля\", \"Толстой\", \"Захарна фабрика\", както и части от \"Лозенец\".Прекъсване в подаването на топла вода - за 12 дни, ще има в източните квартали заради ремонт на авариралия през зимата магистрален тръбопровод. От 30 август до 11 септември без топла вода ще бъдат \"Младост\", \"Дружба\", \"Студентски град\", \"Дървеница\", \"Изток\", \"Изгрев\", \"Дианабад\", \"Слатина\", \"Гео Милев\" и др.От столичната Топлофикация напомнят, че през този период няма да бъдат начислявани сметки за топлата вода на абонатите.", "date": "2017.08.22", "title": "Започват спирания на топлата вода в София "}
{"url": "https://news.bg/crime/ubitoto-11-godishno-momiche-e-imalo-nad-3-hilyadi-kontakta-v-sotsialna-mrezha.html", "text": "Зам.- апелативният прокурор на Бургас Йовита Григоров съобщи пред НоваТВ, че разследването на убийството на 11-годишното момиче показва умишленост, а 15-годишният извършител е признал частично в предварителните разговори. Няма как това да бъде определено като нещастен случай към този момент, при положение, че лекарите са установили 3 см дължина на порезната рана, което показва целенасоченост според тях, обясни Григорова. Децата са се свързали по социална мрежа, като 2 седмици усилено са общували там. Вероятно това е първата им среща, но разследването още не може да каже със сигурност.В задържаното момче са открити вещи на момичето, като разследват убийство, повода, за което Григорова определя като нелеп.На въпрос дали става въпрос за чисто наргиле (с тютюн) или наркотици, тя допълни, че са взети кръвни проби и се чака експертизата. Важното е че са решили да се скрият, добави Григорова.В приятелската листа на социалната мрежа на 11-годишното момиченце е имало 3000 приятели, което показва двойствен живот, допълни зам.- апелативният прокурор на Бургас.Нека родителите да бъдат по внимателни с децата си в социалните мрежи, а те са деца, достъпа на приятели е неограничен, темите са неограничени, призова тя.Не мога да коментирам какви са хората в профила, той се разглежда към момента, обясни Григорова.Днес се определя \"задържане под стража\" за 15-годишният, делото се гледа в съда.", "date": "2017.08.22", "title": "Убитото 11-годишно момиче е имало над 3 хиляди контакта в социална мрежа "}
{"url": "https://news.bg/crime/vlak-blasna-zhena-v-rayona-na-iliyantsi-v-sofiya-zhp-liniyata-e-blokirana.html", "text": "Жена загина на място, след като беше блъсната от влак, съобщава БНР. Бързият влак Мездра-София е блъснал жената в района на столичния \"Илиянци\" към 6:00 ч. сутринта.Към момента всички влакове, идващи от Северна България към София и обратно са спрени и изчакват. Това се налага заради работата на следствените органи.Все още не е ясно кога точно ще приключи огледът и кога ще бъде възстановено движението на влаковете.", "date": "2017.08.22", "title": "Влак блъсна жена в района на \"Илиянци\" в София, жп-линията е блокирана"}
{"url": "https://news.bg/regions/eksperti-markirat-opasni-darveta-v-stolichnata-borisova-gradina.html", "text": "Започва маркирането на опасни, сухи и гнили дървета в Борисовата градина. Инициативата е част от дейностите, включени в кампанията 135 години \"Княз-Борисова градина\" и е в резултат на решението на Столичния общински съвет, взето с единодушие на заседение в края на август, когато беше приета Инвентаризацията и анализът на състоянието на дърветата в Борисовата градина, извършена от експерти на Лесотехническия университет в София.Маркирането на опасните, сухи и гнили дървета ще обхване пилотен участък от лесопарковата част на Борисовата градина - карето между бул. \"Драган Цанков\" и бул. \"П.К. Яворов\" и главните алеи покрай стадион \"Българска армия\"През септември маркирането предстои да бъде прието от междуинституционална комисия в разширен състав от експерти от Лесотехническия университет, БАН, Българско дружество за защита на птиците и др. Дърветата, за които има съгласие, ще бъдат премахнати.След извършване на дейностите в пилотния обект, предстои публичен отчет на свършеното, преди да се продължи с последващи действия в следващи периметри от лесопарковата част на Борисова градина.От началото на месеца има няколко инцидента с паднали дървета и клони в столицата.Столична община обеща, да започнат изследването и маркирането на дървета в Борисовата градина, а от есента и изсичането на опасните.Санитарната сеч ще е между булевардите \"Драган Цанков\", \"Пейо Яворов\", \"Цариградско шосе\" и \"Евлоги и Христо Георгиеви\".Припомняме, че през септември 2016 година, кметът на София Йорданка Фандъкова гарантира, че няма да се допусне строителство в Борисовата градина и няма да бъдат изсечени дървета.\"Съхраняването и обновяването на парка е първостепенна задача\", подчерта тогава Фандъкова. Припомняме, в социалните мрежи участник в общественото обсъждане от кв. \"Изгрев\" сигнализира, че ", "date": "2017.08.22", "title": "Експерти маркират опасни дървета ​в столичната Борисова градина"}
{"url": "https://news.bg/crime/sabaryat-barakite-v-zaharna-fabrika.html", "text": "Акция на Полицията и Столична община събаря незаконните постройки в столичния квартал \"Захарна фабрика\", съобщава Нова телевизия. Повече от 140 незаконни постройки ще бъдат премахнати днес.Още от снощи на мястото властите закараха тежка техника, с която ще отстраняват бараките на ул. \"Суходол\" в \"Захарна фабрика\", съобщават от МВР. Приблизително 500 души живеят там и ще останат без дом след събарянето на постройките.Кметът на район Илинден - Иван Божинов обясни, че няма да бъдат оставени малки деца на улицата. Осигурени са места в дом за бездомни, някои от живущите в \"Захарна фабрика\" ще отидат при роднини, други ще се изнесат от София, обясни Божилов.Кметът на Илинден изтъкна, че хората са били запознати с действията на властите и са имали време за реакция.В хода на операцията ще бъдат извършвани и проверки на живущи в района. Полицейските служители обезпечават обществения ред и следят за недопускане възпрепятстване работата на институциите, уверяват от полицията. ", "date": "2017.08.22", "title": "Събарят бараките в \"Захарна фабрика\""}
{"url": "https://news.bg/economics/nad-milion-balgari-sa-patuvali-na-pochivka-ili-eksurziya-v-poslednoto-trimesechie.html", "text": "През второто тримесечие на годината 1 149.8 хил. българи са пътували като туристи, по предварителни данни на Националния статистически институт. Преобладаващата част от тях - 83.6%, са пътували само в страната, 13.5% - само в чужбина, а едва 2.9% са пътували и в страната, и в чужбина. В сравнение със същото тримесечие на 2016 г. общият брой на пътувалите навършили 15 години нараства с повече от една четвърт - 26.5%. Пътувалите само в страната се увеличават с 31.1%, пътувалите само в чужбина - с 8.9%, а броят на пътувалите в страната и чужбина - с 0.3%.Българите между 25 и 44 - годишна възраст пътуват най-много. Те представляват 43.5% от всички български туристи. Във всички възрастови групи преобладава относителният дял на пътуванията в страната, като най-висок е този дял при лицата на възраст над 65 г. - 86.8% от пътувалите в тази възрастова група. При пътуванията в чужбина делът на пътувалите лица на възраст 45 - 64 години е най-голям - 16.5% от пътувалите в тази възрастова група. По-голямата част от туристическите пътувания на лицата на възраст 15 и повече навършени години както в страната, така и в чужбина са били с цел \"почивка и екскурзия\", посочени съответно от 45% и 71.4% от тях.През второто тримесечие на 2017 г. като самостоятелни са били регистрирани 1 577.7 хил., или 89.3% от общия брой лични пътувания. Относителният дял на самостоятелните пътувания без резервация в страната е 93.9%, а на тези в чужбина - 55.8% .В структурата на разходите по видове с най-голям относителен дял в страната са тези за храна - 38.2%, докато в чужбина са разходите за транспорт - 32.9% .През второто тримесечие на 2017 г. средният разход при пътуване с лична цел на едно лице на възраст 15 и повече навършени години е 183.41 лв. в страната и 497.67 лв. в чужбина. Същевременно разходите на едно лице за професионално пътуване са средно 154.76 лв. в страната и 1 099.35 лв. в чужбина.", "date": "2017.08.22", "title": "Над милион българи са пътували на почивка или ексурзия в последното тримесечие"}
{"url": "https://news.bg/entertainment/zemedelieto-sred-glavnite-vinovnitsi-za-globalnoto-zatoplyane.html", "text": "Земеделието е допринесло почти толкова за изменението на климата колкото обезлесяването чрез засилване на глобалното затопляне. Това показва ново американско изследване, в което е било определено количеството въглерод, отделен от почвата от земеделието, съобщава \"Ройтерс\".Около 133 млрд. тона въглерод са се отделили от първите два метра земна почва през последните два века от земеделието с темп, който се увеличава, се предупреждава в проучването, публикувано в списанието на Националната академия на науките на САЩ.Глобалното затопляне се дължи до голяма степен на въглеродния диоксид в атмосферата от такива дейности като изгаряне на изкопаеми горива и сеч, които иначе биха погълнали парникови газове като въглеродния диоксид.Ала това изследване показва и значението на земеделието като фактор, допринасящ за това, посочва Джонатан Сандерман, специалист по почви в изследователски център в щата Масачузетс и един от авторите на проучването.Докато почвата поглъща въглерода в органичната материя от растенията и дърветата, докато се разлагат, земеделието е спомогнало да се изчерпи това натрупване на въглерод в почвата, допълни ученият.Масовото обработване на земята премахва въглерода от почвата, както и методите за оран, които могат да ускорят ерозията и разлагането.\"Тревожно е колко много въглерод е бил изгубен от почвата\", предупреждава Джонатан Сандерман, допълвайки: \"Малки промени в количеството въглерод в почвата могат да имат наистина големи последици за това колко въглерод се натрупва в атмосферата.\"", "date": "2017.08.22", "title": "Земеделието сред главните виновници за глобалното затопляне"}
{"url": "https://news.bg/regions/postaviha-satelitni-predavateli-na-30-leshoyadi-v-iztochnite-rodopi.html", "text": "30 лешояди в Източните Родопи се сдобиха със сателитни предаватели.Предавателите са били поставени от доброволци от Българското дружество за защита на птиците.Новите устройства вече подават информация за животните. Данните са важни за начина на живот на птиците и летателните им маршрути. Очаква се предавателите да предоставят и любопитна информация за пътешествията на птиците на юг през есента.По думите на Волен Аркумарев, който е член в Българското дружество за защита на птиците, първоначалните данни дават информация за местата, които птиците обитават. За сега те се придържат към района на язовир \"Студен кладенец\", както и около Крумовград и Маджарево.Пред БНР Аркумарев обясни и че често лешоядите предприемали и по-далечни пътувания към Северна Гърция, където се ориентирали към Националния резерват Дадя. Птиците се хранели сутринта в Източните Родопи и тръгвали към Гърция, където понякога и оставали да пренощуват.", "date": "2017.08.22", "title": "Поставиха сателитни предаватели на 30 лешояди в Източните Родопи"}
{"url": "https://news.bg/society/otkriha-rekordno-dalga-zmiya-kray-burgas.html", "text": "Биолози откриха най-дългата змия в България. Влечугото дълго над два метра поставя нов рекорд за най-дълга змия. Това установиха биолози край Бургас, които уловиха студенокръвното.Животното е намерено при рутинен мониторинг, извършен от група учени и студенти от БАН, Софийски и Шуменски университет.Змията е неотровен смок и принадлежи към вида Голям стрелец (), а общата ѝ дължина е 203 см. Съотношението на дължината на тялото, отнесено към дължината на опашката, показва, че животното е женско, поясняват експертите.Змията е неотровна и е засечена в ненаселен район, така че новината е повод за гордост, отколкото за притеснение за местните хора, уверяват експертите.До момента в България имаше уловени само две змии с дължина над два метра. За единия екземпляр информацията е много оскъдна. Другата змия е намерена в Източни Родопи и е женска с дължина 202 см.\"Тези три змии са рекордни за България и дори се доближават до световните рекорди за Големия стрелец\"- поясняват проф. Николай Начев и д-р Мирослав Славчев, които документираха находката край Бургас.", "date": "2017.08.22", "title": "Откриха рекордно дълга змия край Бургас"}
{"url": "https://news.bg/regions/reka-sas-zadrasteno-korito-plashi-zhitelite-na-montana.html", "text": "Жителите на Монтана се оплакват от непочистено корито на река. Дъждовете в района поставяли местните под реална опасност от бедствие, съобщава Нова телевизия.Според сигнали на жители на квартал \"Мала Курловица\" в Монтана дерето в на реката в района е пълно с дива растителност, която пречи на водата да се изтича. Дъждовете от лятото на 2014 година почти препълнили задръстеното корито. Жителите на квартала посочват, че не могат да спят спокойно и се страхуват от всеки дъжд.Става въпрос за малка река, която няма име. Тя извира от планината над селото и се влива в река Огоста. Според местните коритото на реката се е превърнало в гора. В канала имало и дървета. От квартала многократно се оплаквали в общината за състоянието на коритото, но резултат нямало.По думите на общинара Камен Каменов каналът се почиства през 2-3 години. По-честото почистване на коритото не било целесъобразно, а общината нямала и силите да го осигури. Каменов добави, че общината в Монтана е предвидила почистването на канала да стане преди началото на дъждовния сезон - през месец октомври.Страховете на местните обаче стават все по-големи, защото при дъждовете от 2014 година каналът бил в по-добро състояние от сега и въпреки това едва побрал голямото количество вода.", "date": "2017.08.22", "title": "Река със задръстено корито плаши жителите на Монтана"}
{"url": "https://news.bg/politics/imeto-na-ninova-ne-e-v-dokladite-za-tsankov-kamak.html", "text": "Нинова не присъства в документите по \"Цанков камък\", става ясно от официалния отговор на Софийска градска прокуратура.В писмото адресирано до лидера на БСП Корнелия Нинова пише, че тя \"няма процесуално качество по досъдебното производство\". Нинова не присъства в проверените от прокуратурата документи за проекта \"Цанков камък\".Писмото пристига в отговор на запитването на председателят на БСП към главния прокурор Сотир Цацаров. Припомняме, че малко по-рано днес Корнелия Нинова обяви на брифинг след заседание на партията й, Припомняме, че от  за проекта \"Цанков камък\", след като . Включително премиерът като \"поредните милиарди, които са изхарчени напразно\", подобна на коментарите му към проекта АЕЦ \"Белене\" преди години.", "date": "2017.08.22", "title": "Името на Нинова не е в докладите за „Цанков камък”"}
{"url": "https://news.bg/politics/ninova-ne-e-poluchila-pismo-ot-tsatsarov-spored-tsvetan-tsvetanov.html", "text": "ГЕРБ отвърнаха на удара на червените.Цветан Цветанов е учуден от пресконференцията на БСП. Той недоумява защо Корнелия Нинова се припознава в критиките на ГЕРБ. Тя пък се занимавала само със себе си.\"За да имаме стабилно бъдеще, не трябва да забравяме миналото си\", категорично заяви Цветанов.Иначе за , той изтъкна, че управляващите вече са направили обществено обсъждане с професионалните гилдии. \"Госпожа Нинова да бъде обективна\", настоя още заместник-председателят на ГЕРБ.Според Цветанов се оказало се, че соцводачът няма писмо от главния прокурор за \"Цанков камък\", както тя по-рано обяви на пресконференция на \"Позитано\" 20. \"Нека да казваме истината. Корнелия Нинова не говори истината\", смята Цветанов.Иначе партията нямала против да се обяви кои политици са ползвали КТБ. ГЕРБ влагали парите си в други банки.Александър Ненков припомни, че герберите не са обвинявали Нинова, че има вина за Цанков камък. Само споменали,че Нинова е участвала в управленията, ангажирани с проекта. Тя била ангажирана само със \"собственото си Аз\". \"Кога БСП носи отговорност\", попита Ненков.Ненков изрази недоволство от това, че соцлидерът не се е произнесла дали \"Цанков камък\" е полезен за държавата и има ли източване на държавен ресурс.Антон Тодоров припомни за \"безсрамието на Корнелия Нинова по време на приватизацията\". Тодоров атакува Нинова със СРС-тата по аферата \"Фронтиер\".\"Когато БСП говори за справедливост, някой червен вече някъде краде\", отсече Тодоров. Герберът е смутен от ненадейното забогатяване на Корнелия Нинова, влизайки във властта. А за КТБ Тодоров подчерта, че социалистът Кирил Добрев често се е срещал с банкера Цветан Василев.", "date": "2017.08.22", "title": "Нинова не е получила писмо от Цацаров според Цветан Цветанов"}
{"url": "https://news.bg/int-politics/erdogan-se-zareche-da-osueti-sazdavaneto-na-kyurdska-darzhava-v-siriya.html", "text": "Турският президент Реджеп Тайип Ердоган се зарече, че Турция ще осуети всеки опит на сирийските кюрди, които тя етикетира като \"терористи\", да създадат кюрдска държава в северната част на Сирия, съобщава \"Франс прес\".Анкара разглежда \"Отрядите за народна защита\" (YPG) и политическото им крило Кюрдската демократична партия (PYD) на сирийските кюрди като терористична групировка. Ала САЩ е близък съюзник със сирийските кюрди в битката срещу ДАЕШ (\"Ислямска държава\") в Сирия.\"Ние няма и никога няма да позволим така наречената държава да бъде създадена от PYD и YPG в Северна Сирия\", подчерта Ердоган в реч в Анкара.\"Те искат да създадат коридор за терор в Северна Сирия, достигащ до Средиземно море\", посочи турският държавен глава.Сирийските кюрдски групировки контролират два \"кантона\" в североизточната част на Сирия, както областта Африн в западната част на страната.Ердоган добавил, че Турция ще продължи да се бори срещу терористичните организации, \"където и да ги открием\", имайки предвид YPG, които според Турция са сирийският филиал на обявената извън закона Кюрдска работническа партия (ПКК), която води въоръжен бунт срещу турската държава на територията на Югоизточна Турция.Вчера Ердоган изтъкна, че съвместна военна операция с Иран срещу кюрдските екстремисти, които \"представляват заплаха\", включително ПКК, е \"винаги на дневен ред\". То говори след посещение през миналата седмица на началника на иранските въоръжени сили.", "date": "2017.08.22", "title": "Ердоган се зарече да осуети създаването на кюрдска държава в Сирия"}
{"url": "https://news.bg/crime/spetssadat-varna-deloto-sreshtu-eksshefa-na-fonda-za-lechenie-na-detsa.html", "text": "Специализираният наказателен съд е върнал на прокуратурата делото срещу бившия шеф на Фонда за лечение на деца в чужбина Павел Александров, съобщи БНР.Стана ясно, че съдията по делото Николай Димитров е прекратил делото заради противоречия в обвинителния акт срещу Александров. Противоречията били отстраними, но съществени и ограничаващи правото на защита на обвинените.Противоречие имало между диспозитива и обстоятелствената част на обвинителния акт. Преди да върне делото отново на спецсъда прокуратурата трябва да съобрази и да изчисти противоречията в обвинителния акт.Припомняме, на 1 август тази година Спецпрокуратурата внесе в Специализирания наказателен съд обвинителен акт срещу четирима служители на Център \"Фонд за лечение на деца\". Обвинени бяха бившият директор на фонда Павел Александров, старши експертът Татяна Радева, главният експерт Станислава Горанова и и контрольор на дейността на фонда. Тогава срещу Павел Александров бяха повдигнати 6 обвинения.Според обвинителния акт Александров и тримата му подчинени служители на Фонда за лечение на деца в чужбина са действали като организирана престъпна група. Те харчели неправомерно средствата на фонда, като действията прехвърляли задълженията им към Националната здравноосигурителна каса.Адвокатът на Павел Александров Диана Ангелова обаче е заявила, че не била запозната с разпореждането делото да се върне в прокуратурата. Тя не разполагала и с обвинителния акт срещу клиента ѝ.Обвинителният акт ще бъде връчен на Ангелова и на останалите адвокати и подсъдими в делото след като процесът бъде насрочен за разглеждане в публично заседание.", "date": "2017.08.22", "title": "Спецсъдът върна делото срещу ексшефа на Фонда за лечение на деца "}
{"url": "https://news.bg/crime/ubietsat-ot-zh-k-lagera-ostava-v-aresta.html", "text": "Убиецът на 42-годишната Елена Василева остава в ареста. Това реши Софийският градски съд (СГС).Съпругът на Елена, който е с 22 години по-възрастен от нея, застреля жената с незаконен пистолет. Изстрелите проехтели в ж.к. \"Лагера\" в столицата пред квартално заведение пред погледите на десетки очевидци, само на метри от детската площадка.Елена седяла пред заведението със своя приятелка. В един момент на мястото с кола дошъл и мъжът ѝ Венцислав. Последвал скандал, след него и изстрели. Според свидетелски показания преди да я убие Венцислав псувал съпругата си.Свидетелка разказва, че един от куршумите попаднал в главата на жертвата, другите в гърдите.Елена искала да се разведе с мъжа си. В продължение на месеци в семейството ѝ имало скандали и побоища. Елена пускала жалби в полицията срещу Венцислав. Мъжът ѝ имал и издадена ограничителна заповед да не я доближава на по-малко от 100 метра. Подсъдимият има две деца от Елена - на 5 и 11 години. Мъжът от години имал бизнес с внос на хранителни добавки. Елена пък отскоро започнала работа като оценител в международна компания. Изкарвала добри пари и била много щастлива. Колеги на убитата разказали пред полицията, че тормозът на Венцислав се пренасял и в офиса. Той често ходил да я търси на работното ѝ място.След като изпразнил пълнителя в жена си, Венцислав отишъл в близкото 6-то РУП и сам се предал.Пред съда днес той заяви, че не е имал намерение да убива съпругата си. Деянието било следствие от много обстоятелства. Венцислав случайно видял жена си и отишъл, за да поговорят за децата си. Тя обаче му казала, че той вече няма деца. Тогава съпругът на Елена извадил оръжието и я прострелял.Мъжът обяснил и че Елена имала проблем с алкохола.Според защитата Венцислав има раково заболяване и е необходимо той да се лекува. Според съда обаче убиецът е с лабилна психика и представлява опасност за обществото. Имало и вероятност той да извърши и друго престъпление. При нужда на Венцислав ще му бъде осигурено лечение в следствения арест.", "date": "2017.08.22", "title": "Убиецът от ж.к.\" Лагера\" остава в ареста"}
{"url": "https://news.bg/int-politics/podozritelen-paket-zatvori-beliya-dom.html", "text": "Белият дом е бил затворен временно заради открит подозрителен пакет, предаде \"Индипендънт\".Това са съобщили от \"Сикрет сървис\".Северното крило вече е било проверено. За момента няма повече информация. Президентът Доналд Тръмп е на път за Финикс, Аризона, където по-рано бе съобщено, че ще бъде посрещнат и от протест на противници. ", "date": "2017.08.22", "title": "Подозрителен пакет затвори Белия дом"}
{"url": "https://news.bg/regions/avariral-avtomobil-ogranichi-dvizhenieto-po-patya-ruse-razgrad.html", "text": "Временно е ограничено движението в едната лента на път I-2 Русе-Разград в участъка Осенец-Гецово.Причината е аварирал автомобил.Това съобщиха от пресцентъра на АПИ. Движението се осъществява двупосочно в свободната лента и се регулира от пътна полиция. ", "date": "2017.08.22", "title": "Аварирал автомобил ограничи движението по пътя Русе-Разград"}
{"url": "https://news.bg/int-politics/prodalzhava-razsledvaneto-na-atentata-v-barselona.html", "text": "Каталунската полиция продължава разследването на атентата в Барселона. Претърсени са били обекти във Вилафранка и Рипол. Градовете са свързани с групата, организирала атаката.  Това заявиха днес атентаторите от Барселона пред испанския съд. Те са Дрис Укабир, Мохамед Аала, Мохамед Хули Шемлал и Сахал ал Кариб. Вече са им повдигнати обвинения за тероризъм Мишена, както стана ясно по-рано, е трябвало да бъде \"Саграда Фамилия\". Иззето бе голямо количество експлозиви. Припомняме, че на 16 август в центъра на Барселона микробус се вряза в туристи.Жертвите вече са 14, ранените са над 100. Сред тях има и деца. По случая бяха задържани четирима, а се предполага, че терористичната клетка се е състояла от 12 души. Четиримата са единствените оцелели. Потвърдено бе, че Юнес Абуяакуб, шофьор на вана убиец, е бил ликвидиран. Властите издирват още лица, за които се предполага, че са замесени. ", "date": "2017.08.22", "title": " Продължава разследването на атентата в Барселона"}
{"url": "https://news.bg/int-politics/oon-prizova-irak-da-zashtiti-detsata-na-teroristi-ot-islyamska-darzhava.html", "text": "ООН призова днес властите в Ирак да защитят децата на терористи от \"Ислямска държава\", предаде Middle East Monitor. Тези деца често са били заченати след изнасилвания на отвлечени от групировката момичета и жени. Това заяви върховният  на ООН по  Зеид Раад ал Хюсеин. Той обърна внимание на факта, че те също са жертви и трябва да получат същите грижи като майките си. Не трябва да се допуска те да бъдат дискриминирани и да се превръщат в лесна плячка за експлоатация и трафик. Проблем обаче е липсата на актове за раждане и каквито и да е други документи при много от тези деца. ", "date": "2017.08.22", "title": "ООН призова Ирак да защити децата на терористи от \"Ислямска държава\""}
