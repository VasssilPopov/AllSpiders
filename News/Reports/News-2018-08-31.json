{"url": "https://news.bg/int-politics/oland-v-minsk-putin-se-izpusna-che-ima-ruski-sili-v-donbas.html", "text": "По време на преговорите в Минск руският президент Владимир Путин си е изпуснал нервите и се е издал, че в Източна Украйна има руски войски.Това пише експрезидентът на Франция Франсоа Оланд в новата си книга \"Уроците на властта\".Той е първият от \"нормандската четворка\", който излезе от властта и получи свободата да разкаже каквото прецени за необходимо от политическата си кариера, посочва агенция \"Униан\".\"Как да не си спомня дългата нощ на 15 февруари 2015 г. в голямата бездушна зала на Двореца на независимостта в Минск, Беларус? Беше в самия разгар на кризата, която преживяваше Украйна след свалянето на проруския президент Виктор Янукович заради отказа му да подпише договора за асоцииране към ЕС.\" - споделя Оланд, цитиран от онлайн изданието \"Тижден\", което публикува откъси от книгата.\"Намеренията на Владимир Путин бяха съвсем очевидни. Той искаше да запази влиянието си върху рускоезичните региони и максимално да отслаби проевропейската власт в Киев. След провала на примирието боевете между украинските войски и паравоенните сепаратистки отряди се разгоряха с нова сила.\" - напомня авторът.По думите му, западните преговарящи са се надявали да \"прекратят стрелбата и да намерят компромис, който би позволил запазването на териториалната цялост на Украйна\". Но разговорите са продължили дълго и безрезултатно, което е съответствало на целите на руската страна.\"Бързо разбрах, че Путин иска да спечели време и да отложи прекратяването на огъня колкото е възможно повече, за да даде възможност на сепаратистите да обкръжат украинската армия и да завоюват допълнителни територии. Заедно с Ангела Меркел предлагаме да подновим преговорите в тесен формат, да пропуснем вечерята и да започнем да работим колкото може по-бързо.\" - посочва експрезидентът на Франция.Той отбелязва, че Ангела Меркел познава Путин много добре и от дълго време, и \"умее да разговаря с него\". Путин от своя страна непрекъснато се е опитвал да й оказва натиск по всевъзможни начини, \"смесвайки заплахи, комплименти и спомени\". Например, на срещата в Сочи той е взел кучетата си, като е знаел, че Меркел не обича кучешка \"компания\".\"Тя е невероятно търпелива, свикнала е на продължителни преговори и, което изглежда невероятно, почти не се нуждае от сън.\" - констатира Оланд.Първата чернова на бъдещите споразумения е написана именно от Меркел. Докато е работела по нея, тя не е позволила на никого да се намеси, дори на съветниците си. \"Такъв е нейният темперамент и нейната методика: тя е много сериозна, старателна и внимателна.\" - пояснява френският политик.\"Порошенко и Путин постоянно си повишаваха тон. Веднъж руският президент така се изнерви, че започна да заплашва окончателно да размаже войските на опонента си. Така се издаде, че в Източна Украйна наистина има руски войски. Путин се сепна и се взе в ръце.\" - разкрива Франсоа Оланд.Междувременно от Кремъл реагираха на излизането на книгата. Говорителят на руския президент Дмитрий Песков, заяви, че е присъствал на \"почти всички разговори\" и не е чувал Путин да произнася такава заплаха. Оланд обаче изрично посочна, че тя е била отправена докато четворката е преговаряла в тесен формат. \"Порошенко неотклонно отстояваше суверенитета на страната си, докато Путин настояваше за автономия на сепаратистките провинции и искаше да отложи прекратяването на огъня с три седмици. Беше толкова неотстъпчив, че отричаше пряката си връзка с водачите на сепаратистите. Казваше, че не може да решава вместо тях и настояваше да се консултира с тях.\" - допълва авторът.Разговорите са напредвали бавно, с множество възражения.\"В седем сутринта, след безсънна нощ Путин продължаваше да настоява за отлагане на примирието. За да постигнем резултат, се аргументирахме със санкциите, които вече бяха въведени. Той се преструваше, че не разбира или не чува за какво говорим. Накрая се споразумяхме примирието да настъпи след четири дни. Автономията на провинциите беше отхвърлена. Внезапно Путин заяви, че трябва да се консултира с главатарите на сепаратистите. Техни емисари също били в Минск. Къде точно? В някой хотел или в съседния кабинет? Във всеки случай така и не ги видяхме.\" - разказва още експрезидентът.Той допълва, че Путин е излязъл от залата, а Меркел и Оланд са се опитали да поспят закратко в креслата си.В девет сутринта е станало ясно, че сепаратистите не приемат споразумението. Същевременно за Меркел и Оланд е било време да се връщат в Брюксел.\"В този момент търпението ни секна. И дума не може да става за поражение. Настояваме за незабавна среща с руския президент и разбираме, че докато се опитвахме да поспим в залата за преговори, той се е разположил в голям кабинет с легло...\" - пише френският държавник.\"Ангела Меркел с леден тон обеща на Путин продължителна изолация. Той се разколеба и все търсеше начини да печели време. Целта му беше максимално да отслаби Киев, надявайки се след време да види на власт по-податливи за руските интереси политици, които да са по-отдалечени от Европейския съюз. Повече от всичко той иска да предотврати влизането на Украйна в НАТО и въоръжаването й с бойна техника, която би могла да промени баланса на силите. Путин излиза да се обади по телефона. След няколко минути се връща и сепаратистите вече са съгласни - същите, за които сутринта казваше, че не ги познава.\" - заключава Франсоа Оланд.", "date": "2018.08.31", "title": " Оланд: В Минск Путин се изпусна, че има руски сили в Донбас "}
{"url": "https://news.bg/interviews/oktomvri-zasazhdame-366-darveta-v-parkove-i-naseleni-mesta-v-zapadna-balgariya.html", "text": " Г-жо Мурджева, какъв бе поводът да засадите секвоя по време на Run Green заедно с 5kmRun.bg и участниците в бяганетоСъвместното засаждане на секвоя от организатори и участници по време на Run Green постави символичното начало на акция на \"ЧЕЗ Електро България\" АД и gorata.bg за залесяване на територии в паркове и населени места в Западна България. В края на октомври ние, заедно с доброволци, ще засадим 366 дървета. Броят на дърветата бе определен от броя на участниците в Run Green, между които бяха и 48 деца.Целта на събитието беше да провокира отговорно поведение у всички нас за опазване на природната среда чрез използване на съвременни и иновативни начини за комуникация с ютилити компании. Предоставя ли \"ЧЕЗ Електро България\" АД на своите клиенти възможности да реализират своята готовност за действия в тази посока?Дружеството предлага значителен брой модерни услуги, сред които електронна фактура и смс-известяване за сума на фактурата и преди прекъсване на електроснабдяването. Електронната фактура е удобен и сигурен начин за получаване на месечните сметки. Модерните ни услуги спестяват време, средства и неудобства за клиентите. По време на събитието бяха направени 121 нови регистрации за електронна фактура и смс-известяване. Всеки, който се регистрира за двете услуги по време на събитието, получи специален еко-подарък.Смятате ли, че подобни инициативи успяват да мотивират хората да използват електронни фактури като израз на личната им кауза за опазване на природната среда?Това не беше просто бягане, а бягане с кауза и това е причината много възрастни и деца да участват в Run Green. Всички наши клиенти, които използват електронна фактура - до този момент те са над 370 000, вече са дали своя принос за опазване на околната среда: с избора си те спасиха от изсичане над 3 550 дървета, спестиха над 32 милиона листа хартия, или приблизително 273 тона хартия и 682 мегаватчаса електроенергия, необходима за производството им.Опитът ни досега показва, че, организирани в подобен формат и с такива партньори, събитията провокират голям интерес.10 от участвалите в Run Green спечелиха ваучери по 100 лева, осигурени от \"ЧЕЗ Електро България\" АД, за пазаруване в специализиран, спортен магазин. Всеки втори, пробягал разстоянието от 5 км спечели бъф, брандиран с логото на събитието. Всички деца, пробягали разстоянието от 2 км получиха подарък раничка.Значителен брой участници се възползваха и от възможността да се снимат на специална фото-стена и да споделят снимката си публично във фейсбук с #We do Green. Весела Кучева получи за своята снимка най-много одобрения и предизвика оживена дискусия по темата, което бе и причината да бъде изненадана с награда от \"ЧЕЗ Електро България\" АД.", "date": "2018.08.31", "title": "Октомври засаждаме 366 дървета в паркове и населени места в Западна България"}
{"url": "https://news.bg/society/samolet-izleze-ot-pistata-na-letishte-burgas.html", "text": "Самолет \"Чесна\" излезе от пистата при излитане от летище Бургас, съобщи Фрапорт България. При инцидента, който е станал към 14 часа, няма пострадали.Той е с капацитет 10 пътници, но в този момент в него бил само екипажът от трима души.Самолетът е трябвало да осъществи бизнес полет.Има леки щети по предния колесник. Машината вече е издърпана от тревните площи.Пистата е отворена и летището работи нормално.", "date": "2018.08.31", "title": "Самолет излезе от пистата на летище Бургас"}
{"url": "https://news.bg/world/oon-na-ostrov-lesbos-polozhenieto-s-migrantite-dostiga-tochkata-na-kipene.html", "text": "Върховният комисариат за бежанците на ООН (ВКБООН) призова Гърция да ускори трансфера на мигрантите, които имат право на убежище, от островите в Егейско море към континенталната част на страната, съобщи Ройтерс.Според мигрантската агенция на ООН условията в препълнения бежански център на остров Лесбос вече са достигнали \"точка на кипене\".Лесбос не се намира далеч от Турция. Островът е един от най-предпочитаните от мигрантите входове към Европа. Само през 2015 година през острова са преминали близо 1 милион сирийци, афганистанци и иракчани. Потокът днес е далеч по-малък. Дневно на острова пристигат около 114 души, което прави средно около 40 000 души годишно.Мигрантите на Лесбос представляват повече от 70% от всички бежанци, които пристигат в южната ни съседка. Обикновено повечето от мигрантите там получават одобрение на молбите си за получаване на убежище, пишат от ВКБООН.\"Положението е достигнало токата на кипене в бежанския център в Лесбос, където повече от 7 000 търсещи убежище и други са натъпкани в приюти, които имат капацитет 2 000 души\", заяви пред журналисти говорителят на ВКБООН Чарлз Яксли.Някои от бежанците на Лесбос чакат на острова повече от 6 месеца. 25% от всички мигранти са деца, които имат нужда от психиатрична помощ.От агенцията на ООН призовават Гърция да подобри санитарните условия и бежанците да се обслужват с адекватни медицински и психосоциални грижи, защото в лагерите разочарованието нараствало. Имало все повече случаи на сексуален тормоз и нападения.Припомняме, Гърция получи евросредства, така че мигрантите да бъдат прехвърлени в континенталната част на страната. По думите на Яксли обаче другите европейски държави също трябва да помагат на държавите на първа линия като Гърция, Испания и Италия.", "date": "2018.08.31", "title": "ООН: На остров Лесбос положението с мигрантите достига \"точката на кипене\""}
{"url": "https://news.bg/int-politics/parvite-diplomati-v-evropa-se-strahuvat-ot-promeni-v-granitsite-na-sarbiya-i-kosovo.html", "text": "Германия и други страни членки на ЕС обявиха, че са скептични и се страхуват от евентуална промяна на териториите на Сърбия и Косово, съобщи АП.Това би могло да \"отвори стари рани\" на Балканите, вместо да реши проблемите и различията. Това изказаха външните министри на страните членки на ЕС след неофициална среща на в двореца Хофбург във Виена, Австрия.Външният министър на Германия Хайко Маас заяви, че преначертаването на границите може да засили етническото напрежение в региона. По думите му евентуална размяна на територии \"може отново да разцепи прекалено много стари проблеми между населението\", което било и причината Германия да бъде \"много скептична\" по въпроса.Темата коментираха и други първи дипломати от ЕС. Външният министър на Люксембург Жан Аселборн заяви, че се \"опасява от много негативни последствия\". Тимо Сойни, който води дипломатическата служба на Финландия, е на мнение, че идеята е рискована, пише \"Ройтерс\".Външният министър на Австрия Карин Кнайсъл пък заяви, че подобно решение \"може да отвори кутията на Пандора\".Припомняме, по-рано през август се лансира идеята Сърбия и Косово да разменят определени територии по етническа линия.Президентът на Косово Хашим Тачи обаче категорично отхвърли това предложение и заяви, че ще бъде отворен към предложението границите да се поправят, преначертаят, при мирни преговори, медиирани от ЕС.Във връзка с този въпрос върховният представител на ЕС по въпросите на външните работи и политиката на сигурност Федерика Могерини заяви, че ЕС ще приеме всяко едно решение, стига то да спазва международните норми.", "date": "2018.08.31", "title": "Първите дипломати в Европа се страхуват от промени в границите на Сърбия и Косово"}
{"url": "https://news.bg/education/efektivnost-pri-vrashtaneto-na-uchenitsite-v-klas-iska-kt-podkrepa.html", "text": "От Синдикат \"Образование\" изразиха позиция, че политиката за задържане на ученици в България за последните 30 години е неефективна и формална.Инструментите за въздействие на МОН са слаби, без достатъчна тежест и обществена подкрепа и неглижирани пренебрежително от политическата класа.Според синдиката политиката за осигуряване на достъп до образование задължително се определя и реализира на ниво държава.Те призовават да се въведе задължително подготвително обучение при навършване на три години на децата, като държавата финансира изцяло предучилищния етап.От синдиката считат, че е важно децата да бъдат подготвени за училище в съответните образователни институции.По думите им сега един ученик се приема в първи клас безусловно, дори и ако е пропуснал подготвителните групи.\"Наложително е, в тази връзка, държавата и правителството, да осигурят работещи механизми за обхват на децата още в подготвителните за училище групи\", категорични са от организацията.За пример от синдиката посочват практика във Великобритания, според която се завеждат дела от училищните власти към родители, които не осигуряват присъствие на децата си в класПод думите им в България основно се завеждат дела от родители, които не могат да приемат слабите оценки и наказанията за поведение на своите деца.Синдикат \"Образование\" категорично заявява, че тази затруднена комуникация с част от родителите, е основният фактор, който отблъсква бъдещите педагози.Според организацията е налице нов феномен - правоспособни учители, които обаче от 15-20 години не са упражнявали професията.Те подчертават, че в този случай, е наложително да се опреснят знанията, уменията и методите им на работа.От синдиката заявяват също така, че повишението на учителските заплати не е достатъчна мотивация за младите специалисти.", "date": "2018.08.31", "title": "Ефективност при връщането на учениците в клас иска КТ \"Подкрепа\""}
{"url": "https://news.bg/crime/sadat-ostavi-v-aresta-sobstvenika-na-tseha-za-tyutyun-ot-kalugerovo.html", "text": "Съдът в Пловдив остави в ареста собственика на цеха за тютюн в пазарджишкото село Калугерово, съобщи БНР.Той зареждал четирите нелегални фабрики за производство на цигари, разкрити миналата седмица.Припомняме, на 25 август,Повдигнати са обвинения спрямо 23 души за държане на акцизни стоки без бандерол. Те могат да бъдат лишени от свобода за срок от 2 до 8 години. Четирима са обявени за издирване, съобщиха от Апелативна прокуратура - Пловдив.Георги Моллов е обвинен, че е държал 1 700 килограма нелегален тютюн.Разследването е установило, че като собственик на мандрата в Калугерово, той е организирал на територията й цех, в който се е извършвало нарязването и обработката на тютюна.След това се е транспортирал в производствените бази за цигари без бандерол в Горна Оряховица, Тутракан и Дупница.", "date": "2018.08.31", "title": "Съдът остави в ареста собственика на цеха за тютюн от Калугерово"}
{"url": "https://news.bg/politics/toma-bikov-pita-koga-bsp-sa-poeli-otgovornost.html", "text": "Не приемаме нито една тезите на БСП, особено тези, свързани с корупцията. Кога БСП и Корнелия Нинова ще поемат политическа отговорност, попита Тома Биков от ГЕРБ на извънреден брифинг във Варна в , от където обявиха, че не са доволни от трите оставки и настояват за още.\"За нас БСП Техноимпекс и тяхното говорене по тази тема нямат абсолютно никакво значение\", коментира Биков и припомни, че според ГЕРБ това са хора, партия и политическа организация, които са организирали модел на управление \"батко и братко\", заради който са спрени европейски пари и са се проточили във времето строителството на автомагистрали.Тогава никой не пое политическа отговорност, каза още той и припомни случая и с Марио Николов.Тома Биков посочи и че никой не е поел политическа отговорност и за спирането на европейските средства при двете правителства на БСП - на Сергей Станишев и на Пламен Орешарски.Според него, ако Кирил Добрев продължи да говори за корупция, Димитър Желязков - Митьо Очите трябвало да дава пресконференции за организирани престъпни групи. Никой не пое политическа отговорност за Бенчо Бенчев, припомни Биков.От ГЕРБ са категорични, че  това е поемане на политическа отговорност.БСП се опитва да си смени пола, да мине в третия пол - хем да са комунисти, хем да са консерватори, коментира още Тома Биков пред младежите от 11-ия летен университет на МГЕРБ \"Само истината, НЕ на фалшивите новини\".\"Генезисът на БСП е революционен, разрушителен\", категоричен бе депутатът, като изтъкна, че за разлика от опонентите си, ГЕРБ залага не на политически инженеринг, а на плавно развитие, на еволюция.\"Отговорността на консервативните партии е не да експлоатират или да предизвикват емоциите в обществото, които могат да доведат да хаос и разруха, а да ги поемат и преработват под формата на разумни решения. Това е посоката, която следва ГЕРБ, увери Биков.", "date": "2018.08.31", "title": "Тома Биков пита кога БСП са поели отговорност?"}
{"url": "https://news.bg/society/po-moreto-tarsyat-nay-mnogo-servityori-i-gotvachi-za-2018-g.html", "text": "Най-търсеният персонал по морето е сервитьор, следвана от барман, готвач и хигиенист. За това информира водещата онлайн платформа за обяви OLX.Не са рядкост и обявите за търсене на работа като масажистки, маникюристки и домашни прислужници.По данни на платформата нарастването е почти двойно (44%) спрямо миналата година за месеците юни, юли и август.Водещи по брой обяви са град Бургас с близо 1000 обяви, следван от Варна със 600 обяви.Най-голямо търсене има в курортите \"Несебър\" и \"Созопол\" със средно 500 обяви.В планинските градчета и курорти, търсенето и предлагането е в пъти по-ниско, само 7 обяви за същия период.Столицата поставя абсолютен рекорд при търсенето на временна работа, като ръста е 65% спрямо изминалата 2017 година.Предлагането на временна работа също бележи ръст от 30% спрямо миналата година.Собственик на ресторант в \"Слънчев бряг\", споделя, че му се налага да публикува обява поне два пъти месечно за сервитьори и хигиенисти.Той посочва още като основен проблем за набирането на персонал огромните претенции за високо заплащане.Не липсва и предлагане по Северното Черноморие, където водещи са курортите Албена, Златни пясъци, Балчик и Кранево със средно 200 обяви за периода.Има тенденция в този регион обявените заплати да са малко по-високи, в сравнение с Южното Черноморие.В северните курорти има засилено търсене основно на аниматори.Увеличават се и обявите за търсене на пицари, дюнерджии и друг тип майстори на бързи закуски.Това лято към тези заведения има голям интерес в Слънчев бряг.", "date": "2018.08.31", "title": "По морето търсят най-много сервитьори и готвачи за 2018 г."}
{"url": "https://news.bg/society/parva-polozhitelna-proba-za-afrikanska-chuma-po-prasetata-u-nas.html", "text": "Потвърден е първият случай на положителна проба на заразени с африканска чума прасета у нас, съобщиха от БАБХ.Огнището е регистрирано в село Тутраканци, община Провадия, област Варна. Сигналът за повишена заболеваемост в животновъден обект тип \"заден двор\" постъпи в БАБХ вчера, 30 август 2018 г.В засегнатия животновъден обект са отглеждани общо 7 прасета за угояване. Областният управител на Варна уточни, че прасетата в Тутраканци са 23.Очакват се резултатите и от втората проба от заразените животни.Забранено е влизането и излизането на живи животни от селото, а около селото има въведена 3-километрова санитарна зона за ограничаване достъпа до него.В предпазната зона около огнището влизат с. Тутраканци, общ. Провадия, обл. Варна и с. Бозвелийско, общ. Провадия, обл. Варна. Обявава се и 10-километрова наблюдавана зона около огнищата, в която влизат населените места от община Провадия, обл. Варна, община Аврен, обл. Варна, община Долни Чифлик, обл. Варна, Община Дългопол, обл. Варна.В тези населени места ще започне преброяване и актуализация на данните за домашните свине и животновъдните обекти в информационната система ВетИС, ежеседмични клинични прегледи за чума по домашните свине и други заразни болести във всички обекти с домашни свине.По-рано директорът на Областната дирекция по безопасност на храните в Силистра д-р Себахтин Халид потвърди наличието на огнище.Превантивни мерки срещу африканската чума при свинете са предприети още вчера, когато имаше подозрения за това. Животните ще бъдат евтаназирани още тази вечер. Това ще стане на мястото, където е регистрирано огнището, защото в противен случай заразата може да се разпространи. Това заяви председателят на БАБХ д-р Дамян Илиев на извънредна пресконференция във връзка с регистрирането на огнището в село Тутраканци.По думите му никоя страна не може да бъде защитена от заразата. Страни, в които отдавна имало АЧС и били опитни в биосигурността, също имало регистрирани заболявания, дори в индустриалните ферми, където има силна биосигурност.\"За България най-големия проблем ще е, ако чумата достигне индустриалните ферми. Имаме изключително добра индустрия при свинете - една от най-добрите. Важно е да опазим, тези ферми, за да могат да бъдат на пазара\", заяви Илиев и допълни, че в противен случай последствията ще бъдат много тежки и икономически.АЧС не е опасна за хората, но тя много лесно се разнася с месото.Според шефа на БАБХ у нас опасността идва от прасетата в задните дворове - практиката била такава, че стопаните обикновено правят единичен опит да излекуват прасетата, но ако това не давало резултат, те ги колят. Следователно хората могат и да не разберат, че прасетата са болни от АЧС - в началото животните вдигат температура, не се хранят добре, което става повод стопаните да ги заколят и после заразата се разнася с месото.По думите на Илиев вирусът може да се предава дори чрез опаковките, в които е имало продукти или месо.Според директорът на БАБХ опасността дебне отвсякъде. В Унгария например първото огнище било регистрирано в средата на държавата, защото там се е строял завод от украински работници. Именно те са пренесли заразата с храна.\"Вече уведомихме европейската комисия. Ако ситуацията ескалира, което според мен не може да се случи, тогава се налагат икономически мерки върху цялата страна\", обясни още Илиев.Стана ясно още, че във всички индустриални свинеферми у нас има общо около половин милион прасета. Най-близкият комплекс до регистрирания случай в Тутраканци се намира на 40 километра от заразата.Ако индустриален комплекс се намира на по-малко от 10 километра от огнището, то се забранява извършването на всякаква дейност.По думите на Илиев родните свинеферми са на изключително добро ниво. Лекарите в комплексите били добри и мениджмънтът на биосигурност бил на ниво. Служителите спазвали всички мерки - хората се къпели, сменяли дрехите си, минавали двоен филтър, хранели се само вътре, храна не се вкарвала отвън. Всички автомобили се дезинфекцират и не влизат в контакт с прасетата. \"Хората се опитват да запазят бизнеса си\", посочи Илиев, но допълни, че вирусът може да бъде пренесен въпреки добрата биосигурност.Експерт от областната дирекция разговаря със стопани от с. Краново, където има около 12 животни. Оттам препоръчват те да бъдат заколени.Най-много големи свинеферми има в Североизточна България. Само в Русенско те са около пет. По предварителни данни близо 70 000 са прасетата в четирите свинекомплекса на територията на област Варна.\"Не знаем, какво да правим. Имахме намерение за бизнес, но всеки си спря плановете\", заяви един от притеснените стопани.Припомняме, че от вчера, 30 август, , именно от Тутраканци. В област Варна се забранява търговията, придвижването и транспорта на домашни свине с изключение на тези, предназначени за незабавно клане и след разрешение от официален ветеринарен лекар или на такива преминаващи транзит. Забранява се организиране на пазари и изложби на свине и свободно пасищно отглеждане на Източнобалкански свине и кръстоски на Източнобалканската свиня. Тези породи незабавно трябва да бъдат затворени във фермите.Собствениците на убитите животни ще получат обезщетение съгласно чл. 141-148 от Закона за ветеринарномедицинската дейност и Наредбата за условията и реда за разходване на средствата за покриване на разходите, свързани с епизоотичните рискове.Това е третият случай на съмнения за зараза при свинете. При предишните два случая резултатите бяха отрицателни.", "date": "2018.08.31", "title": "Първа положителна проба за африканска чума по прасетата у нас"}
{"url": "https://news.bg/politics/vmro-iska-koalitsionen-savet-sled-ostavkite.html", "text": "В управляващата коалиция явно са изненадани от оставките, които министрите Николай Ненков, Валентин Радев и Ивайло Московски депозираха тази сутрин.Депутатът Искрен Веселинов от групата на Обединените патриоти заяви за БНР, че е необходим Коалиционен съвет между ГЕРБ и Обединените патриоти, на който да се изяснят обстоятелствата.Въпреки подадените три оставки Веселинов не смята, че това ще доведе до оставка на целия кабинет, но е сигурен, че е необходим по-интензивен диалог между коалиционните партньори.Подадените вече оставки на тримата министри са доста изненадващи за мен. Знаем, че често ГЕРБ решават проблеми с персонални промени. Според него обаче вината следва да бъде ясно доказана и да е персонална. Случилото се днес той определи като \"публично жертвоприношение\". Искрен Веселинов защити министър Николай Нанков, с който е работил директно и който има визия за развитието на сектора.Мисля, че нашите колеги от ГЕРБ ни дължат доста информация по темата, за да ни убедят, че този ход е правилен, защото имаше и други министерски оставки, които след това бяха оттеглени.Искрен Веселинов не знае някой от лидерите на Обединените патриоти да е бил уведомен. Депутатът от ВМРО все пак заяви, че не отхвърлят правото на ГЕРБ да сменят министрите си.Също че не е уведомен предварително, но е знаел за евентуални оставки потвърди и председателят на ПГ на ОП Волен Сидеров. Лидерът на \"Атака\" обаче не е изненадан от случилото се и според него ходът на Борисов е правилен. Според него това няма да доведе до проблеми в управляващата коалиция.Освен това Волен Сидеров защити правото на министър-председателя да сменя министри. Според Сидеров и няма нужда, а и възможност в момента са се събира спешен коалиционен съвет: \"В случая става дума и за министри от квотата на ГЕРБ, така че няма как да има претенции от Обединените патриоти.\"Относно твърдението на вицепремиера Валери Симеонов, че е нарушено коалиционното споразумение, Сидеров коментира, че колегата му \"проявява излишна нервност\", тъй като в споразумението няма текст, според който Борисов да е задължен да обсъжда оставките:\"Не смятам, че трябва да се прави някаква драма от това, че не сме се събрали като Коалиционен съвет. Телефонна връзка имаме, уведомяваме се и няма никакъв проблем. Не виждам причини за недоволство\".\"Три оставки не могат да взривят управляващата коалиция\", изтъкна още Волен Сидеров.Припомняме, тази сутрин стана ясно, че  на тримата министри - на транспорта, на вътрешните работи и на строителния министър, съответно Ивайло Московски, Валентин Радев и Николай Нанков.От  на цялото правителство заради инцидента, а днес  на \"Позитано\" 20. Вчера с  Румен Радев.", "date": "2018.08.31", "title": "ВМРО иска Коалиционен съвет след оставките"}
{"url": "https://news.bg/world/stotitsi-raneni-palestintsi-pri-protest-na-zapadniya-bryag.html", "text": "Размирици между израелци и палестинци на Западния бряг.Силите за сигурност на Израел са използвали сълзотворен газ и гумени куршуми срещу протестиращи палестинци на Западния бряг, съобщи \"Ройтерс\".Израелските войници предприели такива действия, защото протестиращите палестинци хвърляли камъни.Палестинците протестират срещу заселването на семейства от Израел в окупирания от страната Западен бряг.Очевидци разказват, че стотици палестинци, които се събрали на протест в селото Рас Каркар, са били ранени. Няма данни за загинали.Властите в Израел не коментират действията.", "date": "2018.08.31", "title": "Стотици ранени палестинци при протест на Западния бряг"}
{"url": "https://news.bg/int-politics/lavrov-vlastite-v-siriya-imat-palno-pravo-da-presledvat-teroristi.html", "text": "Властите в Сирия имат пълното прави да преследват \"терористи\" в държаната от бунтовниците в Сирия провинция Идлиб. Това заяви по-рано днес първият дипломат на Русия Сергей Лавров в отговор на призива на ООН Москва да омекоти Дамаск и да се отложи офанзивата срещу бунтовниците, при която могат да умрат милиони цивилни хора, предаде \"Ройтерс\".Според Лавров властите в Сирия имат правото да защитават своя суверенитет и да гонят и ликвидират всякаква терористична заплаха, намираща се на нейната територия.По думите на външния министър на Русия вече са в ход преговори за създаването на хуманитарни коридори към Идлиб, пише РИА Новости.Той добави и че комуникацията между Русия и САЩ за Сирия протичала в реално време. Русия няма намерение да прикрива действията си в там.\"Нямаме никакви намерения да скриваме това, което правим в подкрепа на сирийското правителство, което освобождава своята земя от терористите и създава условия за това, сирийските граждани да могат да се завърнат по родните си огнища\", каза Лавров, цитиран от ТАСС.", "date": "2018.08.31", "title": "Лавров: Властите в Сирия имат пълно право да преследват \"терористи\""}
{"url": "https://news.bg/politics/ostavki-poiskaha-v-edin-glas-sinite.html", "text": "Десните политически партии, които останаха извън Народното събрание на последните парламентарни избори, поискаха оставката на правителството на Бойко Борисов. Такава позиция разпространиха и от \"Демократична България\", и от СДС днес.Според \"Демократична България\" управлението на Борисов е в тежка политическа криза, за която той носи лична отговорност.\"Корупционният модел, укрепен и поддържан от Бойко Борисов вече трети мандат руши българската държавност. Това са 10 години обслужване на мафията, блокиране на реформи и лобистко законодателство и грабеж на еврофондове!\", посочват от ДБ, според които единственото решение е цялото правителство да подаде оставка и да бъдат насрочени предсрочни парламентарни избори.От ДБ констатират и че козметичните ремонти само задълбочават липсата на доверие към институциите и държавността и предупреждават, че това ще доведе до идването на прокремълски и популистки политически субекти, начело с БСП.От Съюза на демократичните сили също установяват криза в управлението, което буксува в ключови области от обществено-политическия живот. От СДС се обявяват за опозиция на настоящото управление члена на Националния съвет на СДС Вълчо Чолаков, който е единственият областен управител, останал след като партията не е в управлението, да направи своя избор между висшия ръководен орган на СДС или поста си на висш представител на правителството в Бургас, т.е. да си подаде оставката.\"След европредседателството в държавата единствените новини са инцидентите, скандалите и сривовете - на Търговския регистър, на застрахователното дружество \"Олимпик\", избиването на животните в Странджа, изграждането на бутафорна ограда по границата ни с Румъния, случая \"Силистар\", трагедията край Своге.\"Като опозиционна партия, ние не смятаме за политически правилно наши представители да участват в лично качество в управлението и да пренасят неговите негативи върху СДС\", се посочва в позицията.В изявлението си Демократична България призовава за обединение на демократичната общност и готовност за поемането на управлението на България.", "date": "2018.08.31", "title": "Оставки поискаха в един глас сините"}
{"url": "https://news.bg/euronews/merkel-podkrepya-veber-za-predsedatel-na-ek.html", "text": "Канцлерът на Германия Ангела Меркел подкрепя кандидатурата на председателя на групата на Европейската народна партия (ЕНП) в Европейския парламент Манфред Вебер за нов председател на Европейската комисия.Според медии в Германия Меркел е подкрепила Вебер по време на среща с лидера на ЕНП Жозеф Дол. Срещата се провела във вторник, 28 август.Ако кандидатурата на Вебер бъде официално одобрена и Вебер бъде избран на мястото на Жан-Клод Юнкер, той ще стане първият германец председател на ЕК от повече от половин век.Припомняме, мандатът на сегашния председател на ЕК Юнкер изтича през есента на предстоящата 2019 година. Юнкер ясно заяви, че няма намерение да се кандидатира отново за поста.", "date": "2018.08.31", "title": "Меркел подкрепя Вебер за председател на ЕК"}
{"url": "https://news.bg/world/liderat-na-donetskite-separatisti-ubit-pri-atentat.html", "text": "Командирът на проруските бунтовници в отцепилата се от Украйна Донецка област Александър Захарченко най-вероятно е загинал, съобщиха \"Ройтерс\" и агенция Новости.Захарченко е загинал при експлозия в кафене \"Сепар\" в центъра на Донецк.Източник от администрацията на сепаратистката област е потвърдил смъртта на Захарченко, пише Interfax.Заедно с Захарченко е бил и министърът на финансите на сепаратистите Владислав Бердичевский, който също е ранен.От администрацията на Донецката народна република определиха покушението като атентат.", "date": "2018.08.31", "title": "Лидерът на донецките сепаратисти убит при атентат"}
{"url": "https://news.bg/int-politics/pensionerat-noviyat-vrag-na-rusiya.html", "text": "Владимир Путин излезе с 30-минутно телевизионно обръщение към руските граждани и обясни как ще изглежда пенсионната реформа. Той обяви, че правителството продължава да работи и няма да изпрати никого в пенсия. А накрая дори престана да се преструва, че повишаването на пенсионната възраст не било негова идея.Нова категория: хора в предпенсионна възрастПутин надълго и нашироко обясни защо се е наложило повишаването на възрастта. Явно властите са се уплашили от острите реакции срещу решението. В крайна сметка дори и двумесечната масирана пропаганда не успя да накара руснаците да променят. Повишаването на пенсионната възраст с пет години се оказа по-страшно за Русия от войната в Сирия.Още в деня на обявяването на пенсионната реформа, предположих, че правителството нарочно предлага пенсионната вързаст за жените да бъде повишена с осем, а не с пет години, за да може после президентът да се представи за благодетел. Та нали жените в предпенсионна възраст и пенсионерките са основни избиратели в Русия. Путин не може да ги нарани. И ето, че сега първоначалният план бе променен и те ще излизат в пенсия не на 63, а на 60 години.На най-възмутените граждани пък, които трябва да се пенсионират в близките две години, ще им разрешат да сторят това шест месеца по-рано. Компенсациите за миньорите, за работниците в химическата промишленост, за пострадалите от Чернобилската катастрофа и за други категории също ще бъдат запазени, заяви Путин, скромно назовавайки под \"други категории\" няколкото милиона силоваци, които всъщност са повече от всички други получатели на компенсации в Русия.Сега в страната ще се появи и една нова категория: \"човек в предпенсионна възраст\". За тези хора властите ще намалят необходимият за излизане в предварителна пенсия трудов стаж с три години. Освен това ще им бъде разрешено да не плащат данък върху собствеността, а правилата за работодателите ще бъдат затегнати така, че хората в предпенсионна възраст почти няма да могат да бъдат уволнявани. И още: помощите за безработица за тази група ще бъдат увеличени. Всъщност това е единствената мярка, която ще изисква от руските власти допълнителни разходи.При Путин ще бъде като при ЕлцинРусия се завръща в 1990-те години. Преди при всички конфликти властите просто заливаха обществото с пари. Допълнителните социални надбавки потушаваха всички социални пожари. Сега пари няма, но Кремъл се държи. На дневен ред излизат триковете, измислени още в първите години от управлението на Борис Елцин, когато трябваше да се провеждат непопулярни реформи, а пари за запълване на дупките в държавния бюджет просто нямаше. Барел петрол струваше няколко долара, икономиката все още не се беше отърсила от \"социалистическото планиране\", което всъщност погреба Съветския съюз през 1991 година. А политиката на икономическия министър Егор Гайдар започна да дава плодове едва по-късно и именно от тях се възползва и Владимир Путин - в първите години от своето управление.Всъщност президентът не предлага на бъдещите пенсионери никакви парични компенсации. Русия стремително се завръща назад в онези години, когато нямаше пари, но властите говореха честно за това без да призовават за затягане на коланите, за да защитят страната от външните врагове.Днес дори пенсионната реформа се превръща в средство в борбата с външния свят. Какво казва Путин? \"(...) Заплахата за стабилността на обществото означава и заплаха за сигурността на страната\". Оказва се значи, че противниците се опитват да правят реформи! Това беше предупреждение, което малцина забелязаха.Нищо. После правоохранителните органи ще обяснят на разните там протестиращи, които подкопават руската стабилност, как стоят нещата. Властите вече направиха всички възможни отстъпки на гражданите. След изявлението на Путин дискусията е приключена. Точка! Второ и трето четене в Държавната Дума, в Съвета на федерацията, а после и подпис на президента. И от 1 януари 2019 година живейте по новому и се радвайте! А този, който и сега е недоволен, е враг!Учениците вече бяха в ролята на врага. Сега на ред са пенсионерите и хората в предпенсионна възраст. Остава да видим кога най-сетне и недоволните от режима дечурлига от детските градини ще започнат да подкопават \"стабилността\" в страната. Изглежда, че при тези темпове и това ще стане скоро.", "date": "2018.08.31", "title": "Пенсионерът - новият враг на Русия"}
{"url": "https://news.bg/int-politics/erdogan-obyavi-turtsiya-se-nuzhdae-ot-ruskite-pro-sistemi-s-400.html", "text": "Турция се нуждае от руски противоракетни системи С-400 и ще се сдобие с тях възможно най-скоро. Това обяви турският президент Реджеп Тайип Ердоган, цитиран от \"Ройтерс\".САЩ изразиха опасения, че планираното придобиване от съюзничката в НАТО Турция на ПРО батареи С-400 може да застраши сигурността на някои оръжия американско производство и други технологии, използвани от Турция, включително американския изтребител F-35.Говорейки по време на церемония по дипломирането на военни офицери, Ердоган настоял, че Турция също така се нуждае от изтребители Ф-35 и ще продължи да плаща вноските си, за да ги закупи от САЩ, но ще придобие изтребители от други страни, ако САЩ спре доставката на изтребители Ф-35.", "date": "2018.08.31", "title": "Ердоган обяви: Турция се нуждае от руските ПРО системи С-400"}
{"url": "https://news.bg/finance/3-6-poveche-preki-chuzhdestranni-investitsii-prez-2017-g.html", "text": "През изминалата 2017 година преките чуждестранни инвестиции (ПЧИ) у нас в нефинансовия сектор възлизат на 24 366 млн. евро, което е с 3.6% повече в сравнение с 2016 година. Това сочат предварителни данни на Националния статистически институт (НСИ) относно преките чуждестранни инвестиции и разходи за придобиване на дълготрайни материални активи в страната през 2017 година.През 2017 г. най-голяма е стойността на направените преки чуждестранни инвестиции в промишлеността - 10 550 млн. евро. Това е с 4.3% повече спрямо предходната година.Следващ по обем на направените ПЧИ e сектора на услугите (търговия, ремонт на автомобили и мотоциклети, транспорт, складиране и пощи, хотелиерство и ресторантьорство) - 5 715 млн. евро. По този показател обаче се наблюдава спад - с 2.6% по-малко спрямо 2016 година.В сектор \"Строителство\" преките чуждестранни инвестиции през 2017 г. са 626 млн. евро, или с 2.8% повече в сравнение с предходната година.Предварителните данни за 2017 г. показват, че разходите за придобиване на дълготрайни материални активи (ДМА) във всички сектори на икономиката са 17 621 млн. лв. и в сравнение с предходната година намаляват с 0.2%.Най-голям обем инвестиции в ДМА са вложени в промишления сектор - 5 443 млн. лв., което е с 4.4% по-малко спрямо 2016 година. Следващ по обем на направените инвестиции за ДМА е сектора на услугите (търговия, ремонт на автомобили и мотоциклети, транспорт, складиране и пощи, хотелиерство и ресторантьорство) - 4 554 млн. лева, което в сравнение с предходната година е с 4.0% по-малко.В сектор \"Строителство\" през 2017 г. инвестициите за ДМА са 1 121 млн. лв., или с 4.3% повече в сравнение с 2016 година.През 2017 г. в структурата на разходите за придобиване на дълготрайни материални активи по видове се наблюдава нарастване на направените инвестиции в сгради, строителни съоръжения и конструкции, като относителният им дял нараства с 2.3 пункта повече в сравнение с предходната година.", "date": "2018.08.31", "title": "3.6% повече преки чуждестранни инвестиции през 2017 г."}
{"url": "https://news.bg/regions/novo-samnenie-za-ognishte-na-chuma-po-svinete.html", "text": "Инспектори от Областната дирекция по безопасност на храните в Силистра проверяват нов сигнал около съмнение за африканска чума по свинете.Районът на сигнала е на около 5 километра от границата ни с Румъния.Директорът на областната агенция д-р Себахтин Халид заяви пред БНР, че са взети проби в областта на сигнала. До момента обаче няма съмнения за наличие на болестта.Междувременно  вече са почти 800 на брой.Припомняме, вчера имаше друг . Инспекторите на БАБХ взета проби от заден двор в къща в провадийското село Тутраканци, област Варна.Ден преди това във връзка с постоянните промени в епизоотичната обстановка в Европейския съюз и опасността от засягане на България от африканска чума по свинете БАБХ .БАБХ засилиха контрола в заведенията за обществено хранене, както и при обектите за съхранение и превоз на животински продукти.", "date": "2018.08.31", "title": "Ново съмнение за огнище на чума по свинете "}
{"url": "https://news.bg/world/sadyat-8-balgari-v-germaniya-za-grupovo-iznasilvane-na-13-godishno-momiche.html", "text": "В германския град Вупертал започва дело за групово изнасилване на 13-годишно момиче.Обвиняеми по делото са 8 непълнолетни българи на възраст между 14 и 17 години, съобщи германският вестник \"Билд\".Делото се гледа при закрити врата и засилени мерки за сигурност.Според обвинението българите изнасилили малолетното момиче в гориста местност на югозападния град Фелберт. Момчетата пресрещнали момичето, когато то се прибирало от плувен басейн. Тогава обвиняемите я завлекли в гората и я изнасилили. Действията им били спрени от минаваща през гората жена.Всичките момчета са от български произход, но в съдебната зала на регионалния съд в Вупертал днес ще се явят само 6 от тях.След извършването на престъплението две от момчетата избягали и се върнали в България със семействата си. Те обаче са арестувани и ще бъдат съдени отделно.От държавното обвинение в Германия са категорични, че има солидни доказателства за вината на момчетата, включително и видеозапис, направен от един от българите.Вината им се доказвала и от ДНК-проби, взети от 13-годишното момиче, както и от показанията на жената, която ги прекъснала.Момчетата обаче не са направили самопризнания. Поради това адвокатът на момичето е заявил, че тя е на път да направи изявление пред съда, въпреки тежкото си психологическо състояние.", "date": "2018.08.31", "title": "Съдят 8 българи в Германия за групово изнасилване на 13-годишно момиче"}
{"url": "https://news.bg/politics/bosiya-si-poracha-parviya-chay-s-malko-medets.html", "text": "С такъв анонс Николай Колев - Босия посреща оставката на транспортния министър Ивайло Московски на 81-ия си ден на гладната стачка. И си поръчва чай с малко мед, за да полее оставката явно.Припомняме, че дисидентът и поет обяви през пролетта гладна стачка с основно искане да се прекрати корупцията в автомобилната администрация, с която се издават фалшиви шофьорски книжки и която води до убийци и загинали на пътя. като знак за започване на борбата с корупцията, която отнема живот. Босия започна гладната си стачка, но едва след 30-тия ден властимащите му обърнаха внимание, като министър По-късно бе сформираная, но протестиращият не беше доволен от работата й, която, по думите му, беше отбиване на номера.Днес Николай Колев пише в блога си:Вместо да постъпят умно и далновидно и да освободят лицето Ивайло Московски преди да възникнат такива сериозни протести и усложнения за властта, те се заинатиха като подпийнали селски ергени, когато си мерят... Така или иначе те избраха ролята на Бай Ганьо от вица с пиратите.Битката продължава! Поръчах си първия чай с малко медец.Оттук-нататък продължаваме да разчистваме МТИТС от престъпниците и да разтурим това престъпно народно събрание! ", "date": "2018.08.31", "title": "Босия си поръча първия чай с малко медец"}
{"url": "https://news.bg/crime/razsledvat-nadziratel-ubil-dete-na-patya.html", "text": "Надзирател от затвора в Пазарджик е отстранен от длъжност и се разследва във връзка с инцидент, който е причинил на пътя.Катастрофата е станала вчера, 30 август, около 20.30 часа на пътя между пазарджишките села Ивайло и Сарая.Надзирателят от затвора в Пазарджик е шофирал личния си автомобил извън работно време и е причинил смъртта на 16-годишно дете.Надзирателят незабавно е отстранен от длъжност и срещу него е образувано дисциплинарно производство от Главна дирекция \"Изпълнение на наказанията\". Той е задържан от органите на МВР и срещу него се води разследване.От Министерство на правосъдието уверяват, че ще бъдат безкомпромисни към подобни инциденти.Министерство на правосъдието изказва искрените си съболезнования на близките на починалото дете.", "date": "2018.08.31", "title": "Разследват надзирател, убил дете на пътя"}
{"url": "https://news.bg/regions/tsisterna-se-preobarna-po-patya-sofiya-varna.html", "text": "Инцидент с цистерна по пътя София - Варна.Цистерната се е преобърнала в отсечката между Брестница и Български извор, пише Нова.Заради произшествието движението по пътя беше временно затруднено. Екипи на \"Пътна полиция\" регулират трафика до изтеглянето на превозното средство от пътя.", "date": "2018.08.31", "title": "Цистерна се преобърна по пътя София - Варна"}
{"url": "https://news.bg/int-politics/iran-dislotsira-raketi-v-irak-preduprezhdava-vragovete-si.html", "text": "Иран е предоставил балистични ракети на шиитски милиции в Ирак и развива капацитета за произвеждане на още ракети там, за да възпре атаките срещу интересите си в Близкия изток и за да разполага средства да удари враговете си в региона. Това съобщава \"Ройтерс\", позовавайки се на ирански, иракски и западни източници.Всеки знак, че Иран подготвя по-агресивна ракетна политика в Ирак, ще засили напрежението между Техеран и Вашингтон, което вече се повиши заради решението на американския президент Доналд Тръмп да изтегли САЩ от ядреното споразумение, сключено между Иран и световните сили през 2015 г.Това би поставило в неловко положение Франция, Германия и Великобритания, трите европейски страни, чийто подпис стои под ядреното споразумение, след като те се опитват да спасят споразумението въпреки новите санкции на САЩ срещу Техеран.Според три ирански източника, двама източника от иракското разузнаване и двама източника от западните разузнавания, през последните няколко месеца Иран е прехвърлил балистични ракети с малък обсег на съюзнически групировки в Ирак. Петима от източниците са посочили, че Иран подпомага тези групировки да започнат да произвеждат свои собствени ракети.\"Локигата е да имаме резервен план, ако Иран бъде нападнат\", коментирал високопоставен ирански официален представител, допълвайки: \"Броят на ракетите не е голям, само няколко десетки, но могат да бъдат увеличени, ако е необходимо.\"Иран по-рано заяви, че дейностите му по балистичните ракети са с чисто отбранителна цел. Ирански официални лица са отказали да коментират, когато са били запитани за последните прехвърляния на ракети в Ирак.Въпросните ракети са с обсег от около 200 до 700 км, което поставя столицата на Саудитска Арабия Рияд или израелската столица Тел Авив в рамките на разстоянието на поразяване, ако оръжията бъдат разположени в южната или западната част на Ирак.", "date": "2018.08.31", "title": "Иран дислоцира ракети в Ирак, предупреждава враговете си"}
{"url": "https://news.bg/finance/9-540-sdruzheniya-i-fondatsii-otchita-za-2017-g-nsi.html", "text": "9 540 са сдруженията и фондациите, представили годишен отчет за дейността си през 2017 г. в НСИ.Стойността на активите им към 31 декември 2017 г. е в размер на 1 079 млн. лева.Приходите от нестопанска дейност на тези предприятия през 2017 г. са 574 млн. лв., а приходите от регламентирана дейност са 545 млн. лева.Членовете на сдруженията и фондациите към 31 декември 2017 г. са 2 058 756, като от тях юридическите лица са 143 821, а физическите - 1 914 935.В тях работят 55 444 доброволни сътрудници, които са отработили 1 520 954 часа.В Националния статистически институт годишен отчет за дейността си през 2017 г. са представили 52 лицензирани застрахователи с активите към 31 декември 2017 г. от 5 506 млн. лв. и реализиран оборот от 2 363 млн. лева.През 2017 г. застрахователите отчитат положителен финансов резултат от дейността си в размер на 54 млн. лева.В животозастраховането, както и в общото застраховане, е реализирана печалба от 27 млн. лева.През 2017 г. дейност са развивали 9 пенсионноосигурителни дружества.Приходите от дейността на тези дружества достигат 186 млн. лв., а реализираната печалба е в размер на 61 млн. лева.Отчет за дейността си през 2017 г. са представили 28 лицензирани пенсионни фонда, от които 18 по задължителното пенсионно осигуряване (9 универсални и 9 професионални) и 10 доброволни.Балансовата стойност на активите им към 31 декември е 12 742 млн. лв., а инвестициите достигат 11 930 млн. лева.Общият брой на осигурените лица в пенсионните фондове е 4 584 479, а брутните постъпления от осигурителни вноски достигат 1 388 млн. лева.Годишен отчет за дейността си през 2017 г. в НСИ са представили 257 специализирани инвестиционни предприятия със стойност на активите от 9 310 млн. лева.Получените чужди активи (ценни книжа и парични средства на клиенти) са в размер на 6 102 млн. лева.Финансовите приходи на специализираните инвестиционни предприятия през 2017 г. възлизат на 1 399 млн. лв., а финансовият резултат за годината е печалба от 111 млн. лева.", "date": "2018.08.31", "title": "9 540 сдружения и фондации отчита за 2017 г. НСИ"}
{"url": "https://news.bg/disasters/nay-malko-trima-zaginali-pri-megaeksploziya-vav-voenen-zavod-v-rusiya.html", "text": "Най-малко трима души загинаха при мегаексплозия в завод в района на руския град Нижни Новгород, съобщават руски медии. Други трима души са в неизвестност.Вследствие на силната експлозия в района е избухнал и силен пожар, обхващащ площ от 100 квадратни метра.Взривът е възникнал във военен завод в града Дзерзинск.По първоначални данни при силната експлозия има и двама ранени.По разкази на свидетели инцидентът е станал в работилница в завода за боеприпаси, кръстен на Яков Михайлович Свердлов. Работилницата била специализирана в производството на муниции.Пожарникари гасят пламъците на мястото на експлозията.Не се съобщава за опасност от нови взривове.Заводът \"Я. М. Свердлов\" e един от най-големите заводи за производство на боеприпаси в Русия. В завода се произвежда широк спектър от промишлени взривни материали.", "date": "2018.08.31", "title": "Най-малко трима загинали при мегаексплозия във военен завод в Русия"}
{"url": "https://news.bg/politics/bsp-vidya-pravitelstvena-kriza.html", "text": "БСП вижда правителствена криза в . Днес трима възлови министри от правителството на стабилността си отиват. Това заяви Кирил Добрев на брифинг.Не сме изненадани от оставките, намираме ги за доста закъснели, подчерта той. В днешните оставки Кирил Добрев вижда признание за провала на десет годишната политика на рязане на лентички.Левицата обаче иска още оставки. Задължителна е оставката на правосъдния министър Цецка Цачева и на министър Порожанов, настоява Добрев.Търсела се работа на Лиляна Павлова. Говорело се, че ще се връща в МРРБ или ще стане транспортен министър. Добрев предположи, че сега се правел опит тя да бъде \"изпрана\" и заедно с Лазар Лазаров да бъдат върнати в МРРБ и АПИ, съответно.Затова от Позитано 20 предлагат Павлова да стане МВР министър. След Румяна Бъчварова всеки можел да е министър на вътрешните работи.Камилите се сменят, керванът си върви, обясни Кирил Добрев. Керванът обаче се ръководел от един човек - Бойко Борисов. Единственият изход от тази политическа криза е оставка на цялото правителство, според БСП.Левицата ще подкрепи оставките в пленарна зала и няма да държи министрите на сила.БСП свиква извънредно заседание на ПГ на БСП в понеделник, за да реши какви действия ще предприеме през новия политически сезон. Според Кирил Добрев МВР министърът е можел да затвори пътя, на който стана зверската катастрофа.Защо Росен Плевнелиев не е привикан в следствието, попита Кирил Добрев. Той като строителен министър е обявил обществената поръчка. Къде е Лиляна Павлова, защо не е в следствието, защо не я разпитват, недоумява социалистът. Тя е пуснала пътя с акт 16 през 2016, по думите му. Червените питат още има ли връзка между политици и строителни фирми.Припомняме, тримата министри Ивайло Московски, Николай Нанков и Валентин Радев подадоха тази сутрин оставките си пред премиера.По този начин тримата поемат отговорност за трагичната катастрофа край Своге, отнела 17 живота.От  на цялото правителство заради инцидента. Вчера с  Румен Радев.В Националната следствена служба вчера бяха , извършила окончателното приемане на пътя след ремонта му.Като свидетели са разпитани също  и председателят на Управителния съвет на Агенция \"Пътна инфраструктура\" Светослав Глосов.", "date": "2018.08.31", "title": "БСП видя правителствена криза"}
{"url": "https://news.bg/int-politics/buntovnitsite-v-idlib-vzrivyavat-mostove-za-da-vazprepyatstvat-ofanzivata-na-asad.html", "text": "Бунтовниците в сирийската провинция Идлиб са взривили два ключови моста в опит да възпрепятстват очакваното настъпление на сирийските правителствени сили срещу единствената останала под контрола на бунтовниците провинция в Сирия, съобщава \"Франс прес\", позовавайки се на Сирийския център за наблюдение на човешките права.Уточнява се, че мостовете над река Оронт свързват райони в съседната провинция Хама, която е под контрола на правителството, с контролираната от бунтовниците територия в Идлиб.Пътните съоръжения са били взривени от ислямистки фракции от Националния фронт за освобождение, който е основният неджихадистки алианс в Идлиб, посочи ръководителят на обсерваторията Рами Абдел Рахман, като уточни, че те са били двата основни моста в района, но имало и други.Мостовете се намират в равнината Ал Габ, която се разпростира в провинциите Хама и Идлиб и може да бъде една от първите цели на всяка правителствена офанзива.Правителствените сили се струпват около провинция Идлиб в продължение на седмици, особено в Ал Габ, която някога беше много важен земеделски район.\"Бунтовниците забелязаха интензивната активност от страна на режима, като пристигат танкове и бронирани машини\", добавя Абдел Рахман и уточнява, че бунтовническите групировки укрепват позициите си в очакване на военна операция.През последните дни сирийското правителство и неговият съюзник Русия засилиха реториката си срещу присъствието на бунтовниците в Идлиб, като доминацията там е на джихадисткия алианс \"Хаят Тахрир ал Шам\", основен елемент в който е бившият Фронт \"Ал Нусра\", който навремето беше клон на терористичната групировка \"Ал Кайда\" в Сирия.\"Сирийското командване взе решение да нанесе поражение на Фронт \"Ал Нусра\" в Идлиб, без значение жертвите, които ще бъдат дадени за това\", подчерта вчера сирийският външен министър Уалид Муалем.В сряда руският външен министър Сергей Лавров призова Запада да не пречи на \"антитерористичната операция\" в Идлиб, настоявайки: \"Този абсцес трябва да бъде ликвидиран.\"В района са разположени и турски войски, а Анкара, която подкрепя Националния фронт за освобождение, се обявяваше против каквато и да е мащабна офанзива, която ще предизвика ново масово бягство на бежанци.", "date": "2018.08.31", "title": "Бунтовниците в Идлиб взривяват мостове, за да възпрепятстват офанзивата на Асад"}
{"url": "https://news.bg/crime/nay-malko-10-aresta-pri-spetsaktsiyata-v-hotelite-marinela-i-maritsa.html", "text": "В хода на акцията на спецпрокуратурата и полицията в софийския хотел \"Маринела\" и пловдивския хотел \"Марица\" са задържани около 10 души. Това заяви заместник-главният прокурор Иван Гешев.Броят на задържаните е динамичен в посока увеличаване, обясни още прокурорът.По думите на Гешев собственикът на хотела Ветко Арабаджиев не е сред задържаните. Гешев обаче не спомена името \"Арабаджиев\".Стана ясно, че собственикът заедно с други членове от семейството му не са в България от началото на месец август. Прокуратурата обаче имала данни и доказателства, доказващи вината на трима души от семейството на Арабаджиев. Дали срещу тях ще бъдат повдигнати обвинения зависи от наблюдаващите прокурори.\"Става въпрос за разследване на Специализираната прокуратура, което се извършва от следователи към спецпрокуратурата. Обемът на разследването и насочеността му е за престъплението организирана престъпна група, извършваща престъпления - пране на пари и престъпления против данъчната система\", каза още Гешев.В хора на претърсванията са намерени 150 000 лева, от които 60 000 били в кутия за обувки. Собствеността на сумата не е ясна. По думите на Гешев се очаква да бъдат открити много повече пари.Иззети са редица документи.Предстои да бъдат претърсени и други адреси и автомобили. До утре ще е ясно какво е намерено в хода на обиските.Към момента няма повдигнати обвинения. Такива обаче могат да се очакват до края на деня или утре, което зависило от наблюдаващите прокурори.Пред журналисти директорът на НСлС Борислав Сарафов отказа да коментира акцията в София и Пловдив с думите, че Националното следствие се занимава с разследването на катастрофата край Своге.В началото на акцията беше обявено, че следствените действия са в рамките на образувано досъдебно производство за организирана престъпна група, създадена с цел укриване на данъци в особено големи размери чрез подправяне на документи. Според прокуратурата разследването е и за пране на пари.Установено било, че в периода 2017-2018 г. реални търговски дружества са подправяли счетоводните си регистри, като в тях са включвали фактури от типа \"липсващи търговци\". Тези фактури са осчетоводявани под контрола на организираната престъпна група и по този начин се е избягвало плащането на ДДС.Установено било също, че в периода 2016-2018 г. са били извършвани финансови операции и е прикриван произход на имущество, придобито чрез тежко умишлено престъпление.По-рано от хотел \"Маринела\" заявиха, че оказват пълно съдействие на разследващите.Припомняме, хотелът спечели обществена поръчка и гостите от чужбина по време на българското европредседателство бяха настанявани именно там.", "date": "2018.08.31", "title": "Най-малко 10 ареста при спецакцията в хотелите \"Маринела\" и \"Марица\""}
{"url": "https://news.bg/int-politics/rusiya-spira-da-transportira-amerikanski-astronavti-do-mks.html", "text": "Вицепремиерът на Русия Юрий Борисов обяви, че руските космически кораби ще прекратят транспортирането на американски астронавти до Международната космическа станция (МКС) след приземяването на космическия кораб \"Союз МС\" през април 2019 г., съобщават руските медии.Борисов отбеляза, че приземяването на \"Союз МС\" ще \"прекрати изпълнението\" на задълженията на Русия, предвидени в договор със САЩ, но посочи, че двете страни няма да подновят договора, който позволи на астронавтите на НАСА да стигат до МКС с руските ракети \"Союз\".По-рано този месец американският президент Доналд Тръмп заяви, че НАСА ще започне работа с частни компании, включително Boeing и SpaceX, които ще изпращат американски астронавти в космоса.", "date": "2018.08.31", "title": "Русия спира да транспортира американски астронавти до МКС"}
{"url": "https://news.bg/regions/gori-nezakonno-smetishte-kray-zavod-kaltsit-v-asenovgrad.html", "text": "Гори нерегламентирано сметище зад завод \"Калцит\" в Асеновград, информира БГНЕС.Сигналът за пожара е подаден на телефон 112 около 13.20 часа. Към мястото на пожара е изпратен екип на пожарната. Огнеборците вече се борят с огнената стихия. От пожарната съобщават, че пожарът е локализиран и няма опасност от разрастване. Вследствие на пожара във въздуха се усеща неприятна миризма. Към момента няма данни за обстоятелствата около избухването на пожара.Не се съобщава и за опасност от намалена видимост на пътя в близост до пожара. ", "date": "2018.08.31", "title": "Гори незаконно сметище край завод \"Калцит\" в Асеновград"}
{"url": "https://news.bg/crime/prokuraturata-iska-postoyanen-arest-za-politsaya-poiskal-podkup.html", "text": "Окръжната прокуратура в Силистра внесе искане в съда за вземане мярка за неотклонение \"Задържане под стража\" на обвиняемия за подкуп старши разследващ полицай. Съдебното заседание е насрочено за днес, 31 август, в Силистренския окръжен съд.Предстои прокуратурата да внесе в съда и искане за отстраняване на полицая от длъжност.К.У., който е с над 10 години стаж в системата, поискал 500 лева и приел 300 лева от разследваното лице, срещу което водел наказателно производство.Подкупът бил поискан, за да издейства отмяна на мярката \"Забрана за напускане на страната\" и за да снеме криминалистическа регистрация.На 29 август 2018 г. разследващият е бил задържан за срок до 24 часа.", "date": "2018.08.31", "title": "Прокуратурата иска постоянен арест за полицая, поискал подкуп"}
{"url": "https://news.bg/weather/dnes-shte-bade-predimno-slanchevo.html", "text": "Днес ще бъде предимно слънчево. След обяд ще има временни увеличения на облачността, главно над планинските райони от Западна България и на отделни места там ще превали и прегърми. Ще духа слаб до умерен, предимно източен вятър. Максимални температури между 29° и 34°, в София около 29°.Това съобщават от НИМХ към БАН.Над планините ще бъде предимно слънчево, след обяд с купеста облачност и на отделни места в масивите от Западна България ще превали и прегърми. Ще духа слаб до умерен югоизточен вятър. Максималната температура на височина 1200 метра ще е около 23°, на 2000 метра - около 16°.Над Черноморието ще бъде слънчево с до умерен вятър от изток-североизток. Максималните температури ще са между 28° и 31°. Температурата на морската вода е 26°-27°. Вълнението на морето ще бъде около 2 бала.", "date": "2018.08.31", "title": "Днес ще бъде предимно слънчево"}
{"url": "https://news.bg/disasters/samolet-se-razbi-vav-vvs-baza-v-sasht-chetirima-zaginali.html", "text": "Четирима души са загинали при разбиването на самолет в района на военновъздушната база \"Еглин\" в американския щат Флорида, съобщиха местните власти след проведеното първоначално разследване.Имената на жертвите са Хенри Новаковски, който е пилотирал машината, Каролин Новаковски, Патси Новаковски и Том Зайн.Малкият самолет Beechcraft BE-60 се е разбил в гориста местност, която се намира на територията на военновъздушната база. Засега причината за катастрофата остава неясна.", "date": "2018.08.31", "title": "Самолет се разби във ВВС база в САЩ, четирима загинали"}
{"url": "https://news.bg/politics/94-godini-ot-konchinata-na-legendarniya-todor-aleksandrov.html", "text": "94 години от кончината на Тодор Александров ще бъде отбелязана в Благоевград. Той е член на Централния комитет на ВМРО и легендарен водач на организацията.С ритуал по полагане на венци и цветя пред паметника на революционера благоевградската общественост и местната организация на ВМРО ще се поклонят пред войводата, уточнява БНР.С името на Тодор Александров са свързани най-героичните страници от борбите за освобождение на Македония и Одринско от османско иго.Големият македонски българин е убит на 31 август 1924 година в Пирин планина над село Сугарево, където и до днес се намира гробът на Тодор Александров.На 2 септември ВМРО организира поход поклонение до лобното му място, където ще бъде отслужена и заупокойна молитва. ", "date": "2018.08.31", "title": "94 години от кончината на легендарния Тодор Александров"}
{"url": "https://news.bg/crime/spetsprokuraturata-tarshuva-v-ofisi-v-hotelite-marinela-i-maritsa.html", "text": "Специализираната прокуратура е влязла в офиси в столичния хотел \"Маринела\" и в пловдивския хотел \"Марица\", съобщиха от прокуратурата.Офисите са ползвани от физически и юридически лица. Следствените действия се извършвали в рамките на образувано досъдебно производство за организирана престъпна група, която била създадена с цел укриване на данъци в големи размери, като за целта били подправяни данъчни документи, уточняват от прокуратурата.Установено било, че в периода 2017-2018 г. реални търговски дружества са подправяли счетоводните си регистри, като в тях са включвали фактури от типа \"липсващи търговци\". Тези фактури са осчетоводявани под контрола на организираната престъпна група и по този начин се е избягвало плащането на ДДС.Установено било също, че в периода 2016-2018 г. са били извършвани финансови операции и е прикриван произход на имущество, придобито чрез тежко умишлено престъпление.Въпросните два хотела са собственост на небезизвестния пловдивски бизнесмен Ветко Арабаджиев.Действията по разследването са възложени на следователи от Следствения отдел към Специализираната прокуратура.", "date": "2018.08.31", "title": "Спецпрокуратурата тършува в офиси в хотелите \"Маринела\" и \"Марица\""}
{"url": "https://news.bg/crime/trima-zakopchani-sled-masovo-mele-v-bar-na-plazha-v-burgas.html", "text": "Масов бой в бар на Северния плаж в Бургас. При мелето има пострадали, арестувани са трима, съобщава Нова телевизия.Кадри, разпространени от бургаското издание \"Флагман\", показват, че екшънът е от малките часове на 29 август. Всичко започнало със скандал между две компании и прераснало в размяна на юмруци и ритници и замеряне с маси. След боя в заведението мелето се пренесло и пред него. Пострадали са двама мъже - на 20 и 40 години. По-младият е със счупен нос.По случая вече има трима арестувани - Георги Карчев, Петър Ганев и Димитър Колев. Издирва се още един мъж, чиято самоличност е установена.  Карчев бил добре познат на полицията. Преди месец той излязъл от затвора, където прекарал почти година по обвинение за участие в организирана престъпна група.", "date": "2018.08.31", "title": "Трима закопчани след масово меле в бар на плажа в Бургас"}
{"url": "https://news.bg/int-politics/ekspremierat-na-ukrayna-yuliya-timoshenko-se-vpuska-v-bitkata-za-prezident.html", "text": "Юлия Тимошенко, която беше премиер на Украйна, след като беше главно действащо лице в Оранжевата революция през 2004 г., и която по-късно беше вкарана в затвора, когато нейният най-голям противник дойде на власт, обяви, че ще се кандидатира за президент на изборите през следващата година, съобщава \"Асошиейтед прес\".С разпалените си речи и впечатляващите си плитки, които носеше увити на главата си, Тимошенко спечели вниманието на международната общественост по време на протестите през 2004 г. срещу фалшифицираните президентски избори.Нейният съюзник Виктор Юшченко в края на краищата спечели срещу Виктор Янукович, след като съдът постанови повторно произвеждане на изборите. Първоначално Янукович беше обявен за победител в изборите.Тимошенко стана премиер, но Юшченко я отстрани от поста девет месеца по-късно. Тя се завърна като премиер през 2007 г. и загуби от Янукович, след като се изправи срещу него в президентската надпревара през 2010 г.Тя беше хвърлена в затвора заради злоупотреба с власт, но беше освободена през 2014 г., след като Янукович беше свален от президентския пост след масовите протести на Майдана.", "date": "2018.08.31", "title": "Експремиерът на Украйна Юлия Тимошенко се впуска в битката за президент "}
{"url": "https://news.bg/society/reshenieto-na-vlastta-da-ima-kolani-vav-vsichki-avtobusi-nekompetentno.html", "text": "Решението на българските власти всички автобуси да имат колани е неправилно и некомпетентно. В един момент може да се окаже, че \"тези колани, поставени по неправилен начин, биха застрашили живота на хората повече, отколкото ако ги няма\".Това предупреди пред БНР Магдалена Милтенова, която е председател на Браншовия съюз за стопанска инициатива в транспорта и представител на Националното сдружение на автобусните превозвачи.По думите ѝ, подмяната на седалките в по-старите автобуси, в които няма обезопасяващи колани за пътниците, означава конструктивно изменение. Когато по-старите автобуси са произвеждани, са правени съответните изпитания за тежестта на седалките и отстоянието между тях, обясни тя и допълни, че няма как да се установи \"кой автобус е бил произведен с колан и кой не\".Новите автобуси от 2008 г. насам са оборудвани с колани, но в Европа всички автобуси отпреди 2008-а продължават да се движат, посочи още Милтенова, според която \"вероятно ще бъдем първата държава в Европа, която ще иска задължително поставяне и монтиране на нещо, което не е фабрично произведено\".Предложението всички автобуси да се оборудват с предпазни колани беше лансирано след .\"Надяваме се, че отговорността наистина ще се понесе и тя няма да бъде поета изцяло и само от водача на автобуса, защото в такива ситуации водачът винаги е уязвим\", каза още Магдалена Милтенова.Тя определи скоростта на движение на автобуса преди трагедията като умерена. \"53 км/ч е съвсем умерена скорост и това, че от АПИ са поставили знак \"40\" съвсем не решава проблема\", смята Милтенова.Според нейя варовикът, който беше открит в асфалтовите смеси в участъка на катастрофата, се шлифова, става хлъзгав и не създава условия за сцепление.", "date": "2018.08.31", "title": "Решението на властта да има колани във всички автобуси - некомпетентно"}
{"url": "https://news.bg/culture/zapochva-34-toto-izdanie-na-praznitsite-na-izkustvata-apoloniya.html", "text": "Днес (31 август) започва 34-тото издание на празниците на изкуствата \"Аполония\" в Созопол . Фестивалът ще продължи до 8 септември.За 10 дни ще бъдат представени над 70 културни събития на 5 фестивални сцени. Сред тях са \"Книжна Аполония\", \"Детска Аполония\", както и срещите с известни хора на изкуството.Кулминацията на програмата тази година ще бъде закриването на фестивала с концерт на ФСБ. Те ще отпразнуват 40 години от създаването на групата на сцената на \"Аполония\". Театралният спектакъл \"Чамкория\" и филмът \"Посоки\" на режисьора Стефан Командарев са сред хитовите заглавия. Цигуларят Кай Орлинов и сопраното Габриела Георгиева са сред впечатляващите имена, които ще излязат на сцената на \"Аполония\".", "date": "2018.08.31", "title": "Започва 34-тото издание на празниците на изкуствата \"Аполония\""}
{"url": "https://news.bg/bulgaria/desetki-patnitsi-bez-prevoz-na-avtogarata-v-sofiya.html", "text": "И тази сутрин десетки пътници са останали без превоз на Централна автогара в София, след като вчера стотици хора, закупили билети за превоз от фирма \"Витоша експрес\" от София за Пловдив, са били принудени да търсят друг транспорт.Хората са закупили билет за линията, която фирмата вече не обслужва. Причината е прекратеният на 29 юли договор на фирмата със Столичната община eдностранно, с едномесечно предизвестие.Управителят на \"Витоша експрес\" Тихомир Асенов не вижда извършени нарушения на договора за превоз на пътници от София до Пловдив. За Асенов е необяснимо защо е било нужно \"да се правят такива показни акции, да се пращат екипи на ДАИ на двете автогари - в София и в Пловдив, да се съставят актове\".Иван Николов, началник на дирекция \"Транспорт\" в Столичната община, обясни пред БНР, че Столичната община е прекратила договора заради констатирано системно неизпълнение на поетите от фирмата задължения и конкретно заради неспазването на договорената продажна цена за билет. Превозвачът е трябвало да продава билета за седем лева, а е правил това на по-висока цена.", "date": "2018.08.31", "title": "Десетки пътници без превоз на автогарата в София"}
{"url": "https://news.bg/crime/bez-razpit-na-lilyana-pavlova-za-tragediyata-kray-svoge.html", "text": "Бившият строителен министър Лиляна Павлова към момента не е привикана в следствието за . Това обясни самата тя пред медии.Павлова беше лаконична в коментара си по темата. Тя е на мнение, че трябва да бъдат разследвани всички отговорни лица. Проектът се е реализирал в дълъг период и затова трябвало процесът да се проследи в годините назад.Това е един много сложен проект, който се изпълнява по правилата на Европейската инвестиционна банка (ЕИБ), обясни тя.\"Напълно вярвам на прокуратурата\", каза още Павлова. Компетентните органи трябвало да кажат кой трябва да понесе отговорността.Тя не каза какви са ѝ впечатленията от фирмата превозвач и дали е работила с нея като регионален министър.", "date": "2018.08.31", "title": "Без разпит на Лиляна Павлова за трагедията край Своге"}
{"url": "https://news.bg/politics/pavlova-obyavi-iskame-da-spodelim-urotsite-ot-chlenstvoto-v-es.html", "text": "Само заедно ние и държавите от Западните Балкани можем да постигнем повече. Това заяви министърът по европредседателството Лиляна Павлова.Във важен момент за Европа поехме председателството, подчерта тя, след като откри конференция на тема \"Ефективният социален диалог - важен инструмент в интеграционния процес на Западните Балкани\".Европа се нуждае от Балканите, както и Балканите се нуждаят от Европа, смята министърът. В социалната тема е постигнат пробив, по мнението ѝ. Ние на Балканите умеем да бъдем диалогични, изтъкна Павлова.Успех за нея е директивата за командированите работници. Важна тема беше темата за чиракуването, обясни министърът. Приета е обща рамка в сферата. Нашата амбиция сега е как да разпространим тези практики към нашите партньори и приятели от Западните Балкани, изтъкна Лиляна Павлова.Именно научените уроци искаме да споделим, допълни тя. Важното е да се учим от грешките си, посочи министърът по европредседателсвото.Президентът на КТ \"Подкрепа\" Димитър Манолов се закани, че това няма да е единствената конференция за интеграцията на Западните Балкани. Страната ни е успяла да постигне някакво ниво на интеграция, но това не се е случило за страните от бивша Югославия.България постигна относителен напредък, не такъв, какъвто ни се иска, каза Манолов. Придобили сме определен опит и можем да споделим грешките и успехите си със съседите. Хората от тези страни не могат да бъдат държани в безтегловност без край, убеден е синдикалистът.", "date": "2018.08.31", "title": "Павлова обяви: Искаме да споделим уроците от членството в ЕС"}
{"url": "https://news.bg/society/bez-promyana-ostavat-postradalite-v-katastrofata-kray-svoge.html", "text": "Няма промяна в състоянието на оцелелите при автобусната катастрофа край Своге, които бяха отведени в болница \"Пирогов\". Това съобщи пред БНР говорителят на лечебното заведение Мария Порязова. До думите ѝ, една от петте пациентки, които са били настанени в реанимация, вече е в неврохирургията, за да бъде оперирана в началото на следващата седмица.\"Трите жени, които дни наред са в най-тежко състояние, поставени на апаратна вентилация, продължават да са без промяна в състоянието\", заяви Порязова. По информация на УМБАЛ \"Св. Анна\" с опасност за живота остава мъжът, настанен в болницата. Предстои му тежка операция на ходилото и глезена, но за сега лекарите изчакват да бъде стабилизиран.Останалите пациенти (пет жени) от катастрофата са стабилизирани, без опасност за живота.Припомняме, вчера, 30 август стана ясно, че една от пациентките в \"Пирогов\", която има фрактура на таза е била оперирана и се чувства добре.Директорът на лечебното заведение Асен Балтов уточни, че ", "date": "2018.08.31", "title": "Без промяна остават пострадалите в катастрофата край Своге"}
{"url": "https://news.bg/int-politics/sasht-oryazvat-finansiraneto-za-palestinskite-bezhantsi.html", "text": "Администрацията на президента на САЩ Доналд Тръмп планира да спре финансирането на Агенцията на ООН за подпомагане на палестинските бежанци в Близкия изток, съобщава \"Вашингтон пост\".Агенцията получава около една трета от годишния си бюджет от 1,1 млрд. долара от САЩ. Отбелязва се, че американската администрация не иска тези средства да бъдат използвани за онези, които непрекъснато критикуват политиката на САЩ спрямо Израел и Близкия изток.Освен това Вашингтон искал да види други близкоизточни страни като Кувейт, Саудитска Арабия и Обединените арабски емирства (ОАЕ) да увеличат помощта за Палестина.По-рано през август Държания департамент обяви, че ще пренасочи повече от 200 млн. долара, първоначално отпуснати като помощ за Палестинската автономия.", "date": "2018.08.31", "title": "САЩ орязват финансирането за палестинските бежанци"}
{"url": "https://news.bg/politics/tri-ostavki-poiskal-borisov.html", "text": "Оставките на трима министри е поискал премиерът Бойко Борисов. Това съобщава .Вътрешният министър Валентин Радев, транспортният министър Ивайло Московски и регионалният министър Николай Нанков могат да се разделят с постовете си, заради скандала с , при която загинаха 17 души.Борисов е поискал отговорност от тях тази сутрин. От  на цялото правителство заради инцидента.И тримата министри още в неделя, деня след катастрофата, заявиха готовност да подадат оставките си.Припомняме, , заради оглед и взимане на проби от асфалта от страна на разследващите. Паралелно с това текат разпитите на двамата бивши ръководители на АПИ - Лазар Лазаров и Дончо Атанасов.В Националната следствена служба вчера бяха  , извършила окончателното приемане на пътя след ремонта му.Те са представители на различни институции - Агенция \"Пътна инфраструктура\", Областно пътно управление, МВР, РИОСВ-София и РИОСВ-Враца, Районните служби \"Пожарна безопасност и защита на населението\" в Мездра и Своге, Столична община, общините Мездра и Своге, както и представители на фирмите, осъществявали проектирането, инженерния надзор и изпълнението на пътя - ДЗЗД \"ТРЕЙС-СВОГЕ\", \"Виа-План\" ЕООД, \"Пътконсулт 2000\", \"Мотт Макдоналд лимитид\".Като свидетели са разпитани също  и председателят на Управителния съвет на Агенция \"Пътна инфраструктура\" Светослав Глосов., че има разминаване в документация и материали за пътя край Своге.От фирмата изпълнител , включително и за извършването на проби на асфалта, с който е работено, в лаборатория, която е свързана по роднински с тях.", "date": "2018.08.31", "title": "Три оставки поискал Борисов"}
{"url": "https://news.bg/int-politics/yunker-se-zaricha-s-otveten-udar-ako-sasht-vdignat-mitata-varhu-avtomobilite.html", "text": "Председателят на Европейската комисия Жан-Клод Юнкер обяви, че Европейският съюз ще увеличи митата върху автомобилите, внасяни от САЩ, ако администрацията във Вашингтон първа предприеме стъпка в тази посока.В интервю за германската обществена телевизия ZDF той все пак изрази надежда, че предварителното споразумение, което той постигна с президента Доналд Тръмп, ще доведе до по-благоприятно решение.Юнкер посети САЩ миналия месец, където двамата лидери заявиха, че ще работят за премахване на митата и други бариери и субсидии в индустрията, макар че не засегнаха въпроса с автомобилите.Еврокомисарят по търговията Сесилия Малмстрьом вчера обеща, че Европейският съюз ще анулира всички промишлени мита, включително за автомобилния пазар, ако успее да постигне споразумение с партньорите отвъд океана. Тя допълни, че има възможност за доставки на втечнен природен газ от САЩ за Европа и че в рамките на една година може да се постигне широко споразумение.По-рано Тръмп заяви в интервю за \"Блумбърг\", че предложението на ЕС да се откаже от мита върху вноса на американски автомобили не е достатъчно.\"Не е достатъчно. Техните потребители са свикнали да купуват техните коли, а не нашите\", каза Тръмп.", "date": "2018.08.31", "title": "Юнкер се зарича с ответен удар, ако САЩ вдигнат митата върху автомобилите"}
{"url": "https://news.bg/int-politics/bryuksel-se-obyavyava-protiv-preminavaneto-kam-zimno-chasovo-vreme.html", "text": "Председателят на Европейската комисия Жан-Клод Юнкер обяви в интервю за германската обществена телевизия ZDF, че подопечната му институция ще предложи да бъде премахнато преминаването към зимно часово време.Около 4,6 млн. души взеха участие в допитване на Европейската комисия от началото на юли до средата на август. Над 80 процента от европейците се обявиха за премахването на смяната на времето всяка пролет и есен.От хората, които предпочитат да спре смяната на часовото време, повечето се обявяват за това лятното часово време да се запази за постоянно.Каквато и да е предложена промяна по въпроса от страна на ЕК ще трябва да получи одобрението на страните членки на Европейския съюз и на Европейския парламент, за да се превърне в реалност.Критици изтъкват, че практиката да се местят стрелките причинява здравословни проблеми, особено сред малките деца и възрастните хора. ", "date": "2018.08.31", "title": "Брюксел се обявява против преминаването към зимно часово време"}
{"url": "https://news.bg/press/smartonosen-kapan-ot-skorost-dazhd-i-mantinela-uvolnenie-i-ostavki-v-nimh.html", "text": "Обвиняват бивши шефове на АПИ за пътя край Своге? Бившите шефове на Агенция \"Пътна инфраструктура\" (АПИ) Дончо Атанасов и Лазар Лазаров са призовани да се явят утре в 10 ч на разпит в Националната следствена служба (НСлС), научи \"24 часа\". Те ще бъдат разпитвани за некачествения ремонт на пътя край Своге, където на 25 август при катастрофа на автобус загинаха 17 пътници.Очаква се екипът от следователи и прокурори да им повдигне обвинения.Лазар Лазаров заяви пред \"24 часа\", че по времето, когато са подписвани договорите, когато е полаган асфалтът и когато е приеман акт 16 на обекта, той не е бил шеф на пътната агенция.Договорът за строителство е подписан на 3 август 2011 г., а за строителния надзор - на 19 август същата година. Лазаров е назначен на 11 септември.Смъртоносен капан от скорост, дъжд и мантинелаПревишена скорост при лоши атмосферни условия, липсата на отводняване на пътя, декоративна мантинела, типът асфалт, кривата на фаталния завой и инстинктивната реакция на шофьора на автобуса край Своге са заформили смъртоносна комбинация, която завърши трагично с цената на 17 човешки живота. Това става ясно от коментарите на пътни експерти с дългогодишен опит пред \"Труд\".Според Владимир Жиянски, който има компания за строителен надзор и е изграждал едни от най-сложните магистрални съоръжения у нас, причините за инцидента са поне 5. На мостовото съоръжение, на което е започнала катастрофата, има значителни условия за \"аквапланинг\", обясни Жиянски. Липсва подходящо отводняване на трасето, а поставеният бордюр допълнително пречи на водата да се излива в река Искър. Според местните на мястото на катастрофата при дъжд се образува локва с дълбочина до 8 см.Онлайн ясновидци ни правят милионери срещу 90 леваПродажбите се осъществяват от профил на \"сляпата баба Гинка\", чиято снимка е на руска астроложка. Описанието в сайта пък е неграмотно, но въпреки това достатъчно подробно за всяка зодия. Като бонус желаещите могат да си свалят снимка на продаваните амулети, които докато седят на компютрите им, ще им носят пари. Ако искат обаче да стигнат до милионите, то те трябва да си го закупят. За по-голяма тежест под статиите в сайта има нереални коментари от уж доволни хора, които само за седмица са натрупали пачките.Уволнение и оставки в НИМХРъководството на БАН прекрати мандата на професор Христомир Брънзов като директор на Националният институт по метеорология и хидрология (НИМХ). Пред БНР той посочи, че това решение е било очаквано, както и че ръководството на института също ще се оттегли в знак на солидарност.Професор Брънзов беше категоричен, че отстраняването му е свързано с неговата подкрепа за протеста на синоптиците и хидролозите от последните месеци. Те настояват НИМХ да се отдели от БАН.В сряда синоптиците излязоха на протест с искане за незабавно отделяне от БАН. Решение за НИМХ все още няма, въпреки че в средата на месеца премиерът нареди до 22 август проблемът да бъде решен. Синоптиците организират няколко протеста и заплашват да спрат да изготвят прогнозата за времето.Българите пишат тройка на пътищатаБългарите оценяват като ниско качеството на пътищата у нас. Оценката им за шосетата е среден 3.15 - по шестобалната система, показва проучване на \"Галъп интернешънъл\". Анкетата е проведена в началото на август, седмици преди трагедията край Своге от 25 август. Това означава, че ако бъде проведено днес, изследването вероятно ще даде още по-лоша оценка на състоянието на републиканската пътна мрежа.38% от анкетираните смятат, че пътищата у нас в последните няколко години стават по-лоши. 30% не намират промяна, 27% казват, че пътищата стават по-добри, а 5% не могат да преценят. Всичко това очертава по-скоро негативна картина. Оказва се, че онези, които виждат негативна промяна по отношение на пътищата у нас в последните години, са повече.Просрочените задължения на общините намаляват до 138 млн. лв.Просрочените задължения на местната власт продължават да намаляват и през второто тримесечие на годината. Докато към края на юни 2017 г. общата сума беше 160.3 млн. лв., сега тя пада до 138.2 млн. лв., от които 9 млн. са задължения по европрограми. Същевременно размерът на общинския дълг се повишава, като към средата на годината увеличението е с 9.5% до 1.345 млрд. лв. Растат и поетите ангажименти за бъдещи разходи. Добра новина е, че средствата за инвестиции леко се увеличават - от 7.9% до 9.7% от общите разходи. Това показват данните за финансовото състояние на общините, които Министерството на финансите публикува на всеки три месеца.От анализа става ясно, че от началото на годината не са договорени нови безлихвени заеми от държавния бюджет по процедурата за финансово оздравяване. Така общините с подобни заеми остават десет, а сумата на дадените средства е 27.9 млн. лв.Само БСП защити болницата в Нова ЗагораМнозинството на ГЕРБ в Общинския съвет на Нова Загора успя да пробута приватизацията на общинската болница. Само БСП отказа да подкрепи решението и опита да се противопостави на превръщането на лечебното заведение в частно.Пред ДУМА общинският съветник от БСП Димитър Бънов заяви, че социалистите многократно са настоявали да се купува нова техника и апаратура, за да се увеличат клиничните пътеки, а оттам и болницата да генерира повече приходи. \"Наляха се 2 млн. лв. за пътища, по които никой не върви. Нямало обаче пари за болница, от която всички ние имаме нужда\", възмути се Бънов.Крайният резултат от възраженията на БСП се изразява в това, че в комисията по продажбата на болницата няма представител на социалистите.", "date": "2018.08.31", "title": "Смъртоносен капан от скорост, дъжд и мантинела, Уволнение и оставки в НИМХ"}
{"url": "https://news.bg/regions/avariya-ostavi-chast-ot-varna-na-tamno.html", "text": "Авария прекъсна електрозахранването на голяма част от квартал \"Левски\" във Варна, съобщи БНР.Добрата новина е, че преди минути електрозахранването беше възстановено, но изводът на 10-киловолтов кабел по станция изток изключил около 21.00 часа и оставил без ток голяма част от абонатите на дружеството на квартал \"Левски\".Два аварийна екипа са подходили към района, за да локализират повредата и след като са открили, тя била отстранена. От дружеството съобщиха, че тепърва ще изследват причините за това което се е случило и днес ще съобщят какво е причинило сериозната повреда.Без ток бяха близо два часа жителите на квартал \"Левски\".", "date": "2018.08.31", "title": "Авария остави част от Варна на тъмно"}
{"url": "https://news.bg/disasters/strelba-v-mol-v-kanada.html", "text": "Молът в Торонто - \"Йоркдейл\", е бил евакуиран, съобщава АП. Причината е стрелба в сградата. Силите на реда са отцепили района на инцидента.Властите призовават жителите на Торонто да избягват да посещават района на стрелбата.\"Йоркдейл\" е водещ търговски център. Той се слави като силно посещаван.", "date": "2018.08.31", "title": "Стрелба в мол в Канада"}
{"url": "https://news.bg/world/sasht-shte-vaorazhavat-indiya.html", "text": "Съединените щати заявиха своята готовност да предложат на Индия \"по-модерна\" оръжейна технология в сравнение с Русия. Това съобщи РИА \"Новости\", позовавайки се на високопоставен представител на американската администрация.Според него решението остава за Индия.\"Ние можем да предложим много по-модерни технологии. Разбира се, Индия ще вземе решение въз основа на собствените си интереси, но ние сме окуражени от факта, че все повече и повече американска технология би могла да бъде в списъка, от който можете да изберете\" - каза на длъжностното лице.Ден преди това беше съобщено, че Съединените щати заплашват Индия със санкции при закупуване на оръжие от Русия.", "date": "2018.08.31", "title": "САЩ ще въоръжават Индия"}
{"url": "https://news.bg/world/kitay-ima-sobstven-samoletonosach-1.html", "text": "Китай завърши морските изпитания на първия самолетоносач - собственото производство. Tе са били успешни. Това съобщиха на Министерството на отбраната на страната, съобщава РИА \"Новости\".Тези тестове бяха втори за китайския кораб.Според представител на китайския военен отдел, по време на плаването са проведени тестове за проверка на платформата и оборудването на военния кораб. Той също така отбеляза, че изграждането на втори китайски самолетоносач е в график.\"Морските изпитания са били успешни \", заключи представителят на министерството на отбраната на Китай.По-рано беше съобщено, че най-големият амфибиен самолет в света успешно е завършил тестов полет в Китай.", "date": "2018.08.31", "title": "Китай има собствен самолетоносач"}
{"url": "https://news.bg/int-economics/tramp-plashi-da-izvadi-sasht-ot-sto.html", "text": "Президентът на САЩ Доналд Тръмп е готов да разпали поредната търговска война, съобщи Ройтерс.Президентът Доналд Тръмп заплаши в интервю за агенция Блумбърг да извади САЩ от Световната търговска организация (СТО), ако тя не подобри работата си, предадоха Ройтерс и ТАСС.\"Ако не се променят, ще се изтегля от СТО\". Това обяви Тръмп в интервю за агенция \"Блумбърг\".Той смята, че световната организация трябва да подобри работата си. Доналд Тръмп многократно се е оплаквал, че САЩ са подложени на нелоялна конкуренция.Той вече разпали митническа война с Китай и ЕС.", "date": "2018.08.31", "title": "Тръмп плаши да извади САЩ от СТО"}
{"url": "https://news.bg/world/pochit-pred-dzhon-makkeyn.html", "text": "Американският секретар на отбраната Джеймс Матис и военни офицери отдават почит пред американския републикански сенатор от Аризона Джон Маккейн.Ковчегът с тялото му пристигна във военната база Андрюс. Сенаторът почина от рак на мозъка в Седона, Аризона, САЩ на 25 август 2018 г.Ковчегът с тялото на Джон Маккейн ще бъде изложен в Капитолия, където ще има погребална служба в Националната катедрала, преди да бъде погребан в американската военноморска академия в Анаполис в Мериленд.", "date": "2018.08.31", "title": "Почит пред Джон Маккейн"}
{"url": "https://news.bg/int-economics/kmetstvoto-na-bukuresht-kupuva-stroitelna-kompaniya-za-1-leya.html", "text": "Дружество, контролирано от районно кметство на Букурещ, ще купи местната Delta ACM 93, една от най-големите строителни компании в Румъния.Стойността на тази сделка е в размер на 1 лея (21 евроцента) за 51% от акциите, съобщи местният сайт Profit.ro.Delta ACM 93, основана и контролирана от румънския инвеститор Флорея Дякону, има оборот от над 254 милиона леи (55,6 милиона евро) през 2017 г. Дружеството обаче има дългове от 316 милиона евро (68 милиона евро) в края на 2017 година.Delta ACM е спечелила много договори за обществени поръчки в миналото, като е участвала в изграждането на метрото и други проекти.Очаква се общинската администрация да започне план за оздравяването на дружеството и да бъдат спасени работни места.", "date": "2018.08.31", "title": "Кметството на Букурещ купува строителна компания за 1 лея"}
{"url": "https://news.bg/int-politics/v-rayona-na-atina-razrushavat-nezakonni-kashti.html", "text": "В района на Атина започна разрушаването на незаконни къщи. Ще бъдат премахнати близо 3200 постройки, пише в. \"Катимерини\".Една незаконно построена сграда в гориста местност край крайбрежния път Атина-Сунио беше първата разрушена сграда.Първата фаза на плана предвижда разрушаването на 22 сгради, които са били незаконно построени върху горски и крайбрежни райони, като тези, опустошени от големите горски пожари в Атика миналия месец.Акцията на властите включва крайбрежния фронт Атина - Сунио, района на Агрилеза, както и предградията Маратон и Дионис.", "date": "2018.08.31", "title": "В района на Атина разрушават незаконни къщи"}
{"url": "https://news.bg/sport/trenyorat-otkril-kristiano-ronaldo-iska-da-e-kmet-v-rumaniya.html", "text": "Румънският футболен треньор Ласло Бьолони може да се кандидатира за кмет в Търгу Муреш, важен град в Централна Румъния. Трите унгарски партии в Трансилвания са готови да подкрепят кандидатурата си на местните избори през 2020 г., съобщават унгарски медии.Ласло Бьолони беше важен играч за националния футболен отбор на Румъния и за \"Стяуа\" (Букурещ), с този клуб спечели Купата на европейските шампиони през 1984 г. Той изигра над 100 мача за националния отбор на Румъния и отбеляза 25 гола.Започва кариерата си на треньор през 1992 г. в Нанси във Франция. През 2002 г. Ласло Бьолони лансира в португалския отбор \"Спортинг\" Кристиано Роналдо.65-годишният Бьолони заяви, че се интересува от кандидатурата си за кмет на Търгу Муреш и че трите политически партии, представляващи унгарската общност в Трансилвания, са готови да го подкрепят.Бьолони е роден в Търгу Муреш и играе над 400 мача за 14 години за местния отбор.Дорин Флора, настоящият кмет на Търгу Муреш, е на поста от 2000 г. и оттогава е спечелил пет местни избори.", "date": "2018.08.31", "title": "Треньорът, открил Кристиано Роналдо, иска да е кмет в Румъния"}
{"url": "https://news.bg/world/s-dron-prehvarlyat-narkotitsi-v-kipar.html", "text": "Наркотрафиканти са използвали дрон, за да прехвърлят наркотици през границата в Кипър. Това пишат турски медии.Това е прецедент, защото границата е силно охранявана както от сили на ООН, така и от армията на гръцката част на Кипър и от турски контингент.Кипърската турска полиция разпита заподозрян, за който се смята, че е получил доставка на наркотици от дрон, който е излетял от кипърската гръцка част на разделената столица Никозия.Информацията не разкрива вида на наркотиците, които са били иззети. Турската кипърска полиция не беше на разположение за коментар. Кипърската гръцка полиция заяви, че няма информация за инцидента, както и силите на ООН, които наблюдават границата.Силно милитаризираната граница от 180 километра разделя Кипър от изток на запад, минавайки през центъра на Никозия. През 1974 г. Турция се намества на острова, за да предотврати опит на тогавашната военна хунта в Атина да анексира Кипър.", "date": "2018.08.31", "title": "С дрон прехвърлят наркотици в Кипър"}
{"url": "https://news.bg/crime/bivshi-shefove-na-api-na-razpit-za-patya-sofiya-svoge.html", "text": "Бившите шефове на АПИ Лазар Лазаров и Дончо Атанасов влязоха в Националната следствена служба тази сутрин, за да бъдат разпитани във връзка с тежката катастрофа край Своге.На влизане Дончо Атанасов каза, че е извикан в НСлС в качеството му на свидетел.В качеството на свидетел ме викат, поне така е написано в призовката, каза преди да влезе в НСлС и Лазаров. Той отказа да коментира каквото и да е било във връзка с катастрофата с аргумент, че текат в момента процесуално-следствени действия.В четвъртък няколко часа продължиха разпитите на регионалния министър Николай Нанков, председателя на УС на АПИ инж. Светослав Глосов и директора на Института по пътища и мостове инж. Веселин Димитров в Националната следствена служба.В следствието  във връзка с разследване на качеството на пътя, където стана трагичната катастрофа с автобус на 25 август, при която загинаха 17 души, а 21 бяха ранени.След повече от три часа разпит , че ще има наказани за катастрофата край Своге и че част от консорциумите са започнали да отстраняват дефектите по пътя край Своге.Припомняме, , заради оглед и взимане на проби от асфалта от страна на разследващите. , че има разминаване в документация и материали за пътя край Своге.От фирмата изпълнител , включително и за извършването на проби на асфалта, с който е работено, в лаборатория, която е свързана по роднински с тях.Тази сутрин премиерът  - Николай Нанков, Валентин Радев и Ивайло Московски.", "date": "2018.08.31", "title": "Бивши шефове на АПИ на разпит за пътя София - Своге"}
{"url": "https://news.bg/int-politics/erdogan-vidya-spetsoperatsiya-sreshtu-turtsiya-i-turskata-lira.html", "text": "Не е нужно да бъдете гений, за да видите онези, които стоят зад нестабилността на валутните курсове, това е операция срещу Турция. Това обяви турският президент Реджеп Тайип Ердоган, цитиран от \"Ройтерс\".Ердоган се зарече, че Турция ще се справи с атаката и че нестабилността на турската национална валута ще отмине.В реч по време на церемония по дипломиране на военен випуск Ердоган увери, че Турция предприема необходимите мерки в отговор на срива на лирата и че започвали да се виждат конкретни резултати от тези стъпки.Ердоган обвини САЩ, че използват задържането на американския пастор Андрю Брънсън, за да ударят военния и икономическия сектор на Турция. \"Невъзможно е да се обясни опитът на САЩ да използват казуса с пастор Брънсън, за да съборят Турция икономически и военно\", изтъкна турският държавен глава. Турция беше засегната от криза с валутата си, след като американският президент Доналд Тръмп обяви, че САЩ ще наложат санкции срещу югоизточната ни съседка заради близо 2-годишното задържане на Брънсън. ", "date": "2018.08.31", "title": "Ердоган видя спецоперация срещу Турция и турската лира"}
{"url": "https://news.bg/politics/prof-nina-dyulgerova-ne-ochakva-globalen-konflikt.html", "text": "Това, което ни очаква в най-скоро време, е по-скоро регионален конфликт в Сирия заради натрупаната военна техника, който обаче няма да нарасне до глобален.Това е прогнозата на проф. Нина Дюлгерова - преподавател във ВСУ \"Черноризец Храбър\" и ЮЗУ \"Неофит Рилски\" във връзка с темата за икономическите войни, сирийския казус и предизвикателствата пред Европа.Тя изрази надеждата си, че войната няма да се превърне в основно занимание на света и основен инструмент за намаляване на населението.Като основна разделителна черта в Европа тя посочи миграцията.\"Изострянето на отношенията между страните членки във връзка с миграцията ще се отрази на изборите за Европейски парламент през 2019 г\", предупреди и Симеон Николов, директор на Центъра за стратегически изследвания в сигурността и международните отношения.Дюлгерова подчерта, че ЕС е пред една много сложа дилема - дали да спасява своя бизнес в контекста на сътрудничество с държавите или да продължи да върви по инерцията на исканията на САЩ, които са свързани точно с обратното.\"Икономическите войни ще продължат с нарушаване на всички правила от САЩ. Особено след заканата на Тръмп САЩ да излезе от Световната търговска организация\", поясни Нина Дюлгерова.Според нея икономиката винаги е обвързана с различните политики, а основен е военният фактор.\"Неслучайно Русия предупреждава за поредната провокация срещу химическа атака от САЩ и съюзници\", коментира Дюлгерова.Професорът заяви, че светлият лъч в европейското бъдеще е дистанцирането на САЩ и ориентирането на ЕС към Русия и Турция.Според нея малцинството решава съдбата на населението на земята.Дюлгерова допълни още, че властта във всички държави вече не е наясно как може да контролира обществото и какво може да даде на това общество.", "date": "2018.08.31", "title": "Проф. Нина Дюлгерова не очаква глобален конфликт"}
{"url": "https://news.bg/disasters/silno-zemetresenie-v-tsentralna-gartsiya.html", "text": "Земетресение с магнитуд 5,1 по скалата на Рихтер разтърси градове в централната част на Гърция, съобщават гръцките медии.Местната полиция уточни, че засега няма информации за сериозни материални щети и пострадали хора.От департамента по геофизика към Солунския университет посочиха, че земетресението е станало в 10:12 часа, като епицентърът му е на около 25 км от централния гръцки град Кардица.Гръцки сеизмолози отбелязват, че в миналото не са били регистрирани големи земетресения в района на епицентъра на днешния трус.Земетресението също така се е усетило и в централните гръцки градове Трикала и Лариса, както и в по-малки градове, където властите също проверяват за нанесени щети.", "date": "2018.08.31", "title": "Силно земетресение в Централна Гърция"}
{"url": "https://news.bg/politics/nankov-moskovski-i-radev-podadoha-ostavki.html", "text": "Трима министри Ивайло Московски, Николай Нанков и Валентин Радев са подали оставки пред премиера. Новината съобщи лично строителният министър на извънреден брифинг в Министерски съвет.По този начин тримата искат да поемат отговорност за .Нашата основна цел е справедливостта, изтъкна Нанков. Властта щяла да съдейства на следствието, за да се изясни отговорността за тежкия инцидент. Така постъпваме ние в ГЕРБ, обяви и силовият министър Валентин Радев. Има много други, които са виновни това да се случи, подчерта той.Вината на тримата министри била, че не са взели мерки, за да предотвратят инцидента. Още в неделя министрите декларирали на Бойко Борисов готовност да подадат оставка.До номиниране на нови министри тримата ще изпълняват задълженията си.Оставени сме на тези позиции да свършим определена работа, посочи Валентин Радев. Той обясни, че са се разбрали с премиера да останат на постовете няколко дни, за да се предадат нужните документи на следствието и прокуратурата.Днес той им казал : \"Стига толкова, това е денят. Каквото можахте, помогнахте. Предадохте всички материали. Донесете оставките.\" Тримата министри събрали всички нужни на разследването документи. Затова днес си тръгват.Този инцидент прелял чашата, разказа още силовият министър. Иначе пътнотранспортните произшествия намалявали. Валентин Радев най-вероятно ще се върне в парламента.Николай Нанков от своя страна посочи, че не очаква други оставки. Седем сигнала от МВР са подадени за пътя убиец към отговорните институции.Николай Нанков пък вижда вина в недостатъчната координация между ведомствата. Оставките никога не решават проблем, включи се МВР шефът в оставка и допълни, че това е политическа отговорност.Иначе трите ведомства подготвили революционни промени по отношение на пътната безопасност.На брифинга не присъства транспортният министър Ивайло Московски, който бил в болничен.Припомняме, тази сутрин стана ясно, че  на тримата министри - на транспорта, на вътрешните работи и на строителния министър, съответно Ивайло Московски, Валентин Радев и Николай Нанков.От  на цялото правителство заради инцидента. Вчера с  Румен Радев.Припомняме, , заради оглед и взимане на проби от асфалта от страна на разследващите. Паралелно с това текат разпитите на двамата бивши ръководители на АПИ - Лазар Лазаров и Дончо Атанасов.В Националната следствена служба вчера бяха  , извършила окончателното приемане на пътя след ремонта му.Като свидетели са разпитани също  и председателят на Управителния съвет на Агенция \"Пътна инфраструктура\" Светослав Глосов., че има разминаване в документация и материали за пътя край Своге.От фирмата изпълнител , включително и за извършването на проби на асфалта, с който е работено, в лаборатория, която е свързана по роднински с тях.Припомняме, това не е първата оставка на министър в кабинета Борисов 3.Първата смяна е тази на министър на здравеопазването, когато в края на октомври 2017 година  след журналистическо разследване за обществени поръчки във ВМА, спечелени в конфликт на интереси. Социалният министър , която обаче първоначално бе приета, но . Мотив за оставката бе напрежението около протестите на родителите на деца с увреждания и конфликтите в новото законодателство за ТЕЛК, личната помощ и др.", "date": "2018.08.31", "title": "Нанков, Московски и Радев подадоха оставки"}
{"url": "https://news.bg/int-politics/novo-dano-za-reytinga-na-tramp-sred-amerikantsite.html", "text": "Рейтингът сред обществеността на президента на САЩ Доналд Тръмп достигна ново дъно, докато подкрепата за разследването на специалния прокурор Робърт Мюлър за таен сговор на предизборния щаб на Тръмп с Русия се засилва. Това показва ново социологическо допитване, публикувано от в. \"Вашингтон пост\".Освен това сондажът е показал, че приблизително половината от американците одобряват Конгреса на САЩ да инициира отстраняване от длъжност (импийчмънт) на Тръмп.Националното допитване е показало, че около 60 на сто от американците не одобряват представянето на Тръмп на президентския пост, като ново дъно от около 36% все още подкрепя Тръмп. Резултатите по отношение на евентуална процедура по импийчмънт показват, че \"за\" това са 49% от анкетираните, докато 46% са се обявили против.Приблизително 63 процента от американците подкрепят разследването срещу Тръмп и негови приближени от страна на Мюлър, а 29 процента са против него. Освен това 59 процента смятат, че Тръмп е възпрепятствал работата на специалния прокурор. Подкрепата за разследването на Мюлър е достигнала 85 на сто сред избирателите на Демократическата партия и една трета сред гласоподавателите на Републиканската партия.Одобрението за Мюлър е достигнало нови висоти, след като бившият шеф на предизборния щаб на Тръмп - Пол Манафорт, беше осъден за измама.", "date": "2018.08.31", "title": "Ново дъно за рейтинга на Тръмп сред американците"}
{"url": "https://news.bg/world/dvama-dushi-sa-raneni-sled-napadenie-s-nozh-na-garata-v-amsterdam.html", "text": "Двама души бяха наръгани по-рано днес в Амстердам, след като мъж ги нападна с нож в района на гарата в града.Нападателят е бил прострелян от полицаи. Той е ранен и обезвреден.Към момента няма данни дали нападението е свързано с терористична дейност, пише RT. Полицаите работят по всички възможно версии.От полицията в Холандия написаха в социалната мрежа Twitter, че двамата ранени, както и нападателят, са транспортирани до болнично заведение.Властите апелират районът на нападението да се избягва. Гарата остава частично затворена.Местни медии информират, че инцидентът е станал вследствие на спор. Кавгата излязла извън контрол, след това се стигнало и до наръгването на ранените. Полицаите простреляли мъжа около 12 часа местно време (13 часа българско време).Целият железопътен транспорт е бил спрян след инцидента. Към момента някои от курсовете вече се изпълняват.В залата на гарата имаше огромен хаос, обяснява свидетел пред местната медия De Telegraaf. \"Беше препълнено с полицаи. Видях около 15 полицейски коли и много агенти\", допълни очевидецът. На мястото имало и хеликоптер, който кръжал над гарата.", "date": "2018.08.31", "title": "Двама души са ранени след нападение с нож на гарата в Амстердам"}
{"url": "https://news.bg/politics/vzimat-tri-vida-probi-ot-asfalta-kray-svoge.html", "text": "Три вида проби ще бъдат взети от асфалта на пътя край Своге, където при катастрофата в събота Днес цял ден протичат следствените действия, заради които Директорът на Националната следствена служба Борислав Сарафов на място проследи действията на разследването и увери журналистите, че разследването ще бъде обективно.Сарафов отрече възможността върху следствието да се влияе и не възприема като такова думите на министър .\"Не е натиск, никой не може да осъществява натиск върху НСлС\", категоричен беше Сарафов.Той обясни, че следователите бързат с, за да може по възможно най-бързия начин ремонтът на пътя да започне. Вече е постъпило искане за това от страна на АПИ, потвърди Борислав Сарафов.Пробите, които ще се вземат са три вида: изрезки, които изследват износващия слой, сондажни ядки за дебелината на асфалта, както и дълбочинна проба, която показва цялата конструкция на пътя и отделните слоеве.Всички проби ще бъдат приобщени към разследването и те ще бъдат нужни за допълнителните съдебно-технически експертизи, които ще бъдат назначени в процеса, стана ясно още от думите на следовател №1.Борислав Сарафов не изключи възможността пробите за бъдат изпратени в чужбина за изследване, за да се избегнат спекулации обвързаности.Като цяло до този момент е събрана и приобщена цялата необходима документация по разследването, включително от държавните институции, както и от страна на фирмите изпълнители.", "date": "2018.08.31", "title": "Взимат три вида проби от асфалта край Своге"}
{"url": "https://news.bg/regions/mikrobus-propadna-v-rov-v-blagoevgrad.html", "text": "Микробус пропадна в ров в Благоевград, информира БГНЕС.Инцидентът станал около 14.30 часа на улица \"14-ти полк\" в посока центъра на града. Няма данни за пострадали хора.Стана ясно, че ровът се покае, така че да се прекара минерална вода до хотел на общински съветник в областния град.Ровът се копае в пространството между двете платна за движение - в зелената площ. ", "date": "2018.08.31", "title": "Микробус пропадна в ров в Благоевград"}
{"url": "https://news.bg/crime/danatsi-za-milioni-dalzhat-hoteli-v-pamporovo-chepelare-i-smolyan.html", "text": "Хотели и чужденци с имоти в Пампорово, Чепеларе и Смолян, дължат милиони левове за неплатени данъци и такси, съобщи bTV.Общините прибягват до услугите на съдебни изпълнители, за да събират сумите.По-голямата част са задължения на хотели в Пампорово. Много от тях погасяват поетапно дълговете си, а другите отиват директно на съдия изпълнител.В Община Смолян просрочените задължения за данък сгради, такса смет и туристически данък са за над 3.1 млн. лв.От тях близо 250 хил. лв. са на хотели и собственици на имоти в Пампорово, най-вече чужденци.В Община Чепеларе неплатените данъци от хотели, физически и юридически лица, са на стойност 3.2 млн. лв.С цел привличане на туристи към района община Чепеларе е вложила над милион и половина лева за подобряване на инфраструктурата в Пампорово за последните две години.", "date": "2018.08.31", "title": "Данъци за милиони дължат хотели в Пампорово, Чепеларе и Смолян"}
{"url": "https://news.bg/int-politics/moskva-gubi-bitkata-si-sreshtu-ukrainskata-avtokefaliya.html", "text": "Процесът по предоставяне на автокефалия на Украинската православна църква вече е необратим, пише в. \"Washington Post\" с позоваване на френския митрополит Емануил, който е участвал във взимането на решението. По думите му, все още не са завършени необходимите процедури по предоставянето на томоса за автокефалия.Стремежът на украинците към църковна независимост среща яростен отпор от страна на руската църква. Днес московският патриарх Кирил се срещна с Вселенския патриарх Вартоломей в последен опит да осуети отделянето на украинците от структурата на Московската патриаршия.\"Днес Вселенският патриарх повтори лично при срещата с йерарсите от църквите, че решението е взето и нямаме намерение да отстъпваме от него. Затова ние ще го следваме и работим по изпълнението му.\" - коментира митрополит Емануил.Той допълва, че процесът вече е в заключителната си фаза.\"Изготвянето на томоса, който представлява решението по този въпрос, е във финалната фаза. Но има още работа, която трябва да се свърши.\" - посочва митрополитът.След разговорите в Истанбул руският Кирил заяви, че срещата му с Вартоломей е преминала \"добре\", но според отразяващите темата журналисти, той е бил нервен и си е тръгнал твърде бързо - без да остане за обяд, както се е очаквало.Впоследствие беше разпространено кратко официално изявление от него:\"Разговорът беше много правилен, разговор между главите на две църкви, осъзнаващи отговорността си за състоянието на вселенското православие и за състоянието на човешките души на тези места и в тези страни, които се намират под нашата отговорност.\"Макар че съобщението оставя впечатление за разговор между равни, на журналистите е направило впечатление, че Вселенският патриарх се е обърнал към руския с \"Ваше блаженство\", което е обръщение към йерархично подчинен духовник.Руската православна църква твърди, че Вселенската патриаршия не може да предоставя автокефалия по своя преценка, а трябва да се постигне компромис между всички поместни църкви. Руската църква изначално оспорва върховенството на Вселенската патриаршия и опитва да си присвои върховенство в православието, в духа на вековните амбиции на Москва да бъде \"Третият Рим\".Аналогична е мотивацията, с която руската църква се противопоставя и на даването на автокефалия на македонската църква.По същия начин Москва се бори и срещу българската църковна независимост по време на Възраждането.В. \"Washington Post\" отбелязва, че Украйна придава особено значение на решението на Вселенската патриаршия, тъй като го приема като важна крачка в консолидацията на украинската национална идентичност. ", "date": "2018.08.31", "title": "Москва губи битката си срещу украинската автокефалия"}
{"url": "https://news.bg/politics/bzns-kam-karakachanov-kolko-pati-ruski-samoleti-narushiha-vazdushnite-ni-granitsi.html", "text": "БЗНС с лидер Николай Ненчев отправи извънпарламентарно питане към министъра на отбраната Красимир Каракачанов за това дали руски военни самолети са нарушавали въздушното ни пространство през неговия мандат, колко пъти е ставало това и какви мерки са предприети.\"В медиите беше представена информация за зачестили провокации на руски бойни самолети срещу въздушното пространство на Румъния над Черно море, а следователно и на НАТО. В резултат на това последваха излитания на базирани в Румъния британски самолети, които подпомагат Букурещ в изпълнението на мисията по air policing в рамките на Интегрираната система за противовъздушна и противоракетна отбрана на НАТО. В тази връзка Ви питаме: За времето на Вашия мандат като министър, има ли такива провокации и евентуално нарушения от страна на руски военни самолети спрямо нашето въздушно пространство? Ако има такива, има ли отговор на тези руски провокации от страна на българските ВВС, както и на ВВС на Италия, които миналата година бяха базирани у нас, в подкрепа на мисията по air policing? Колко на брой са те?\" - се в казва в изявлението на партията, публикувано във Фейсбук.От БЗНС напомнят, че България и Румъния имат сключено споразумение за презгранични операции по air policing.\"Във връзка с провокациите на руски военни самолети спрямо въздушното пространство на НАТО, за времето, откакто поехте поста на министър на отбраната, налагало ли се е на български изтребители да навлизат във въздушното пространство на Румъния в изпълнение на споразумението за презгранични операции по air policing? Също така, румънски самолети навлизали ли са в нашето въздушно пространство по силата на същото споразумение?\" - питат още земеделците.Те подновяват и питането си за рисковете от възлагането на ремонта на българските военни самолети на Русия, в чиято военна доктрина страните от НАТО се третират като врагове.\"През есента на 2017 г. стана ясно, че руската страна не е изпълнила коректно задълженията си по предишен ремонт на самолетите МиГ29, като не предостави необходимата документация. Изпълни ли Русия това свое задължение? Вярвате ли, че руската страна ще бъде коректна? Разумно ли е да ремонтираме оръжието си при този днес, който ни счита за неприятел? Няма ли опасност \"ремонтът\" в Русия да бъде извършен така, че в случай на критична ситуация с поредна руска провокация срещу въздушното ни пространство \"ремонтираните\" в Русия наши самолети да се окажат негодни за действие? Не се ли излага на риск сигурността на нашите пилоти и на националната сигурност на Р България?\" - се казва още в изявлението.Пълният текст на документа:", "date": "2018.08.31", "title": "БЗНС към Каракачанов: Колко пъти руски самолети нарушиха въздушните ни граници?"}
{"url": "https://news.bg/world/dozhivotna-prisada-za-mazha-podgotvyal-atentat-sreshtu-tereza-mey.html", "text": "Жителят на Лондон Наимур Закария Рахман беше осъден на доживотен затвор по обвинение за подготвяне на атентат срещу британския премиер Тереза Мей, предаде Би Би Си.Според решението на съда, Рахман няма да има право на предсрочно освобождаване докато не изтърпи 30 години от наказанието си.Той е планирал да взриви вратите, водещи към правителствената резиденция на \"Даунинг стрийт\", а след това да убие Тереза Мей, възползвайки се от паниката.Съдията по делото Джъстис Хейдън-Кейв заяви, че ако атентаторът не е бил арестуван, е щял да извърши покушението.Мъжът беше заловен при съвместна секретна операция на МИ-5 и ФБР. Задържането беше извършено, след инсценировка на британските американските спецслужби. На атентатора са били предадени чанта и яке, в които той е предполагал, че има експлозиви. В действителност не е имало взривни вещества, а доставчикът е бил агент.\"Сигурен съм, че Рахман е смятал, че тези вещи могат да причинят реална вреда\", увери съдията.", "date": "2018.08.31", "title": "Доживотна присъда за мъжа, подготвял атентат срещу Тереза Мей  "}
{"url": "https://news.bg/int-politics/eltsin-kam-klintan-putin-e-demokrat-komunistite-iskat-krim.html", "text": "Първият президент на Русия Борис Елцин е представил пред американския си колега Бил Клинтън своя приемник Владимир Путин като демократ, който познава Запада. Същевременно той е изказал опасения, че руските комунисти може да посегнат на Крим и че дори имат апетити към Аляска.Това става ясно от разсекретени стенограми на разговори между Елцин и Клинтън от периода между 21 април 1996 г. до 31 декември 1999 г. Те са публикувани на сайта на президентската библиотека \"Бил Клинтън\". Общият им обем е близо 600 страници, предаде Би Би Си.Говорителят на Кремъл Дмитрий Песков заяви, че публикациите не са съгласувани с Москва.В разговорите си президентите обсъждат широк кръг от теми: от обедното меню до световно значимите проблеми на международната политика.Елцин обяснява защо е избрал Путин за свой приемник в телефонен разговор, който се е провел на 8 септември 1999 година. \"Беше ми нужно много време, за да реша кой би могъл да стане президент на Русия през 2000 г. За съжаление тогава не можах да намеря нито един подходящ кандидат. Накрая го срещнах, тоест Путин, проучих биографията му, интересите, обкръжението му и т. н. Изясних си, че това е твърд човек, който е наясно с всичко, което става под негов контрол. Същевременно той е разсъдлив, силен, много общителен. С лекота може да създаде добри отношения и контакти с партньорите си. Убеден съм, че ще видите в негово лице високо квалифициран партньор. Убеден съм, че ще бъде подкрепен като кандидат през 2000 г. Работим върху това.\" - споделя той.На 19 ноември 1999 г., по време на преговори в Истанбул, двамата президенти вече обсъждат изборите: Клинтън: Кой ще победи на изборите? Елцин: Разбира се, Путин. Той ще стане наследник на Борис Елцин. Той е демократ и познава Запада.От стенограмата става ясно, че тогавашният руски президент се е надявал Путин да продължи неговата линия в икономиката, също и за изграждането на демокрация в Русия.При друг разговор - от 21 април 1996 г., по време на работна закуска в Кремъл, Елцин изразява опасения от поведението на комунистите.\"Хайде да поговорим за предизборната кампания. В американската преса има предположения, че хората не трябва да се боят от комунистите, че това са добри, достойни и честни хора. Призовавам ви да не вярвате на това. Повече от половината от тях са фанатици, те ще разрушат всичко. Това означава гражданска война. Те ще обявят за нелегитимни границите между републиките (става дума за републиките на бившия СССР, които стават независими държави - б.р.) Те искат да вземат Крим, дори имат аспирации към Аляска.\"Има два пътя за развитие на Русия. Нямам нужда от власт, но когато усетих заплахата от комунизма, реших да се кандидатирам (на президентските избори - б.р.). Няма да допуснем това.\" - заявява Елцин.", "date": "2018.08.31", "title": "Елцин към Клинтън: Путин е демократ, комунистите искат Крим "}
