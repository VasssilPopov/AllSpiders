{"url": "https://news.bg/crime/schupiha-prozorets-na-avtobus-v-sofiya.html", "text": "Неизвестни хвърлиха камък и счупиха прозорец на автобус, движещ се по линия 108 в столицата. Първоначалните информации бяха за стрелба по превозното средство, но те не се потвърдиха, съобщи БНР.Инцидентът е станал минути преди 22.00 ч. на спирка на ул. \"Надежда\" в кв. \"Люлин\". Докато автобусът е бил там неизвестен е хвърлил камък в едно от стъклата на превозното средство. В резултат на това прозорецът е бил счупен.В този момент в автобуса е имало няколко души. Никой от тях не е пострадал. Шофьорът е отишъл в сградата на 9-то районно полицейско управление, за да заяви инцидента. Полицията издирва извършителите.", "date": "2018.03.15", "title": "Счупиха прозорец на автобус в София"}
{"url": "https://news.bg/world/es-publikuva-izmenena-versiya-na-proektodogovora-za-brekzit.html", "text": "Европейската комисия публикува , който ще регулира излизането на Великобритания от ЕС на 29 март 2019 г., но някои от ключовите въпроси остават неразрешени, съобщава \"Ройтерс\".Текстът, който включва условията за развода, а също така и за двугодишния преход след Брекзит, е изпратен на Лондон за допълнителни обсъждания.Представител на ЕС заяви, че промененият текст съдържа юридически разяснения, но няма големи или значими промени в сравнение с публикувания в края на февруари.Евролидерите ще обсъдят напредъка на преговорите за Брекзит на срещата на върха на ЕС на 23 март. Те трябва да решат дали да одобрят насоки на ЕК за преговори за бъдещите отношения с Лондон след преходния период.Един от неразрешените ключови въпроси е как да се избегне установяването на физическа граница между Република Ирландия и Северна Ирландия след Брекзит.Друг въпрос е за правата на европейските граждани, пристигнали във Великобритания след 29 март 2019 г., но преди края на преходния период на 31 декември 2020 г. ЕС иска всички новопристигнали и семействата им да имат същите права като тези, които живеят на Острова преди Брекзит. Лондон е склонен да гарантира такива права на гражданите на ЕС, но не и на семействата им.Третият неразрешен въпрос е за края на преходния период. ЕС иска конкретна дата, докато Великобритания желае \"около 2 г.\". Брюксел предлага преходният период да е до 31 декември 2020 г.", "date": "2018.03.15", "title": "ЕС публикува изменена версия на проектодоговора за Брекзит"}
{"url": "https://news.bg/int-politics/savchenko-vleze-s-ognestrelno-orazhie-i-granati-vav-varhovnata-rada.html", "text": "Представителят на украинския президент във Върховната рада (украинския парламент) Ирина Луценко обяви, че депутатката Надежда Савченко е влязла в пленарна зала с огнестрелно оръжие и гранати, като своевременно е била изведена от залата, съобщават руски медии.Главният прокурор на Украйна Юрий Луценко подчерта в тази връзка, че имало \"неопровержими доказателства\" за това, че Савченко е планирала терористичен акт в сградата на парламента.Луценко е внесъл в Радата искане за снемане на имунитета на Савченко, арестуването ѝ и привличането ѝ към наказателна отговорност.Украинският парламент изключи Савченко от комисията по национална сигурност и отбрана. Самата тя беше няколко дни в чужбина, а днес е била разпитана от Службата за сигурност на Украйна като свидетел по делото срещу ръководителя на Центъра за освобождение на пленници \"Офицерски корпус\" Владимир Рубан, който е заподозрян за подготовката на серия от терористични атаки в Киев. След разпита тя е влязла в сградата на Върховната рада.Самата Савченко по-късно коментирала пред журналисти, че е влязла в пленарна зала, поработила, а след това си тръгнала. На уточняващ въпрос обаче дали е внесла оръжия и била ли е изведена от залата, тя посъветвала журналистите да \"четат литература\".", "date": "2018.03.15", "title": "Савченко влезе с огнестрелно оръжие и гранати във Върховната рада"}
{"url": "https://news.bg/world/turtsiya-evropeyskiyat-parlament-podkrepya-teroristi.html", "text": "Турция заклейми прокараната от Европейския парламент резолюция, която призовава за прекратяване на военната офанзива на Анкара в северния сирийски регион Африн, заявявайки, че с искането си законодателният орган \"ясно подкрепя\" терористите, информира АФП.Европарламентът също призовава Турция да изтегли войниците си от Африн, където Анкара провежда операция срещу сирийските кюрди от почти два месеца.Парламентът призова Анкара да се съсредоточи върху унищожаването на включените в списъка на ООН терористични организации.Турция възприема сирийските кюрди за терористи.\"\", заяви пред журналисти турският министър по въпросите на ЕС Йомер Челик.Президентът на Турция Реджеп Ердоган също осъди искането на законодателния орган.\"\", каза Ердоган.По-късно този месец Ердоган ще се срещне с евролидерите във Варна за обсъждане на отношенията между съюза и турската държава.Вчера Европейската комисия обяви, че отпуска допълнителни 3 милиарда евро помощ на Турция за сирийските бежанци.", "date": "2018.03.15", "title": "Турция: Европейският парламент подкрепя терористи"}
{"url": "https://news.bg/health/zdravnite-inspektori-protestiraha-navrah-profesionalniya-si-praznik.html", "text": "Регионалните инспектори в различни градове протестираха в деня на своя професионален празник. Недоволството им е заради ниските възнаграждения, които след като 10-годишно замразяване са увеличени с 18%, съобщи БНР.В Добрич служителите на местното РЗИ излязоха на мирен протест. По този начин изразиха недоволството си от неуважителното и недостойното, по думите им, заплащане.Председателят на синдикалната организация на служителите към медицинската федерация при КТ \"Подкрепа\" Дияна Йорданова показа фишовете от месечни заплати на свои колеги, които са на ниво минимална работна заплата за страната или с десетина лева повече. С това тя опроверга твърдението на Министерството на здравеопазването, че в сектора подобно заплащане няма.Йорданова се притеснява как ще бъдат разпределени тези 18% увеличение. Когато парите се разпределят по правилата на наредбата за заплатите на служителите в държавната администрация, точно хората с най-ниски заплати получават най-малко увеличение.Другият основен проблем в Регионалните здравни инспекции е масовото напускане на квалифицирани кадри и все по-голямата натовареност на останалите. В Добрич на терен работят 20 служители за цялата област. Обектите, които трябва да проверяват, непрекъснато се увеличават.Очакванията на здравните инспектори е да бъдат ощетени повечето служители заради атестацията, въведена във ведомството. Това ще повлияе негативно на увеличението на заплатите им.Директорът на РЗИ - Благоевград д-р Калоян Калоянов не отрече, че възнагражденията в сектора като цяло са ниски и това е сериозен проблем.\"Специалисти лекари, фармацевти, химици, физици, даже в момента има доста хора в пенсионна възраст, лекари, които работят. Ако не работят те, трябва да закрием дирекциите и отделите\", каза д-р Калоян Калоянов.И в Габрово здравните инспектори протестираха. От девет години заплатите им не са повишавани. Повече от половината служители в габровската структура получават минималното възнаграждение за страната. Част от заетите са пенсионери, защото липсват кадри.\"Санитарката взима 510 лева заплата, аз с 38 години стаж взимам 530 лв. - лаборант, единственият в областта, паразитологичен лаборант и няма надежда да се появи друг\", заяви една от протестиращите.Тези 18 % средно увеличение, за което от МЗ съобщиха, не означава 18 на сто към заплатата на всеки инспектор, заяви председателят на Синдиката \"Подкрепа\" Лена Луканова. За нея увеличението е \"Прах в очите на хората\".В Русе проблемът с условията на труд е още по-сериозен. Вече 51 години част от лабораториите се намират в полусъборени бараки.\"Ние тук сме на студено. Хората подлагат легени, за да не им капе по компютри, по апаратури. Правят инспекции и глобяват, а пък всъщност нашите условия са мизерни\", разказаха русенски здравни работници.От 12 години служителите на здравната инспекция в Русе чакат да бъдат преместени в сградата на бившата Военна болница, но до момента няма отпуснати средства за преустройството й.От Пазарджик се опасяват, че обещаните от здравното министерство 18 % увеличение на заплатите, може да не бъдат начислени заради нормативни проблеми.Според протестиращите здравни инспектори, освен финансов ресурс, трябва да има и нормативен инструмент, по който да стане увеличаването на работните им заплати.\"По действащата нормативна уредба в момента, възможното максимално увеличение е 10 процента\".\"Авансово получавам 150 лева, а заплатата ми е 275.92 лв.\" разкри една от протестиращите здравни работнички.Здравните инспектори от страната се организират за протест на 14 април, събота, пред сградата на Министерството на здравеопазването.От здравното ведомство потвърдиха, че заплатите в РЗИ не са повишавани от 2011 г. Сегашният екип на здравния министър е първият, който с решение в бюджета за тази година предприема стъпки за увеличение на заплащането.Трябва да има поне двойно увеличение на сегашните заплати в РЗИ- та, в държавните писхиатрични стационари, кръвните центрове, в тези по радиология и радиационна защита и по заразни и паразитни болести. Така ще има и достатъчно кадри и качество на работата д-р Цветеслава Гълъбова, директор на Държавна психиатрична болница \"Свети Иван Рилски \" в Нови Искър.\"Лекари с 25-30-годишен опит получават чисти по 1 100 лева, психолозите ни получават около 900 лв., медицинските сестри получават чисти около 600, младшият медицински персонал е на минимална работна заплата.\", заяви тя.Според д-р Гълъбова предложеното увеличение на възнагражденията е обидно.", "date": "2018.03.15", "title": "Здравните инспектори протестираха навръх професионалния си празник"}
{"url": "https://news.bg/world/oon-sabra-blizo-usd100-mln-za-palestintsite.html", "text": "Агенцията на ООН за палестинските бежанци съобщи, че е събрала около 100 милиона долара на донорска конференция в Рим, информира ДПА.Целта на агенцията е да запълни бюджетната дупка от 450 милиона долара. Бюджетната криза се засили, след като основният донор в лицето на САЩ обяви през януари, че блокира отпусканите средства и поиска агенцията да бъде реформирана. Вашингтон се съгласи да плати само 60 милиона долара през тази година в сравнение с около 360 милиона долара през 2017 г.Събраните близо 100 милиона долара са отпуснати от 11 държави: Катар, Канада, Швейцария, Турция, Нова Зеландия, Норвегия, Южна Корея, Мексико, Словакия, Индия и Франция.Конференцията в Рим е организирана от Йордания, Швеция и Египет.Повече от 90 държави бяха поканени на преговорите в италианската столица.\"\", каза генералният секретар на ООН Антонио Гутериш.Миналата седмица шведската мисия в ООН обяви, че бюджетният недостиг на агенцията от 446 милиона долара представлява \"най-предизвикателната финансова ситуация\" от създаването й през 1949 г.Кризата е особено сериозна в Ивицата Газа, където агенцията помага на около 1 милион души с храна, а също така управлява 267 училища и 21 болници.Стотици палестинци организираха демонстрация в Ивицата Газа с искане международната общност да подкрепи агенцията. Те също така заклеймиха Вашингтон и Израел.", "date": "2018.03.15", "title": "ООН събра близо $100 млн. за палестинците"}
{"url": "https://news.bg/int-politics/frantsiya-izdade-zapoved-za-arest-na-sestrata-na-prestolonaslednika-na-sauditska-arabiya.html", "text": "Франция е издала заповед за ареста на сестрата на престолонаследника на Саудитска Арабия Мохамед бин Салман по подозрение, че е заповядала на бодигарда си да набие работник в апартамента ѝ в Париж, предаде \"Франс прес\", позовавайки се на източник, близък до случая.Уточнява се, че заповедта за арест на принцеса Хаса бин Салман е била издадена в края на декември.Предполагаемата жертва е била наета да извърши ремонтни работи в апартамента на принцесата, който се намира на ултраскъпа улица в западната част на Париж, през септември 2016 г.Той твърди, че е направил снимка на стаята, която е трябвало да ремонтира, като е бил обвинен, че е направил снимките, за да ги продаде на медиите.Работникът твърди, че принцесата след това заповядала на бодигарда си да го набие.Той казва, че е бил ударен в лицето, ръцете му са били вързани и е бил принуден да целуне краката на принцесата.Той успял да напусне апартамента няколко часа по-късно според разказа му - без инструментите си, които по думите му били конфискувани.На бодигарда му е било повдигнато обвинение на 1 октомври 2016 г. за въоръжено насилие, кражба, отправяне на смъртни заплахи и държане на човек против волята му.", "date": "2018.03.15", "title": "Франция издаде заповед за арест на сестрата на престолонаследника на Саудитска Арабия"}
{"url": "https://news.bg/world/tramp-obmislya-nakazatelni-targovski-merki-sreshtu-kitay.html", "text": "Високопоставен съветник на Белия дом по въпросите на търговията заяви, че президентът на САЩ Доналд Тръмп ще обмисли нови наказателни мерки срещу Пекин заради \"кражбата\" на американска интелектуална собственост, информира АФП.\"През следващите седмици президентът Тръмп ще има на бюрото си няколко препоръки\", каза Питър Наваро пред CNBC.\"Това ще е една от многото стъпки, които президентът смело ще предприеме, за да отговори на нелоялните търговски практики\", добави той.Китайски държавни служители предупредиха, че вероятно ще предприемат ответни мерки.\"Историята е доказала, че търговската война не е в ничий интерес\", каза говорител на външното министерство на Китай.\"Но ако възникне нежелана ситуация, Китай възнамерява да защити легитимните си права\", добави говорителят.САЩ отдавна обвиняват Пекин, че принуждава американски компании да предават информация за търговските си практики и интелектуална собственост като условие да правят бизнес в Китай.Службата на американския търговски представител започна разследване по казуса през август 2017 г. и се очаква да предаде откритията си на Белия дом съвсем скоро.\"Мисля, че никой на \"Уолстрийт\" няма да се противопостави на справянето с кражбата на наша интелектуална собственост от страна на Китай\", изтъкна Наваро.В сряда САЩ обявиха, че имат търговски спор с Индия в Световната търговска организация. АФП съобщава, че е видяла документи, от които става ясно, че САЩ са предложили реформи в Световната търговска организация, предвиждащи налагане на наказателни мерки на страни членки, които нарушават определени правила.", "date": "2018.03.15", "title": "Тръмп обмисля наказателни търговски мерки срещу Китай"}
{"url": "https://news.bg/politics/rumen-radev-rabotim-za-evroenergien-sayuz-i-sled-kraya-na-predsedatelstvoto-ni.html", "text": "България ще работи активно за създаването на ефективен Европейски енергиен съюз както в рамките на своето председателство на Съвета на ЕС, така и през следващите години. Проектите ни за подобряване на енергийната свързаност, между които междусистемните газови връзки със съседите ни и създаването на регионален газов хъб, са само част от стъпките, с които утвърждаваме общата енергийна политика на Европейския съюз.Това стана ясно от думите на държавния глава Румен Радев по време на срещата му със заместник-председателя на Европейската комисия, отговарящ за Eнергийния съюз, Марош Шефчович.Според Радев, енергетиката на ЕС ще е устойчива и ефективна в борбата с климатичните промени и намаляването на парниковите емисии, само ако държавите членки на общността направят радикална трансформация. Тя трябва да засегне транспорта, индустрията, домакинствата и на първо място - образованието, допълни президентът Радев.Той обясни, че се предвижда диалог между държавните институции за изработването на национална енергийна стратегия за следващите десетилетия.Държавният глава добави, че през следващите седмици ще се води активен диалог и с Европейската комисия за националните енергийни приоритети и синхронизирането им с визията за Европейски енергиен съюз.Румен Радев и Марош Шефчович бяха единодушни, че европейската политика в сферата на енергетиката трябва да бъде насочена към равнопоставеност и справедливост в търговията с природен газ. Така ще намалят разликите в цените, които държавите членки плащат за доставки.Бъдещите енергийни проекти е необходимо да гарантират реална диверсификация. Целта е да не бъдат използвани като политически инструменти. Те трябва да отговарят изцяло на изискванията, заложени в правото на ЕС, категоричен беше българският държавен глава.\"Европейската комисия си поставя за цел да работи с българските власти за трансформирането на България от транзитна страна в държава, която търгува с газ. Стратегическото местоположение на България дава възможности за диверсифициране на източниците и създаване на благоприятни условия за потребителите в целия регион\", заяви заместник-председателят Марош Шефчович.Енергийната политика е ключов фактор за глобалната сигурност, определи Радев. Той потвърди и готовността на страната ни да подкрепя инициативите за газова свързаност в ЕС, за намаляване на зависимостта в енергетиката и за \"чиста и зелена\" икономика.Припомняме, по-рано през деня на конференция в столичен хотел Марош Шефчович заяви, че страната ни е особено подходяща за газов център на Балканите. Енергийният министър Теменужка Петкова заяви, че България започва предпроектното проучване за изграждането на Европейския газов хъб \"Балкан\". Днес се сключват договори за това.", "date": "2018.03.15", "title": "Румен Радев: Работим за Евроенергиен съюз и след края на председателството ни"}
{"url": "https://news.bg/crime/dans-arestuva-shefa-na-zdravnata-kasa-v-lovech.html", "text": "Арестуваха директора на Районната здравна каса в Ловеч Антонио Маринов. Това стана при акция на ДАНС и полицията, съобщи БНР.Маринов е задържан за срок от 24 часа за длъжностно престъпление. Срещу него има досъдебно производство за злоупотреби със средства на Здравната каса, съобщи говорителят на Окръжна прокуратура в Ловеч Кирил Петров.С разрешение на Окръжния съд в Ловеч е извършено претърсване в сградата на РЗОК в Ловеч, като са иззети документи. Разпитани са и служители.Утре ще стане ясно дали Антонио Маринов ще остане в ареста.По непотвърдена все още информация, задържането му е свързано с издаването на разрешително за дейност на частна болница в града през октомври миналата година и неправомерно превеждани суми по клинични пътеки, с което е ощетен бюджетът на Касата.", "date": "2018.03.15", "title": "ДАНС арестува шефа на Здравната каса в Ловеч"}
{"url": "https://news.bg/world/orban-obrisuva-apokaliptichna-kartina-na-badeshteto-na-zapadna-evropa.html", "text": "Унгарският премиер Виктор Орбан обрисува апокалиптична картина на бъдещето на Западна Европа, заявявайки, че е под мигрантска инвазия, която скоро ще направи европейците малцинство, информира АП.Орбан говори на голяма демонстрация три седмици преди парламентарните избори. Хиляди се събраха в центъра на Будапеща, за да подкрепят политиката на премиера на Унгария.Лидерът на централноевропейската държава обяви, че Западна Европа се предаде в \"ръцете\" на масовата имиграция на хора от Африка и Близкия изток.\"\", предупреди Орбан.Според него младите хора в Западна Европа ще са живи, за да видят, че са се превърнали в малцинство в собствената си държава.Той каза пред събралото се множество пред унгарския парламент, че световните сили са работили с опозицията за премахване на изградените от правителството огради през 2015 г.Орбан отново нападна милиардера Джордж Сорос, призовавайки го да се връща в САЩ.\"Маршът на мира\" се проведе на национален празник. Унгарците отбелязват 170 г. от революцията през 1848 г.", "date": "2018.03.15", "title": "Орбан обрисува апокалиптична картина на бъдещето на Западна Европа"}
{"url": "https://news.bg/regions/v-bregovo-ostava-bedstvenoto-polozhenie-obstanovkata-se-normalizira.html", "text": "Обстановката във видинското село Брегово се нормализира, но бедственото положение остава, съобщи БНР. Според пробите на водата стойностите на нитрат и манган са близки до допустимите, отчете кметът на общината Милчо Лалов пред Кризисния щаб.Общинското ръководство настоява ВиК и Регионалната здравна инспекция да вземат още проби. Очаква се екип от Регионална здравна инспекция във Видин отново да извърши оглед на мястото и да направи повторен физикохимичен анализ на питейната вода.На заседанието на Кризисния щаб в Брегово стана ясно още, че кметът ще изпрати писма до областния управител на Видин и \"Напоителни системи\", които са собственици на дигата. Изискването е те да дадат писмено становище за състоянието на защитното съоръжение.", "date": "2018.03.15", "title": "В Брегово остава бедственото положение, обстановката се нормализира"}
{"url": "https://news.bg/world/pentagonat-srabskiyat-voenen-ministar-e-dezinformiran.html", "text": "Пентагонът обяви, че \"дезинформация\" е накарала сръбския военен министър да разкритикува американски генерал, който предупреди, че Русия се меси в делата на балканската страна, информира \"Ройтерс\".Генерал Къртис Скапароти, началник на американските сили в Европа, заяви по време на изслушване пред Конгреса по-рано този месец, че Сърбия е уязвима на руска намеса.В отговор сръбският военен министър Александър Вулин разкритикува Скапароти, заявявайки, че американският генерал е обвинил Сърбия, че представлява опасност на Балканите.\"\", каза Вулин.Но днес Пентагонът заяви, че коментарите на Вулин не са базирани на точна информация.\"\", каза говорителят на Пентагонa Джони Майкъл.\"\", добави говорителят.Официален представител на командването на САЩ в Европа обвини руския новинарски сайт \"Спътник\" и други медии за дезинформацията. Според представителя руското влияние е помогнало за увеличаване на антиамериканските настроения в Сърбия.От стенограмата става ясно, че Скапароти не е споменавал Сърбия като опасност на Балканите по време на изслушването в Комисията по отбрана към Сената на 8 март.", "date": "2018.03.15", "title": "Пентагонът: Сръбският военен министър е дезинформиран"}
{"url": "https://news.bg/world/izrael-osadi-himicheskata-ataka-v-angliya-no-ne-obvini-rusiya.html", "text": "Израел заклейми използването на бойно отровно вещество при отравянето на бившия руски шпионин Сергей Скрипал и дъщеря му в Англия, но не посочи Русия, че стои зад нападението, информират \"Аарец\" и АП.Днес Западът официално обвини Русия, че е използвала отровен газ новичок за елиминирането на Скрипал.Но в първия си официален коментар Израел не обвини Русия за атаката.\"\", се казва в позицията на външното министерство на еврейската държава.По-рано днес лидерите на САЩ, Франция и Германия се присъединиха към Великобритания и обвиниха Русия за отравянето на двойния агент. Те остро осъдиха първата атака с бойно отровно вещество в Европа от Втората световна война.Американският лидер Доналд Тръмп заяви, че \"изглежда, че руснаците стоят зад това\".", "date": "2018.03.15", "title": "Израел осъди химическата атака в Англия, но не обвини Русия"}
{"url": "https://news.bg/regions/dva-trupa-otkriha-v-plovdiv.html", "text": "Полицията откри труповете на мъж и жена в Пловдив, съобщи БТА.Хората са починали най-вероятно вчера. Телата са открити в апартамента им в кв. \"Кичук Париж\" в Пловдив.По предварителна информация най-вероятно става въпрос за убийство с последвало самоубийство. Телата съпрузите", "date": "2018.03.15", "title": "Два трупа откриха в Пловдив"}
{"url": "https://news.bg/politics/13-i-protest-v-zashtita-na-pirin-v-stolitsata.html", "text": "Тази вечер в София се проведе 13-ят протест в защита на Пирин. Той отново започна пред сградата на Министерския съвет и по бул. \"Дондуков\" ще стигне до Орлов мост, уточнява бТВ.Недоволните граждани протестират срещу приетия от правителството план за управление на Националния парк \"Пирин\" и увеличаването на площта за застрояване в него.Организаторите на протеста съобщиха, че тяхното движение \"Спаси Пирин\" вече е регистрирано и така недоволството се формализира.Протестът ще продължи до подаването на оставката на кабинета, обяви Атанас Русев, един от организаторите.", "date": "2018.03.15", "title": "13-и протест в защита на Пирин в столицата"}
{"url": "https://news.bg/world/turtsiya-izseli-30-000-tsivilni-ot-afrin-za-24-chasa.html", "text": "Турската офанзива за превземане на контролирания от кюрдите град Африн в Северна Сирия е принудила 30 000 цивилни да напуснат региона в рамките на 24 часа. Това информира Сирийският център за наблюдение на човешките права, цитиран от АФП.\"Повече от 30 000 души са разселени от вчера в резултат на турски бомбардировки над града\", допълват от центъра.По-рано тази седмица президентът на Турция Реджеп Ердоган заяви, че градът трябва да падне най-рано в сряда вечерта.Междувременно повече от 12 000 цивилни са разселени в района на Източна Гута край Дамаск, където сирийската армия се бори да изтласка бунтовниците.", "date": "2018.03.15", "title": "Турция изсели 30 000 цивилни от Африн за 24 часа"}
{"url": "https://news.bg/int-politics/ryazak-skok-na-byagashtite-turtsi-iskashti-politichesko-ubezhishte-v-gartsiya.html", "text": "Цели турски семейства пристигат на островите в Егейско море с молба към гръцките власти за политическо убежище.Турските граждани твърдят, че са преследвани за политическите си убеждения и се страхуват за живота си.През миналата година 1827 турци са поискали убежище в Гърция, уточняват гръцките власти. От началото на тази година случаите са зачестили.Много от избягалите турци са държавни служители - съдии, лекари, учители.Уточнява се обаче, че не всички подават молба за убежище в Гърция. Те често се насочват към други европейски страни.Това обтегна още повече отношенията между Анкара и Атина. Всички искания за екстрадиране на турски граждани от Гърция не бяха одобрени от гръцкото правосъдие.", "date": "2018.03.15", "title": "Рязък скок на бягащите турци, искащи политическо убежище в Гърция"}
{"url": "https://news.bg/world/most-se-sruti-vav-florida-ima-zaginali.html", "text": "Мост се срути във Флорида, съобщава АП. Инцидентът става дни след откриването на съоръжението.От местната пожарна съобщават, че има най-малко четирима загинали. Съобщава се за поне 8 затрупани автомобила, в които не е известно колко души са пътували.Телевизия Ей Би Си посочва, че под рухналия мост са затиснати 5 - 6 коли.Пешеходният мост е пуснат в експлоатация буквално преди дни.Районът е отцепен, за да може пожарната и медицинските екипи да окажат помощ на пострадалите.Мостът, построен над шестлентов автомобилен път, свързва Международния университет на Флорида с град Суийтуотър в окръг Маями-Дейд, щата Флорида.Монтажът на моста е завършил в събота. Съоръжението е трябвало да бъде открито официално през 2019 г. Под него минава скоростен път.Изграждането на моста е струвало над $14 млн., посочва Си Ен Ен.На президента на САЩ Доналд Тръмп е докладвано за срутения пешеходен мост, съобщи Фокс нюз.Държавният глава е разпоредил да се изпратят необходимите екипи за разчистване на отломките и изваждане на хората, затрупани в колите си под бетонните късове.", "date": "2018.03.15", "title": "Мост се срути във Флорида. Има загинали"}
{"url": "https://news.bg/world/nyama-danni-za-zaginali-balgari-vav-florida.html", "text": "До момента няма постъпила информация за пострадали български граждани при срутването на новопостроен пешеходен мост по-рано днес в Маями, Флорида в САЩ.Това съобщиха от пресцентъра на Министерството на външните работи (МВнР).Започнала е операцията по спасяването на всички, които са останали затрупани под моста. Мостът се е намирал в близост до Международния университет във Флорида.Посолството ни във Вашингтон следи развитието на ситуацията и е в постоянна връзка с местните власти.Българските граждани, които желаят да получат актуална информация, или да подадат сигнал за техни близки, могат да го направят на дежурните телефони на посолството на Република България във Вашингтон: +1 202 387 0174 и +1 202 299 0273, или на дежурните в извънработно време: +1 202 387 0174, +1 202 387 5770.", "date": "2018.03.15", "title": "Няма данни за загинали българи във Флорида"}
{"url": "https://news.bg/world/frantsiya-izdade-zapoved-za-arest-za-dashterya-na-sauditskiya-kral.html", "text": "Френски съдия е издал международна заповед за арест на дъщерята на крал Саудитска Арабия Салман бин Абдулазис, съобщи Ройтерс.Агенцията отбелязва, че принцеса Хаса бин Салман е заповядала на своя бодигард да набие домашна прислужница в нейния парижки апартамент, каза източник, близък до разследването.Принцесата е издирвана за разпити, свързани с въоръжено насилие, отвличане, кражби и смъртни заплахи.Саудитското посолство в Париж не отговори на исканията за коментар. Саудитската правителствена служба за комуникации и кралският съд не можеха да бъдат открити за коментар.Заповедта, издадена през декември, идва в чувствително време във френско-саудитските отношения.При бившия президент Франсоа Оланд, Франция поддържаше по-тесни връзки със сунитските арабски държави от Персийския залив, по-специално със Саудитска Арабия, поради твърдата си позиция по отношение на Иран в ядрените преговори.Неговият наследник в Елисейския дворец Еманюел Макрон се опитва да подобри отношенията си с Иран, шиитския съперник на Саудитска Арабия за регионално влияние.Хаса бин Салман е сестра на могъщия принц Мохамед бин Салман. Той трябва да направи визита в Париж през април, но тя все още не е официално потвърдена.", "date": "2018.03.15", "title": "Франция издаде заповед за арест за дъщеря на саудитския крал"}
{"url": "https://news.bg/politics/revizoro-iska-po-strog-kontrol-varhu-petrolniya-bransh.html", "text": "Парламентарната комисия за борба със сивия сектор и контрабандата разгледа предлагания от патриота Емил Димитров-Ревизоро Закон за запасите от нефт и нефтопродукти.Въвежда се регистрационен режим за лицата, които осъществяват икономически дейности, свързани с нефт и нефтени продукти, по определени общи и специални условия за регистрация. Специалните условия към тези лица са свързани с наличието на определен от закона размер на внесения установен капитал или притежаваните активи, образователен ценз на законовите представители на дружеството, наличие на обект, от който ще се извършва икономическата дейност, трайно прикрепен към недвижим имот, отговарящ на изискванията за устройство на територията.Специално звено към министъра на икономиката ще регулира икономическите дейности. Предвижда се в МИ да има регистър на лицата, които имат икономически дейности, свързани с нефт и продукти от нефтен произход. Чрез спец звеното към икономическото ведомство министърът ще издава разрешения за регистрация или мотивиран отказ, ще издава решения за заличаване на регистрация, съответно прекратяване на издаденото удостоверение.Освен това ще публикува на интернет страницата на МИ информация за необходимите документи за регистрация. Също така ще организира съхраняването на документацията във връзка с подадени заявления за регистрация и на регистрирани лица за срок не по-кратък от 50 години от датата на издаване на удостоверението за регистрация. Контролът ще се осъществява от редица институции като МВР, НАП, Агенция Митници и др.Касае за един милиард лева, поясни ефекта от предложенията Ревизоро. Твърде много лица биха били засегнати от предложенията. От думите му стана ясно, че все още проектът се обсъжда от институциите.На следващото заседание на комисията се очакват и представителите на бранша да се произнесат. Законопроектът ще създаде ясни правила, заяви Людмила Петкова от МФ. Специализирано законодателство ще подпомогне компетентните органи за намаляване на дела на сивата икономика, смята тя.Въпреки това трябва да се прегледат европейските норми в сферата, за да е прецизно законодателството.От Агенция Митници също подкрепят специализиран закон за горивата. От там също имат свои идеи в сферата. НАП също иска регулация на сектора, а пропуските може да се изчистят между двете четения.", "date": "2018.03.15", "title": "Ревизоро иска по-строг контрол върху петролния бранш"}
{"url": "https://news.bg/world/rusiya-tryabva-da-otstapi-i-da-mlakne-natarti-london.html", "text": "Русия трябва да \"отстъпи и да млъкне\". Това призова британският военен министър Гавин Уилямсън, цитиран от Скай нюз., призова министърът, коментирайки случая с бившия двоен агент Сергей Скрипал.Междувременно говорител на външното министерство на Русия заяви, че коментарът на британския министър показва, че Лондон е разтревожен и вероятно крие нещо.Вчера британският премиер Тереза Мей обяви, че Лондон гони 23-ма руски дипломати до края на седмицата.Съвсем скоро Москва ще експулсира британски дипломати, съобщи руският външен министър Сергей Лавров.66-годишният Скрипал и 33-годишната му дъщеря Юлия се намират в критично, но стабилно състояние в болница, след като изпаднаха в безсъзнание на обществена пейка пред търговски център в английския град Солсбъри по-рано този месец.Днес премиерът Мей е на посещение в Солсбъри. В същото време Гавин разкри, че Великобритания ще открие нов център за защита от химически оръжия.Обединеното кралство ще предприеме крачка в отговор на растящата заплаха, подчерта той. По думите му новият център е част от по-голям план за противодействие на нападения с химически оръжия.Новият център е на стойност 48 милиона британски лири. Той ще е в научния парк Портън даун, който установи, че използваният срещу бившия руски двоен агент Сергей Скрипал и дъщеря му химически агент е \"Новичок\".", "date": "2018.03.15", "title": "Русия трябва да \"отстъпи и да млъкне\", натърти Лондон"}
{"url": "https://news.bg/world/butiliranata-voda-bakana-s-plastmasa.html", "text": "Световната здравна организация (СЗО) обяви преглед на потенциалните рискове от пластмасата в питейната вода, след като нов анализ на някои от най-популярните световни марки бутилирана вода е установил, че повече от 90 процента съдържат малки частици пластмаса.Предишно проучване също е установило високи равнища на микропластмаси в чешмяната вода, пише британският в. \"Гардиън\".В новото изследване анализът на 259 бутилки от 19 места в 9 страни от 11 различни марки е установил средно 325 пластмасови частици на всеки литър вода, която се продава в търговската мрежа.Концентрациите са били повече от 10 хил. пластмасови частици на всеки един литър вода. От проверени 259 бутилки, само в 17 не е открита никаква пластмаса.Учените пишат, че са открили приблизително два пъти повече пластмасови частици в бутилираната вода в сравнение с тяхно предишно проучване на чешмяната вода.Според новото изследване най-често срещания тип пластмасов фрагмент е полипропилен - същият тип пластмаса, използвана за производството на капачки за бутилки. Анализираните бутилки вода са били закупени в САЩ, Китай, Бразилия, Индия, Индонезия, Мексико, Ливан, Кения и Тайланд.Тестваните марки са следните: Aqua (произвеждана от Danone), Aquafina (PepsiCo), Bisleri (Bisleri International), Dasani (Coca-Cola), Epura (PepsiCo), Evian (Danone), Gerolsteiner (Gerolsteiner Brunnen), Minalba (Grupo Edson Queiroz), Nestlé Pure Life (Nestlé), San Pellegrino (Nestlé) and Wahaha (Hangzhou Wahaha Group).Говорителят на СЗО е коментирал пред \"Гардиън\", че въпреки че все още няма доказателства за въздействието върху човешкото здраве, те са наясно, че това е нова област на тревога. Според говорителя СЗО \"ще прегледа изключително оскъдните налични доказателства с цел да се идентифицират пропуските в доказателствата и да се създаде научноизследователска програма, която да осигури по-задълбочена оценка на риска\".Втори несвързан с горния анализ, също току-що публикуван, е бил осъществен от активистка организация в САЩ, като са били изследвани 19 марки бутилирана вода. И тук е установено, че пластмасовите микрофибри са широко разпространени.От мултинационалната корпорация Nestlé разкритикуваха проучването, като твърдят в специално изявление, че използваната техника на изследването можела да \"генерира фалшиви положителни резултати\".От \"Кока-Кола\" са коментирали, че имали строги методи за филтриране, но са признали, че масовото разпространение на пластмасите в околната среда означава, че пластмасови влакна \"могат да бъдат открити дори в много обработени продукти\".Според Danone проучването е използвало методология, която била \"неясна\".", "date": "2018.03.15", "title": "Бутилираната вода \"бъкана\" с пластмаса "}
{"url": "https://news.bg/regions/chastno-imenie-postroeno-varhu-magistralniya-vodoprovod-na-veliko-tarnovo.html", "text": "Огромно частно имение е построено върху магистрален водопровод, който захранва над 120 000 жители във Велико Търново и 14 населени места в региона, съобщи БНР.От ВиК \"Йовковци\" и от Община Велико Търново твърдят, че разбрали за този факт на 10 март. Тогава до масивната ограда на имението в село Присово стана мащабна авария на водопровода. От Водоснабдителното дружество и от общината започнаха проверка как се е стигнало до незаконните строежи.\"Подобно строителство е недопустимо. Ако аварията беше вътре в частния имот, щяхме да влизаме с полиция и прокурор\", заяви главният инженер на ВиК \"Йовковци\" Илия Сирмов пред общественото радио.Заместник-кметът по строителството и сигурността проф. Георги Камарашев обеща, ако нещо се окаже незаконно построено върху сервитута на главния водопровод да бъде съборено.Припомняме, в 2 часа през нощта на 10 март в село Присово изби магистралният водопровод. Той снабдява Велико Търново, още два града и 12 села с вода от язовир \"Йовковци\".Почти денонощие над 120 000 жители бяха без вода. Пробивът бе на няколко крачки от масивната ограда на частно имение. При изкопите и ремонта се видя, че разкритата за реконструкция тръба идва от двора на луксозен частен комплекс, което е грубо законово нарушение.Държавата участва с 51% във \"ВиК Йовковци\". От дружеството и от общината проверяват как върху трасето на магистралния водопровод и неговия сервитут е построена сградата, за какво са издадени разрешения за строеж и какво се е случило през годините.", "date": "2018.03.15", "title": "Частно имение построено върху магистралния водопровод на Велико Търново"}
{"url": "https://news.bg/health/20-ot-roditelite-nikoga-ne-sa-vodili-detsata-si-na-zabolekar.html", "text": "20% от родителите никога не са водили децата си на зъболекар. Според оценката на Българския зъболекарски съюз това е стряскаща статистика.Освен това председателят на Българския зъболекарски съюз Николай Шарков посочи, че едва 13% от родителите с деца под и до 18-годишна възраст са завели детето си на зъболекар преди да навърши една година - препоръчителната възраст за първото посещение при дентален лекар.По думите му повече от 24% от родителите са завели децата си на зъболекар, когато те са били между една и три години, а други 22% са завели децата си на зъболекар, едва когато то е станало межди четири и шест години.Според Шарков навиците за добро орално здраве започват рано - още от момента на установяване на бременността на бъдещата майка.Препоръката на зъболекарите е родителите да посетят зъболекар още след поникването на първия временен зъб на детето, като мярка против развитието на кариеси в ранна детска възраст.От световна статистика Шарков посочи като емблематични отговорите на родителите от Египет, Филипините и Мароко, които са завели децата си зъболекар едва когато се е появило усещане за дискомфрот и болка.В страни като Англия, Швеция, Аржентина, Франция, САЩ, Австралия и Китай основен мотив родителите да заведат детето си на дентален преглед е принципната нужда от профилактика.Други 43% от родителите с деца под и до 18-годишна възраст заявяват, че лично те се грижат зъбите на децата им да бъдат измити преди лягане, 40% контролират това два пъти на ден.38% заявяват, че ограничават децата си при консумация на богати на захар храни и напитки.Шарков изрази съжаление, че едва 8% от родителите споменават, че са подкрепяли децата си да носят протектори за уста, когато спортуват.По повод Световния ден на оралното здраве Българския зъболекарски съюз организира кампания за грижа за детското здраве, добрата хигиена, здравословното хранене и междинното приемане на вредните продукти, с които да се намали рискът от кариеси в ранна детска възраст.", "date": "2018.03.15", "title": "20% от родителите никога не са водили децата си на зъболекар"}
{"url": "https://news.bg/world/riyad-shte-se-sdobiem-s-yadrena-bomba-ako-iranskiyat-hitler-go-napravi.html", "text": "Саудитска Арабия ще разработи ядрена бомба, ако Иран го направи.Това съобщи 32-годишният престолонаследник на арабската държава Мохамед бин Салман в интервю за CBC, което ще бъде излъчено в неделя, информират \"Ройтерс\" и АФП.\"\", предупреди той.Престолонаследникът сравни върховния лидер на Иран с Адолф Хитлер.Той подчерта, че Иран е назад от Саудитска Арабия в икономическо и военно отношение.Иран е далеч от Саудитска Арабия, подчерта той.Той \"абсолютно\" потвърди предишни коментари, в които сравнява аятолах Али Хаменеи с Хитлер.\"Той иска да създаде свой проект в Близкия изток като Хитлер, който искаше експанзия тогава. Много държави по света и в Европа не осъзнаваха колко опасен е бил Хитлер до момента, когато се случи. Не искам да виждам същите събития да се случват в Близкия изток\", продължи принцът с нападките по адрес на Ислямската република.", "date": "2018.03.15", "title": "Рияд: Ще се сдобием с ядрена бомба, ако иранският Хитлер го направи"}
{"url": "https://news.bg/world/prezidentat-na-slovakiya-prie-ostavkata-na-premiera-fitso.html", "text": "Президентът на Словакия Андрей Киска прие оставката на премиера Роберт Фицо, който предложи да подаде оставка във връзка с възникналия скандал в страната с убийството на разследващ журналист, информира АФП.Ян Куциак и годеницата му Мартина бяха застреляни в дома им, намиращ се на 65 километра източно от столицата Братислава. Според полицията вероятно двамата са елиминирани от наемен убиец.Преди дни вътрешният министър на страната подаде оставка.Партия \"Посока - социална демокрация\" ще избере заместник на Фицо, съобщиха от Мост-Хид (Мост), най-малката партия в трипартийната коалиция в Словакия.\", каза председателят на Мост-Хид Бела Бугар.\"1/3 от членовете на правителството ще бъдат сменени\", добави той.По-късно днес Киска ще даде изявление.Според местни медии вицепремиерът Петер Пелегрини се очаква да наследи Фицо.Фицо е на власт от 2012 г.", "date": "2018.03.15", "title": "Президентът на Словакия прие оставката на премиера Фицо"}
{"url": "https://news.bg/politics/babh-malchat-za-umartvenite-ptitsi-spored-chetiri-lapi.html", "text": "Екоорганизацията \"Четири лапи\" задава 12 въпроса на Българската агенция по безопасност на храните (БАБХ), на които агенцията мълчи и не желае да отговори, категорични са защитниците на животните.Повече от две седмици след като , все още възникват спорни въпроси, посочват от \"Четири лапи\".Публикуваме 12-те въпроса на организацията без редакторска намеса:От \"Четири лапи\" информират, че тези въпроси вече са изпратени до БАБХ като искане за достъп до обществена информация. От организацията са изпратили и запитване дали са информирани за случая съседните на България държави, Европейската комисия и Международната организация за здравеопазване на животните.От организацията са категорични, че действията си Българска агенция по безопасност на храните не само е нарушила редица нормативни актове, но и потенциално е изложила на риск здравето на хора и животни. Вече е организирана и петиция с искане министърът на земеделието, храните и горите Румен Порожанов да освободи от поста на изпълнителен директор на БАБХ д-р Дамян Илиев.", "date": "2018.03.15", "title": "БАБХ мълчат за умъртвените птици според \"Четири лапи\""}
{"url": "https://news.bg/int-politics/sasht-velikobritaniya-frantsiya-i-germaniya-napadnaha-ostro-rusiya.html", "text": "Лидерите на Великобритания, САЩ, Франция и Германия обявиха в рядко съвместно изявление, че са обединени в хвърлянето на вината върху Русия за нападението с нервнопаралитично вещество срещу бившия двоен руски агент Сергей Скрипал.Според четиримата лидери атаката е нарушение на суверенитета на Великобритания от страна Русия и е първото нападателно използване на химическо вещество на територията на Европа от Втората световна война насам, съобщават световните информационни агенции.Американският президент Доналд Тръмп, френският президент Еманюел Макрон, германският канцлер Ангела Меркел и британският премиер Тереза Мей подчертават, че \"няма правдоподобно алтернативно обяснение\" на отговорността на Русия за нападението.Инцидентът, при който Скрипал и дъщеря му Юлия бяха отровени в английския град Солсбъри на 4 март, е включвал \"военно нервнопаралитично вещество, разработено в Русия\" (\"Новичок\"), се изтъква в съвместното изявление.\"Ние, лидерите на Франция, Германия, САЩ и Великобритания, сме отвратени от атаката срещу Сергей и Юлия Скрипал\", се посочва в съвместното изявление.Допълва се, че провалът на Русия да отговори на \"легитимното искане\" на Великобритания за обяснение \"допълнително подчертава нейната отговорност\".\"Това е атака срещу суверенитета на Обединеното кралство и всяко такова използване от страна на държава е явно нарушение на Конвенцията за химическите оръжия и нарушение на международното право. Това застрашава сигурността на всички нас\", посочват още лидерите на четирите страни.Малко преди това руският външен министър Сергей Лавров заяви, че се надява, че Скрипал ще разкаже за инцидента и ще хвърли светлина върху него. Руският първи дипломат обвини Лондон, че се държи \"дебелашки\", добавяйки, че това било отчасти заради проблемите, пред които Великобритания е изправена заради излизането от Европейския съюз през следващата година. Великобритания вчера изгони 23-ма руски дипломати и прекрати контактите на високо равнище с Москва заради инцидента. Русия скоро се очаква да предприеме ответни мерки.", "date": "2018.03.15", "title": "САЩ, Великобритания, Франция и Германия нападнаха остро Русия "}
{"url": "https://news.bg/crime/svarzvat-balgarskiya-i-evropeyskite-targovski-registri.html", "text": "Свързват Българския търговски регистър с регистрите на държавите-членки на ЕС. Това ще стане факт след финализирането на проекта \"Надграждане на Търговския регистър за интеграция с платформата за обмен на данни между Търговските регистри в ЕС, вграждане на регистъра на юридическите лица с нестопанска цел, интеграция с имотния регистър, единна входна точка и прехвърляне на централния регистър на особените залози\".По-рано през деня проектът бе представен от замeстник-министъра на правосъдието Десислава Ахладова и изпълнителния директор на Агенцията по вписванията Зорница Даскалова, съобщиха от МП.Агенция по вписванията е бенефициент по проекта за директно предоставяне на безвъзмездна финансова помощС изграждането на електронен Централен регистър за особените залози (ЦРОЗ) към Агенция по вписванията ще бъдат предоставени на потребителите нови електронни услуги, данните в регистъра ще бъдат публично достъпни, като съществуващите до момента ще бъдат пренесени към новоизградения ЦРОЗ.Специална платформа ще реализира свързаността на Търговския регистър с регистрите на държавите-членки. С нея ще се гарантира трансграничния обмен на данни.Информацията, която ще бъде предавана, се отнася до започването или прекратяването на производства по ликвидация, несъстоятелност и заличаване на дружества от регистрите.В рамките на проекта е предвидено да бъдат реализирани и интеграции към Имотния регистър, както и значителен брой други системи за изпълнение на основните принципи на Закона за електронното управление.Успешното изпълнение на проекта ще подобри административното обслужване на гражданите и бизнеса с увеличаване броя на услугите, предоставяни по електронен път.", "date": "2018.03.15", "title": "Свързват българския и европейските търговски регистри"}
{"url": "https://news.bg/world/desetki-hilyadi-s-marsh-v-budapeshta-v-podkrepa-na-orban.html", "text": "Десетки хиляди хора участват в марш в центъра на Будапеща в подкрепа на премиера Виктор Орбан за трети мандат на изборите през април, съобщава \"Ройтерс\".Мнозина от тях подкрепят твърдата му позиция по въпроса за имиграцията.Към демонстрантите се присъединиха хиляди поддръжници на управляващата полска партия \"Право и справедливост\".Участниците в марша не се уплашиха от дъжда и преминаха през мост над река Дунав в центъра на унгарската столица, носейки лозунги като \"Унгария защитава Европа\" и \"Ние сме с вас, Виктор\".\"Той (Виктор Орбан) не се страхува от големите сили в ЕС и се осмелява да плува срещу течението\", каза 51-годишен унгарец, облечен с традиционни унгарски дрехи от XVI век.\"Той защитава интересите на унгарците\", добави унгарецът.Организаторите на мероприятието докараха хора от провинцията за марша, който съвпада с национален празник, свързан с революцията в Унгария през 1848 г.Очаква се Орбан да говори пред събралото се множество пред парламента.В същото време опозицията и студентски организации са запланували контрапротести.Партия Фидес - Унгарски граждански съюз на Орбан е на власт от 2010 г.", "date": "2018.03.15", "title": "Десетки хиляди с марш в Будапеща в подкрепа на Орбан"}
{"url": "https://news.bg/society/pametnikat-na-buzludzha-sred-nay-zastrashenite-kulturni-obekti-v-evropa.html", "text": "Европейската организация за опазване на културното наследство в Европа \"Европа ностра\" и Институтът на Европейската инвестиционна банка обявиха най-застрашените обекти на културното наследство в Европа за 2018 година. Сред тях попада и паметника на Бузлуджа.Паметникът на връх Бузлуджа попада след 7-те най-застрашени обекта. Тези бисери на европейското културно наследство са в огромна опасност, някои поради изоставяне или неадекватно развитие, други поради липса на експертизи или ресурси, посочват от организацията.Другите най-застрашени паметници са: следвизантийските църкви в Москополе и Виткук в Албания, историческият център на Виена в Австрия, манастирският комплекс Давид-Гареджа в Грузия, казиното Констанца в Румъния, гръцкото сиропиталище Принкипо на Принцовите острови в Турция и фабриката за лед Гримсби във Великобритания.Предстои през следващите месеци експерти от \"Европа ностра\" и Института на Европейската инвестиционна банка да посетят тези 7 обекта. Предвидено е и активистите да се срещнат с основните заинтересовани страни с цел да предоставят технически съвети и да се уточнят възможните източници на финансиране. До края на годината специалистите ще формулират осъществими планове за действие за избраните обекти.\"Настоящата Европейска година на културното наследство предоставя идеална рамка за стартирането на четвъртия списък на \"7-те най-застрашени\" обекта. Актуалната оценка показа впечатляващ напредък с редица от обектите, избрани до момента, и доказа капацитета на инвестициите в културното наследство, който може да генерира многобройни ползи, особено на социално-икономическо равнище. Затова се надяваме, че благодарение на комбинацията от държавна и частна подкрепа, обектите, включени в новия списък, ще бъдат спасени за бъдещите поколения.\" Това посочва деканът на Института на Европейската инвестиционна банка Франциско де Паула Коело.Припомняме, през 2011 г. Първото правителство на  безвъзмездно паметника на Бузлуджа на БСП. Години по-късно от левицата не бяха поели отговорност за монумента.През изминалата 2017 година червените обявиха, че имат готовност да ремонтират паметника, но до ремонтни дейности така и не се стигна.Паметникът Бузлуджа, БългарияПаметникът Бузлуджа, разположен в планините и в сърцето на България, е внушителен пример за архитектурата от 20-ти век. Той е построен през 1981 г. като Дом-паметник на Българската комунистическа партия. Просъществува само 8 години до края на социалистическия режим в България през 1989 г. Скоро след това сградата е изоставена и се превръща в жертва на кражби, вандализъм и сурови метеорологични условия. Прозорците и покривът са силно разрушени, излагайки структурата на атмосферните промени целогодишно, включително на силните снеговалежи, типични за местността. Отговорните органи не са взели никакви мерки за опазването на сградата до този момент.Мозайките в паметника покриват площ от над 1000 кв.м. и представят историята на БКП с художествени похвати в стила на социалистическия реализъм. Мозайките на вътрешния кръг са изработени от смалт, а на външния - от естествени камъни, събрани от реките на България.Днес внушителният облик на архитектурата в стил брутализъм, тежката символика и цветните мозайки са силно разрушени, но паметникът привлича нарастващ интерес със своята драматична история, удивителна архитектура и визия на разграбена помпозност.Съдбата му е подобна на няколкостотин други паметници, построени по времето на социалистическия режим в България и в целия Източен блок. Най-новото наследство на бившите социалистически страни често е травматично и непознато на широката публика. Затова е очевидно значението на тази сграда на европейско ниво като \"място на памет\" (lieu de mémoire).От една страна, когато става въпрос за опазване, паметникът може да се представи и като място на конфликт, защото въздейства на околната среда, изменяйки драстично планинския контекст. Силното идеологическо послание, което се предава от самия мащаб на сградата, както и от символите в нея, поставя проблема: как тя може да бъде опазена по начин, който не възхвалява или потвърждава неволно политическа идеология.От друга страна, може да се твърди, че оставянето на паметника постепенно да се разруши би било неоценяване на човешкия труд, положен за построяването, на художествените му качества или на символното му значението като артефакт на 45 години социализъм в България.Фондация \"Проект Бузлуджа\", която номинира паметника за програмата \"7-те най-застрашени\" 2018, защитава тезата, че като един от шедьоврите на своя период, паметника Бузлуджа би могъл да се превърне в пример за опазване и преосмисляне на подобни обекти на историческо наследство в Централна и Източна Европа. Като най-приложима дългосрочна стратегия за спасяването на паметника Бузлуджа са предложени консервиране на сградата с цел укрепване и подготвяне за устойчив туризъм.", "date": "2018.03.15", "title": "Паметникът на Бузлуджа - сред най-застрашените културни обекти в Европа"}
{"url": "https://news.bg/politics/avstriya-ni-podkrepya-za-shengen-2.html", "text": "Австрия подкрепя влизането на България в Шенген. Това декларира канцлерът на Австрия Себастиан Курц след среща с българския си колега Бойко Борисов.Курц коментира, че от години работи с Борисов и изрази радостта си от факта, че в качеството си на канцлер е на визита в страната.Благодарим за силното представяне на България, ще използваме нашето председателство да направим Европа по-силна, заяви австрийският канцлер.Курц благодари за сериозната работа по отношение на външните граници за спиране на нелегалните мигранти. Той бе категоричен, че Западните Балкани трябва да бъдат подкрепени по пътя си за Европа. \"Радваме се, че имаме възможност да подкрепим България за влизане в Шенгенското пространство.\"Няма държава, инвестирала толкова много за сигурността, заяви още Себастиан Курц и благодари за опитите, които се правят в България да се укрепят външните граници. Имаме интерес да бъдат укрепени външните граници, обясни Курц, според когото прекалено много са нелегалните мигранти в Европа.Австрийският канцлер настоя, че Шенгенското пространство може да функционира само при укрепени външни граници.Борисов отбеляза, че 2018 г. трябва да се разглежда като година на българо-австрийско председателство. Всички в Европа оценяват това, което държавата България е направила, изказа задоволството си българския премиер. По думите му страната ни продължава да работи по действието на споразумението над 3 млн. мигранти да останат в Турция. \"Крайно време е тези касапници да престанат, а Европа е единственият континент, поемащ пасивите на това, което се случва.\".Премиерът Бойко Борисов заяви: \"Австрия стои зад приемането на България в Шенген. България е за пример как трябва да се справят останалите държави\".\"Темата Шенген е ясна. Всички виждат, че сме се справили, надявам се да има решение\", заяви българският премиер.Австрийският канцлер похвали усилията на страната ни за справяне с миграционния натиск. Той заяви, че няма друга страна, която да е положила толкова много усилия за укрепване на външните граници на ЕС и посочи, че страните трябва да бъдат подкрепени в тези усилия.\"В ЕС трябва да знаем, че Европа без граници вътре може да функционира само ако са укрепени външните граници\". Курц подчерта, че премиерът Бойко Борисов и България инвестират в опазването им много преди другите и много повече от другите в Европа.\"Има други държави, в които продължават да стигат вълни от мигранти. Прекалено много са нелегалните мигранти в Централна Европа. Нямаме интерес да имаме контрол между границите вътре в Европа. Имаме интерес външните граници да са укрепени. Радвам се, че България е най-активна в тази област и се надявам други да я последват. Не могат сами държавите да се справят\", посочи той. Борисов от своя страна допълни, че с австрийския си колега имат еднакво разбиране за опазването на външните граници.\"При срещите ми с Ангела Меркел, Марк Рюте, Виктор Орбан, пред тях винаги съм казва, че 2018 г. трябва дас е разглежда като българо-автстрийско председателство по основните теми, защото нито можем да започнем и да завършим за 6 месеца процес като Западните Балкани, нито охраната на външните граници, нито всички общо теми и решения, които трябва да вземем по Дъблинско споразумение, кохезионна политика и всичко останало\", повтори Борисов.\"Благодаря за оценката, подкрепата, желанието да помагаш по опазването на външната граница. С нашите коалиционни партньори положихме много усилия. Факт е, че всички в Европа оценяват това, което не ние, а държавата България, тук може и опозицията да се чувства горда, е направила така, че всички да оценяват усилията, които сме положили. Имаме към момента нулев мигрантски натиск\", каза Борисов.Той информира, че по време на срещата във Варна с турския президент Реджеп Тайип Ердоган единствената цел е продължаване на действията по Споразумението за мигрантите с Турция. \"За да може тези над 3 млн. мигранти да останат в Турция, за което да си платим, но да предпазим Европа от тази мигрантска вълна\", отбеляза още българският министър-председател.\"Темата, по която имаме еднакво разбиране, е опазването на външните граници, за да можем да ги опазим така, че европейското население да е спокойно, но и да покажем своята хуманност към света.Относно присъединяването на Турция към ЕС австрийският канцлер коментира, че е твърде рано е за присъединяването на Турция към ЕС.По темата със Западните Балкани Борисов увери, че има пълно разбиране за изграждането на коридорите. \"Разбрахме се с министрите как да работим, за да можем да подготвим хибридното финансиране и да можем да направим инфраструктурата на Западните Балкани необратима\",Относно газовия хъб премиерът отбеляза, че след разговорите с Шефчович е било разговаряно и с австрийския канцлер, като страната ни очаква от Австрия да ни помогне с експертиза. е продължен и с Курц, информира премиерът Борисов.Припомняме, първоначално визитата на австрийския канцлер беше насрочена за 20 февруари, но ", "date": "2018.03.15", "title": "Австрия ни подкрепя за Шенген"}
{"url": "https://news.bg/tourism/vrachiha-udostovereniyata-na-parvite-10-planinski-vodachi.html", "text": "10 планински водачи получиха удостоверения за практикуване на тази професия. Министърът на туризма Николина Ангелкова връчи документите на първите 10 души, издържали изпита за придобиване на правоспособността, съобщиха от Министерството на туризма.Поздравявам ви за успешно положените изпити през януари 2018 г. Това е изключително отговорна, трудна, но и привлекателна професия, заяви министър Ангелкова.Сигурността на туристите в планината зависи от качествата и уменията на добрия планински водач. Професията дава и много нова, полезна информация за потенциала на България през четирите сезона и като конкурентна дестинация за зимен и зелен туризъм. Даваме документ на професионалистите, които гарантират висококачествени услуги, акцентира още тя.Удостоверенията са подписани от министъра на туризма. След получаването им техните притежатели трябва да подадат заявление за вписване в Списъка на правоспособните планински водачи. Списъкът е част от Националния туристически регистър, стана ясно от думите на министър Ангелкова. Вписването в него става със заповед на министъра. Правоспособните водачи получават задължителна за упражняването на професията им идентификационна карта.Изпитите за планински водачи се проведоха според изискванията на специализираната Наредба № 3 към Закона за туризма и се състояха от две части - устна теоретична и практическа по въпросник. Изпитната комисия включи експерти от Министерството на туризма, Министерството на образованието и науката, Министерството на младежта и спорта, висши училища и браншови, продуктови и професионални туристически сдружения, вписани в Националния туристически регистър.Министър Ангелкова връчи професионалните удостоверения и на втора група от 16 нови екскурзоводи. Те успешно са издържали изпитите за придобиване на правоспособност през ноември 2017 г.Екскурзоводите полагат писмен тест и устна част - представяне на екскурзоводска беседа по определен маршрут, според изискванията на Наредба № 1 към Закона за туризма.В изпитната комисия са представители на , вписани в Националния туристически регистър (НТР).Първите удостоверения за правоспособни екскурзоводи получиха 25 души през ноември 2017 г. Те упражняват професията само след вписване в Списъка на правоспособните екскурзоводи, който е част от Националния туристически регистър. За включване в списъка трябва да подадат заявление за това, след което им се издава задължителна за професията идентификационна карта за екскурзовод.", "date": "2018.03.15", "title": "Връчиха удостоверенията на първите 10 планински водачи"}
{"url": "https://news.bg/world/trayno-namalenie-na-broya-na-balgarskite-voynitsi-otchete-nato.html", "text": "Разходите за отбрана на България за 2017 г. са в размер на 1,5 милиарда лева, се посочва вТова е най-високата стойност за последните седем години. За сравнение през 2010 г. страната ни е похарчила 1,23 милиарда лева, а най-малко пари са били отделени през 2011 г. - 1,066 милиарда лева. През 2016 г. сме похарчили 1,186 милиарда лева.Спрямо БВП страната ни е отделила 1,53% през 2017 г. в сравнение с 1,64% през 2010 г.България отчита трайно намаление на броя на военнослужещите - от 30 000 през 2010 г. до 25 000 в последните три години.За 2017 г. САЩ и Великобритания са отделили съответно 685 милиарда долара и 43 милиарда паунда.В доклада се посочва, че европейските съюзници и Канада са увеличили разходите за отбрана с почти 5%, като от 2014 г. са отбелязват три поредни години на растеж. Съюзниците също така са постигнали напредък в инвестирането на средства в нови военни възможности.Към края на 2017 г. НАТО е мобилизирало 23 000 войници за операции и мисии в сравнение с 18 000 през 2014 г.\"Това е увеличение с около 30%\", обяви генералният секретар на НАТО Йенс Столтенберг.Годишният доклад показва, че Естония, Гърция, Полша и Великобритания са изпълнили исканата от президента на САЩ Доналд Тръмп цел да се отдели 2% от БВП за отбрана. Латвия, Литва и Румъния ще се присъединят към тази група през 2018 г.", "date": "2018.03.15", "title": "Трайно намаление на броя на българските войници, отчете НАТО"}
{"url": "https://news.bg/int-politics/rusiya-otvarna-krim-beshe-ruski-kogato-sasht-vse-oshte-ne-sashtestvuvaha.html", "text": "Руският сенатор Алексей Пушков отговори на изявление на Държавния департамент на САЩ по повод посещението на руския президент Владимир Путин в Крим, съобщават руските медии.\"Предлагам на Държавния департамент вместо изявления за Крим да разкажат как без какъвто и да е референдум откъснаха с бомби и ракети Косово от Сърбия. А Крим е бил руски още тогава, когато САЩ не са съществували: успяха да се отделят от Великобритания само със силата на оръжието и незаконосъобразно. Нищожен документ\", написа Пушков в профила си в \"Туитър\".По-рано американското външно министерство публикува документ, озаглавен \"Крим - това е Украйна\". В текста се осъжда посещението на Путин на полуострова, а руските претенции за тази територия се определят като лъжовни. Също така се отбелязва, че на референдума хората в Крим са гласували под \"внимателното наблюдение на въоръжени руски военнослужещи\".Крим беше анексиран от Русия през 2014 г. след преврата в Киев, до който доведоха протестите на Майдана. Според Путин въпросът за Крим \"е окончателно затворен\".", "date": "2018.03.15", "title": "Русия отвърна: Крим беше руски, когато САЩ все още не съществуваха"}
{"url": "https://news.bg/int-politics/iss-nastoyava-za-patna-karta-za-evropeyskiya-sotsialen-stalb.html", "text": "Икономическият и социален съвет (ИСС) призовава държавните институции да упражнят цялото влияние и авторитет на европредседателството за иницииране създаването на пътна карта за Европейския стълб на социалните права.В приетото становище \"Европейският стълб на социалните права и ролята на организираното гражданско общество\" на ИСС се призовава за фокусирани разговори по въпроса по време на тристранната социална среща и на Европейския съвет в края на месец март. ИСС настояват да се формулират конкретни предложения, така че да стартира процесът на изграждане на европейски план с насоки и пътна карта за прилагане на Европейския стълб на социалните права (ЕССП) за всички европейски граждани.Според ИСС за постигането на целите на ЕССП се изискват целеви финансови ресурси както по линия на европейските структурни и инвестиционни фондове и особено по линия на Европейския социален фонд, така и чрез национално финансиране.Икономическият и социален съвет призовава също за превръщането на Европейския семестър в Европейски икономически и социален семестър, като в същото време да се усъвършенстват процедурите, да се допълнят съответните документи и да се оценява напредъка чрез таблицата със социалните показатели. Необходимо да се допълнят и националните програми за реформи и конвергетните програми, както и специфичните препоръки по държави с показатели, отчитащи напредъка по ЕССП.В становището ИСС се посочва и че прилагането на механизъм за наблюдение напредъка при въвеждане на ЕССП от всяка държава членка чрез използване на специален набор от социални показатели е правилен подход. \"Такова институционално въздействие е полезно, защото гарантира еднопосочност в усилията, политиките и в мерките за сближаване в посока \"нагоре\".\"Не на последно място ИСС посочват, че е важна ролята на организираното гражданско общество за мобилизиране на заинтересуваните страни в дългосрочния процес на реализиране на ЕССП чрез засилване на дебата в обществото, чрез повече информация за гражданите, споделяне на добри практики, изразяване на становища, участие в наблюдението, подобряване качеството на двустранния диалог и други.", "date": "2018.03.15", "title": "ИСС настоява за пътна карта за Европейския социален стълб"}
{"url": "https://news.bg/crime/mitnichari-zadarzhaha-nad-4-000-falshivi-emblemi-na-markovi-drehi.html", "text": "Митничарите на ГКПП \"Капитан Андреево\" задържаха 4 213 фалшиви етикета на световноизвестни марки дрехи.Фалшивите етикети са задържани на 11 март, неделя, съобщиха от Агенция \"Митници\". Те били в лек автомобил, който влизал в България от Турция. Шофьорът и спътниците му обявили, че не пренасят нищо за деклариране.Митничарите обаче решили да проверят колата обстойно и в хода на щателната митническа проверка те открили 2 013 емблеми, изработени от кожа, текстил и метал с логото на \"Philipp Plein\" и други 2 200 емблеми с логото на \"Parajumpers\".Фалшивите емблеми били скрити измежду личния багаж на пътниците.Фалшивите емблеми безпрецедентно нарушават Закона за марките и географските означения, както и Регламент № 608/2013 на ЕС относно защитата на правата върху интелектуалната собственост, осъществявана от митническите органи. В този контекст незаконната стока, предназначена за фалшифициране и на други стоки, е задържана.Предприети са действия за уведомяване на правопритежателите на съответните търговски марки.", "date": "2018.03.15", "title": "Митничари задържаха над 4 000 фалшиви емблеми на маркови дрехи"}
{"url": "https://news.bg/regions/burgaski-zavod-planira-da-kupi-stantsiya-za-nablyudenie-chistotata-na-vazduha.html", "text": "От Бургаския завод за дървесина \"Кроношпан\" планират закупуване на станция за наблюдение на чистотата на въздуха. Съоръжението да бъде предоставено на общината за стопанисване, съобщиха от \"Кроношпан\". Заводът е обект на множество проверки дали има нещо общо със замърсяването на въздуха в района.Заради множеството сигнали от ръководството на компанията уведомиха кмета Димитър Николов за предстоящото закупуване на стационарна станция за 24-часов мониторинг на нивата на фини прахови частици (ФПЧ) на територията на ж. к. \"Славейков\".Очакванията са, че с това съоръжение ще бъде постигнат независим контрол. Отчетните данни ще бъдат публикувани он-лайн.Самата станция ще бъде разположена в \"контактната зона\" там, където общината реши и когато сметне за необходимо.От предприятието уверяват, че предстои да бъде реконструирана и изградена нова постоянна висока ограда в посока ж.к. \"Славейков\" и ул. \"проф. Яким Якимов\", за да ограничат до минимум възможностите за отделяне на прах.Тези две мерки са само част от въвеждането на мащабната двугодишна програма, чиято крайна цел е ограничаване и недопускане на разпространението на миризми и ФПЧ от дейността на предприятието.От фабриката за дървесина уверяват, че в близко време ще намалят значително въздействието върху околната среда и ще изпълни още по-стриктните изисквания за работа в дървопреработвателната промишленост, които са част от влизащите в края на 2019 г. НДНТ (най-добри налични техники), одобрени в Европейския Съюз. В момента програмата се съгласува, осигурено е и финансиране от компанията.Предприятието планира да изпълни всички нови изисквания и стандарти на ЕС много преди влизането им в България, заявиха директорите Николай Банков и Асен Ников.", "date": "2018.03.15", "title": "Бургаски завод планира да купи станция за наблюдение чистотата на въздуха"}
{"url": "https://news.bg/society/rastitelni-i-zhivotinski-vidove-izchezvat-v-sredizemno-more-i-chernomorskiya-baseyn.html", "text": "Близо половината растителни и животински видове в места, естествено богати на дива природа, като Амазонка, Арктика и Галапагос, но и в Европа - в Средиземноморието и в Черноморския басейн, може да изчезнат до края на века, заради изменението на климата.Дори ако се постигне целта на Парижкото споразумение за ограничаване на повишаването на температурата под 2°C, тези места могат да загубят 25% от видовете си. Това показват данните  на Университета в Източна Англия (UEA, Великобритания), Университета Джеймс Кук (Австралия) и WWF., преди Часът на Земята, най-голямата световна инициатива за природозащита, проучването изследва въздействието на изменението на климата върху близо 80 000 растителни и животински видове в 35 от най-разнообразните и естествено богати на диви животни райони в света.Докладът установява, че 30% от средиземноморските видове като морски костенурки и риба тон са изложени на риск от изчезване, дори ако поддържаме глобалното затопляне до 2°C. А ако не положим усилия за ограничаване на температурите, 50% от видовете ще бъдат заплашени.Емке Любек, ръководител на направление Климата и енергетика в Европейския офис на WWF, посочва: \"Промените в климата притискат нашата планета към ръба. Не само че нарастващите температури влияят пряко върху хората и тяхното благополучие, те застрашават екосистемите и биологичното разнообразие, които са от съществено значение за човешкия живот. ЕС трябва да действа, за да поддържа глобалното покачване на температурата под 2°C, съгласно Парижкото споразумение, като бързо прекрати използването на изкопаемите горива, започвайки с въглищата до 2030 г.\".Днес климатичните промени видимо засягат ежедневието ни тук, в България, коментира Веселина Кавръкова, ръководител на WWF България. Редица видове в Черно море са заплашени, иглолистните гори съхнат, комбинацията от масов туризъм и климатични промени в защитените територии с крехък природен баланс ускоряват бързата загуба на биоразнообразие - например Седемте рилски езера са единствените високопланински езера у нас с лош консервационен статус.Решението е всеки от нас да направи своя жест, за да помогне за опазването на природата, допълва Кавръкова. Затова и призивът на Часа на Земята, отправен към отделните хора, институциите и бизнесите е \"свържи се природата\", покажи как твоят ежедневен избор в домакинството, транспорта, потреблението или почивката ще помогне да имаме опазени гори и реки, чист въздух и вода.Ясната опасност от изменението на климата за хората, планетата и нейното биоразнообразие е причината, поради която на 24 март милиони хора по света ще се съберат за Часът на Земята. Те ще покажат своя ангажимент за опазване на биоразнообразието и ще бъдат част от дискусиите и решенията, необходими за изграждането на здраво и устойчиво бъдеще за всички.Международната мобилизация, за Часът на Земята, също изпраща ясно послание към бизнеса и правителството, че има обща воля за промяна на негативните тенденции.", "date": "2018.03.15", "title": "Растителни и животински видове изчезват в Средиземно море и Черноморския басейн"}
{"url": "https://news.bg/world/i-frantsiya-obvini-rusiya-za-himicheskata-ataka-sreshtu-skripal.html", "text": "Президентът на Франция Еманюел Макрон подкрепи обвиненията на Великобритания, че Русия е отговорна за отравянето на бившия двоен агент Сергей Скрипал и дъщеря му, информира \"Ройтерс\".Макрон подчерта, че \"няма друго правдоподобно обяснение\".\"От началото на седмицата Великобритания постоянно информира Франция за събраните от британските разследващи доказателства и елементи, които показват руска отговорност за атаката\", поясни френският лидер.\"\", се казва в съобщение на Елисейския дворец след телефонен разговор между Макрон и британския премиер Тереза Мей.Двамата политици осъдиха използването на химически оръжия и се съгласиха, че е важно да се запази европейското и трансатлантическо единство в отговор на атаката.В съобщението не се споменава какви мерки може да приемат съюзниците на Лондон, но двамата лидери са постигнали съгласие да продължат да поддържат близки контакти през следващите дни.Британски дипломат заяви, че Лондон е благодарен на Франция за показаната солидарност.По-рано САЩ също застанаха на страната на Обединеното кралство, заявявайки, че Русия е \"отговорна\".Германският канцлер Ангела Меркел не обвини Москва, но каза, че би било \"много сериозен проблем\", ако се установи, че Русия е замесена.Вчера говорител на френското правителство заяви, че Париж чака твърденията да бъдат доказани, за да обяви позицията си.", "date": "2018.03.15", "title": "И Франция обвини Русия за химическата атака срещу Скрипал"}
{"url": "https://news.bg/curious/zlatni-kyulcheta-za-378-mln-dolara-izpadnaha-ot-ruski-samolet.html", "text": "Около 200 златни кюлчета и други благородни метали са били разпилени по писта на летище в Русия, след като вратата на товарен самолет се откъснала по време на излитане, съобщават руски медии.Силни ветрове са предизвикали аварията с вратата на товарния самолет Ан-12 при излитане от летището в Якутск, уточниха служители на летището.След инцидента екипажът на самолета е направил аварийно кацане на селско летище на около 12 км от Якутск.Местни медии цитират очевидци, които са забелязали златни кюлчета, както и диаманти и кюлчета от платина, разпилени по пистата.Полицията е пристигнала на мястото и е отцепила района около пистата.Най-малко 172 златни кюлчета с тегло 3,4 тона са били намерени в района, уточни източник от руското вътрешно министерство.Някои медии изчисляват стойността на златото на 21,6 млрд. рубли (378 млн. долара).", "date": "2018.03.15", "title": "Златни кюлчета за 378 млн. долара изпаднаха от руски самолет"}
{"url": "https://news.bg/health/uvelichavat-se-zhertvite-na-katastrofi-zaradi-zaspivane-zad-volana.html", "text": "За последните 8 години загиналите заради заспиване на шофьора са 5392, а ранените - 69 015 души. За 2010 година броят на ранените е бил 8080 души. За 2016 година те са 9374. Това съобщиха от пациентската организация \"Заедно с теб\", които се позоваха на данни на МВР. Статистиката бе предоставена по време на пресконференция на тема: \"Да заспиш зад волана - сънливостта като симптом на обструктивната сънна апнея и други нарушения на съня\".За периода от 2010 до 2014 година, катастрофите, предизвикани на автомагистрали, се увеличават от 131 на 198. През 2017 година те стигат до 301. Или това е 230% увеличение за последните 8 години, посочи Пенка Георгиева.Увеличен е и броят на катастрофите, станали на общинските пътища - през 2010 г. те са 281, през 2014 - 261 и през 2017 - 381 катастрофи.Пенка Георгиева заяви, че обструктивната сънна апнея е сериозно заболяване, което оказва влияние директно върху качеството на живот. То се характеризира с периодично намаляване или намаляване или спиране на въздуха през носа или устата по време на сън.Във връзка с това пациентската организация организира националната инициатива от 22 март - месец на безплатни здравни и юридически консултации на пациенти, пострадали при катастрофи, предизвикани от заспиване зад волана.", "date": "2018.03.15", "title": "Увеличават се жертвите на катастрофи заради заспиване зад волана"}
{"url": "https://news.bg/energy/ek-mozhe-da-otseni-sdelkata-s-chez-kogato-vsichko-e-zavarsheno.html", "text": "\"Сутринта разговаряхме с премиера по текущата сделка (сделката между пазарджишката фирма \"Инерком\" и ЧЕЗ за активите на чешкото дружество в България - б.р.). След това се съгласихме, че това е една сделка между две частни компании. Имам информация, че всички отговорни органи в България, както и парламента и съответните компетентни органи, извършват оценки и проверки. Това е една сделка между двете частни компании и ние от ЕК просто бихме искали да знаем, че се съблюдават абсолютно всички принципи и закони в европейското законодателство.\" Това заяви заместник-председателят на Европейската комисия и еврокомисар с ресор енергиен съюз Марош Шефчович в хода на конференция \"Ролята на неправителствените организации за подобряване на енергийната политика и нормативната база в областта на енергетиката - предизвикателства пред Югоизточна Европа\". Конференцията беше открита от министъра на енергетиката Теменужка Петкова, като на форума присъстваха и представители на фирмата купувач на активите на ЧЕЗ у нас \"Инерком\".Имаме много случаи на инвестиционни сделки, по които има спор и дискусия. Европейския съд се произнася по тях, когато има необходимата информация, обясни комисар Шефчович.На въпрос за евентуално държавно участие в сделката за ЧЕЗ еврокомисарят коментира, че в момента е трудно да се даде информация, тъй като трябва да се види най-напред сделката, както и какъв ще бъде съставът, дали ще има съответствие и спазване на третия енергиен пакет и други. Едва тогава би могло да се произнесе Генерална дирекция \"Конкуренция\" или Главна дирекция \"Енергетика\". \"Тоест всичко трябва да бъде завършено и едва тогава да има оценка от ЕК\", допълни Шефчович.", "date": "2018.03.15", "title": "ЕК може да оцени сделката с ЧЕЗ, когато всичко е завършено"}
{"url": "https://news.bg/economics/kzk-shte-proveryava-pazara-a-ne-proizhoda-na-parite-na-inerkom.html", "text": "От Комисията за защита на конкуренцията (КЗК) потвърждават, че са получили уведомлението за намерението на \"Инерком България\" ЕАД да придобие едноличен контрол върху предприятия от корпоративната група на ЧЕЗ а.с. в Република България.ОТ комисията посочват, че съгласно установения модел на работа, първо и преди да бъде образувано производството ще бъде извършен предварителен контрол на входираното уведомление и прилежащата към него информация. След предоставянето на цялата информация в съответствие с чл. 79, ал. 1 от ЗЗК, Комисията образува производство и започва оценка на нотифицираната концентрация по същество.Припомняме, от , включително и медиите, че са подали уведомлението в комисията. Подаването на уведомление е стъпка след проведените миналата седмица разговори в Прага между \"\"Инерком България\" и \"ЧЕЗ а.с.\", а и както от самата компания посочват, тя е изискване по вече подписания договор между двете страни.Комисията ще извърши анализ за въздействието на сделката върху съответния пазар/и като разглежда положението на предприятията на съответния пазар преди и след концентрацията, тяхната икономическа сила, достъпа до снабдяването и до пазарите на съответните стоки и услуги, юридически или други препятствия за навлизане на нови участници на пазарите и др.ОТ КЗК посочват, че не е в правомощията й да изследва произхода на финансови средства, с които се предвижда финансирането на нотифицираната операция. Също така, извън правомощията на Комисията, е да извършва оценка за нищожността или унищожаемостта на договори по смисъла на чл. 26 и чл. 27 от Закона за задълженията и договорите.Целта на анализа е да установи дали сделката е от естество да доведе до увеличаване на пазарната мощ на предприятията-участници в степен, която може да увреди ефективната конкуренция на съответния пазар, както и да увреди интересите на потребителите като намали разнообразието на предлаганите стоки и услуги на разумни цени, или ограничаването на иновациите.Припомняме, вече стана ясно от думите на шефа на КЕВР Иван Иванов, че  да се намеси в търговските отношения. От интервю на Гинка Върбакова също се разбра, чеот шефа на Комисията Иван Иванов.Развитие по сделката и дали държавата ще може отново да се включи в дружеството се очаква да има в края на месеца, след като миналата седмица Гинка Върбакова беше на разговори с ЧЕЗ в Прага. От , че процедурите по вече сключения с \"Инерком\" договор продължават.Вчера парламентът по искане на БСП , която премиерът Бойко Борисов адмирира. Създаването на такава комисия дойде като отговор на настояването на президента   и намерението му да свика Консултативен съвет по национална сигурност за енергетиката. Междувременно от  за спиране на сделката, въпреки че покрай скандалът със самата продажба на дружеството,  и дали това не съпругата на бившия лидер на БСП и настоящ евродепутат Сергей Станишев, Моника Станишева.Припомняме, на 22 февруари 2018 г. стана ясно, че чешката ЧЕЗ е одобрила . Последва скандал, който предизвика министърът на енергетиката , защото познава собственикът на фирмата Гинка Върбакова. Скандалът Премиерът се ангажира със случая и на среща с купувача на ЧЕЗ Гинка Върбакова в Министерски съвет . На брифинг след срещата Върбакова, обясни, че е склонна да допусне държавата в сделката за ЧЕЗ. Министърът на финансите , въпреки че преди това отрече да се разглежда този въпрос.От БСП още в началото поискаха държавата да си върне контрола в енергетиката. Според социалистите зад  и поискаха намеса на контролните органи.Едновременно с това скандалът достигна и в Чехия, като изданието Lidové noviny започна собствено разследване. То излезе с информацията, че , въпреки че според предишна публикация половината от сделката  На извънредното заседание на комисиите в Народното събрание от , че банката възнамерява да финансира сделката.Лично премиерът на Чехия Бабиш се е ангажирал пред Борисов да предаде документите от проверката на ЧЕЗ. Самият чешки премиер обаче коментира пред родното издание, че .Води се и спор дали от ЧЕЗ е имало предложения, отправени към българско правителство, за изкупуване на дялове. такова предложение да е било отправяно към някое от трите правителства на Бойко Борисов, както твърди пред чешкия вестник \"Лидове новини\" Томаш Плескач, управляващ задграничните активности на ЧЕЗ.", "date": "2018.03.15", "title": "КЗК ще проверява пазара, а не произхода на парите на \"Инерком\" "}
{"url": "https://news.bg/crime/pozharnikari-spasiha-48-godishen-mazh-v-dulovo.html", "text": "Пожарникари от Дулово спасиха живота на 48-годишен мъж, съобщиха от МВР. В сряда към 22.00 часа е подаден сигнал за пожар в автомобил, който се е движел по улица в града.Веднага на място се отзовали полицейски и пожарни екипи. Те установили, че минути преди да потегли с колата си, на мъжа му прилошало. Той неволно натиснал докрай педала за газта, форсирайки двигателя на пълни обороти. В следствие на това двигателният отсек се е нагрял и започнал да пуши. Благодарение на бързата намеса на пожарникарите, той не се е възпламенил.За кратко районът е бил отцепен по време на гасителните действия. На мъжа, който не е пострадал при инцидента, е оказана медицинска помощ.", "date": "2018.03.15", "title": "Пожарникари спасиха 48-годишен мъж в Дулово"}
{"url": "https://news.bg/world/voynata-v-siriya-navleze-v-osmata-si-godina.html", "text": "Войната в Сирия навлезе в осмата си година, съобщава АФП.Кръвопролитията започнаха на 15 март 2011 г., когато правителството на президента Башар Асад предприе действия срещу предимно мирни протести, които прераснаха във въоръжен конфликт.При последните боеве в арабската държава подкрепяни от Анкара сили обстрелват град Африн. Офанзивата може да прекрои картата на Северна Сирия. В същото време сирийски правителствени сили, подкрепяни от Москва, обсадиха последния бастион на опозицията до Дамаск. Повече от 1 220 цивилни - 1/5 от тях са деца, са убити при бомбардирането на Източна Гута от 18 февруари.Международните усилия постоянно се провалят при опитите си да прекратят една от най-смъртоносните войни на века. Повече от 350 000 души са загинали при конфликта, повече от половината население от 20 милиона души преди войната е разселено.След падането на \"халифата\" на ДАЕШ (\"Ислямска държава\") през последните месеци - експеримент за джихадистка държава на териториите на Сирия и Ирак, обявена през 2014 г. - световните сили се опитват да увеличат влиянието си в региона.Подкрепяни от САЩ кюрдски сили контролират богати на петрол райони в Североизточна Сирия, които представляват 30% от територията на страната. Отделно подкрепяните от Турция арабски бунтовници пък контролират големи територии в Северозападна Сирия.", "date": "2018.03.15", "title": "Войната в Сирия навлезе в осмата си година"}
{"url": "https://news.bg/crime/hvanaha-chistach-da-krade-tehnika-ot-letishte-sofiya.html", "text": "35-годишен мъж се опита да открадне техника от Летище \"София\", но беше заловен в крачка, съобщи МВР.Мъжът е задържан от униформените в хода на специализирана полицейска операция от служители на Регионална дирекция \"Гранична полиция\" - Аерогари.35-годишният Й. П. е заловен в момент, когато товарел в камион за изхвърляне на отпадъци техника от летището - лаптопи, инструменти, РАМ памет, монитор и процесор, собственост на една от фирмите. Всички вещи, които мъжът се опитвал да задигне, възлизат в размер на 1 878 лв.Арестуваният работи във фирма, наета за поддръжката и почистването на офис помещения в зоната на летището.По случая е образувано досъдебно производство. Мъжът е задържан и срещу него е повдигнато обвинение за кражба.", "date": "2018.03.15", "title": "Хванаха чистач да краде техника от Летище \"София\""}
{"url": "https://news.bg/world/bivsh-ruski-shpionin-v-nova-zelandiya-tvardi-che-sa-se-opitali-da-go-otrovyat.html", "text": "Полицията на Нова Зеландия съобщи, че разследва твърдения на бивш руски двоен агент, че неизвестен нападател се е опитал да го отрови на улица в Окланд през 2006 г., информира АФП.Тази седмица Борис Карпичков разказа за инцидента пред британска телевизия, което е на фона на скандала между Русия и Великобритания, след като Лондон обвини Москва, че е отровила бившия двоен агент Сергей Скрипал и дъщеря му.Карпичков се е опитвал да не привлича внимание в Нова Зеландия, след като избягал от руското разузнаване във Великобритания.Той разказа, че е забелязал няколко души да го следват и някакъв просяк се доближил до него на една от основните улици в Окланд.После усетих, че някакъв прах беше хвърлен по лицето ми. След това просякът изчезна, каза той пред Good Morning Britain. Бившият агент поясни, че малко след това заболял и за два месеца изгубил 30 килограма от теглото си.Полицията обяви, че проверява твърденията на Карпичков, който е предоставял информация на руските и литовски служби преди да избяга във Великобритания в края на 90-те години на XX век.Полицията знае, че Карпичков е бил в Нова Зеландия между юни 2006 и октомври 2007 г.В момента проверяваме архивите си каква информация може да имаме за Карпичков, поясниха от силите на реда.Карпичков разкри още, че предварително е бил предупреден за атаката срещу Скрипал, тъй като двамата са в списък с имената на 8 души, които са мишена на руските служби.", "date": "2018.03.15", "title": "Бивш руски шпионин в Нова Зеландия твърди, че са се опитали да го отровят"}
{"url": "https://news.bg/world/balgarska-styuardesa-pochina-v-uganda.html", "text": "Българска гражданка, работеща като стюардеса, е починала в Уганда.От Министерството на външните работи потвърдиха официално инцидента.Вчера, 14 март, в генералното консулство на България в Дубай е постъпила информация за починала българска гражданка, която е работила за авиокомпанията \"Емиратс\".Консулството ни в Дубай е реагирало своевременно и е уведомило близките на починалата. Генералният консул Иван Йорданов е в постоянна връзка с тях.До този момент не е получавано официално известие за причината за смъртта.Информацията се потвърждава от съобщение в социалните мрежи.За смъртта на българката пише и информационния сайт alarabiya.net.Гражданската авиация на Уганда също потвърждават информацията. По техни данни инцидентът е станал вчера.Според непотвърдена информация на \"daily monitor\" българската стюардеса е отворила аварийната врата. Не е ясно обаче дали тя е скочила от самолета или е паднала. Българката е загина от нараняванията си.Говорителят на болница \"Кисуби\" в Кампала Франсис Секанди е потвърдил смъртта на жената. \"Да, приехме жената, но тя вече беше мъртва. Потвърдихме смъртта и тялото беше отведено от летищната линейка, която я доведе\", обяснява говорителят.В момента на инцидента самолетът се подготвял за товарене на пътници към Дубай, съобщават източници от летището в Кампала.По неофициална информация българката е изпаднала от самолета на пистата от авариен вход. Инцидентът е станал на международното летище \"Ентебе\" в столицата на Уганда Кампала.Самолетът е бил Боинг 777 на авиокомпания \"Емирейтс\". Към момента на инцидента машината била паркирана, а екипажът се подготвял за товарене на пътници.След падането стюардесата е била прехвърлена по спешност в болницата \"Кисуби\". Тя обаче е починала от тежките си наранявания.", "date": "2018.03.15", "title": "Българска стюардеса почина в Уганда"}
{"url": "https://news.bg/politics/bsp-ne-se-strahuva-za-kmetovete-si.html", "text": "Червените зашлевиха звучен шамар на издънките на властта и в отговор на брифинга на ГЕРБ за кмета на Провадия. Според Драгомир Стойнев Антон Тодоров довел ниския рейтинг на предаването си в парламента. Червеният депутат изтъкна, че Ангел Тодоров е компрометирана личност, изгонена от НС. Освен това . Констатациите за кметските нарушения били в прокуратурата още от 2016.Скандалите са много, смята социалистът и обвини управляващите, че подменят дневния ред на обществото. Той припомни още и Хасково гейт, Суджук гейт, арестувания кмет на Септември, скандалите около европредседателството, аферата ЧЕЗ.Иначе червените не се притесняват от заявката на ГЕРБ по списък да вадят далаверите на червените кметове. Столетницата щяла да защити всеки свой кмет, но който е злоупотребил, трябва да си понесе отговорността.Драгомир Стойнев захапа и опонентите си, че герберските кметове показно ги арестували и намирали в нощните им шкафчета документи от ДАНС.Власт се клати чрез скандали - така червеният депутат отговори на критиките на Цветан Цветанов, че БСП и Румен Радев искат да съборят кабинета и поясни, че скандалите не идвали от Позитано 20, а са провокирани от самите ГЕРБ. За нас колкото по-рано има избори, толкова по-добре, отсече социалистът. \"Ние сме за предсрочни избори, защото виждаме, че те не могат да се справят\", обясни Стойнев.А по темата за евентуалния президентски проект, Стойнев каза, че Румен Радев е президент на всички българи и работата му е да казва грешките на управляващите.", "date": "2018.03.15", "title": "БСП не се страхува за кметовете си"}
{"url": "https://news.bg/crime/80-godishna-rusenka-postrada-pri-telefonna-izmama.html", "text": "Възрастна жена от Русе е предала пари и злато за над 2 000 лева на телефонни измамници, съобщиха от МВР.Преди обяд 80-годишната жена била потърсена по мобилен телефон от мъж, който се представил за полицай. Обяснил й, че колегите му са блокирали улицата, на която живее. Уведомил я, че се провежда операция по задържане на група телефонни измамници, които е възможно да я потърсят. Докато той я държал на линия на мобилния телефон, последвало позвъняване и на домашния телефон. На него мъжки глас я заплашил, че ще я посети в дома й след десетина минути и ако не му даде всичките си налични пари и злато ще я нарани.Жената затворила стационарния телефон и доверчиво обяснила на представилия се за полицай, който чакал на другата линия, за заплахата. Вече убедена, че говори със служител на реда, жертвата изслушала и инструкциите му. Той й казал да изпълни исканията на измамниците, за да могат да ги заловят.Отново последвали серия от обаждания и заплахи на стационарния телефон. Първо я накарали да излезе и да остави парите и златото до трафопост, близо до блока й, но тя отказала. Последвала втора заповед - да ги хвърли през терасата на жилището си, но да побърза, защото измамниците приближавали и ще могат да ги хванат на местопрестъплението. Така жената се разделила със сума от около 1 200 лева и с около 20 г злато.Малко по-късно тя осъзнала, че е попаднала в измамна схема. Работата по случая продължава.Полицията отново напомня:ВНИМАНИЕ!Полицейските органи, при осъществяване на функциите си НЕ използват парични средства, предоставени им от граждани и НЕ търсят съдействие в работата си по нито една от прилаганите от телефонните измамници схеми.Няма държавна институция, която да иска предоставяне на пари по телефона или на ръка, без необходимите документи.Служителите на полицията контактуват с гражданите, след като са се представили с личния си полицейски знак и служебна карта.КАК ДА РЕАГИРАТЕ при телефонна измама?∙ Търсете обратна връзка с близките си, свържете се с роднини, съседи!∙ Веднага позвънете на тел. 112 /избира се безплатно от цялата страна/∙ Не се съгласявайте да давате никакви пари и бижута на ръка, да ги оставяте на улицата или да ги хвърляте през балкона.∙ Не съобщавайте лични данни, банкови сметки или кодове за активиране на предплатени телефонни карти.∙ Уведомете полицейския си инспектор по местоживеене.", "date": "2018.03.15", "title": "80-годишна русенка пострада при телефонна измама "}
{"url": "https://news.bg/int-politics/savchenko-obvini-shefa-na-parlamenta-na-ukrayna-che-dostavyal-snayperi-na-maydana.html", "text": "През 2014 г. протестиращите на Майдана са разполагали с оръжие, което е било използвано със знанието на организаторите на протеста. Това твърди украинската депутатка Надежда Савченко, цитирана от украински и руски медии.По думите ѝ, настоящият главен прокурор на Украйна Юрий Луценко е призовал от трибуната на Майдана да се предприеме настъпление, обещавайки, че \"оръжие ще има\".\"Видях как дойде син микробус и от него излязоха хора с оръжия. Тези хора сега са в парламента. Видях как (настоящият председател на Върховната рада Андрей) Парубий занесе снайпери в хотел \"Украйна\". Луценко стана главен прокурор заради това, че прикри тези престъпления\", уточнила Савченко.Тя подчертала, че властите умишлено блокират разследването на престъпленията по време на Майдана, тъй като много от нейните представители са участвали в незаконни действия.Савченко добавила, че след Евромайдана \"животът на хората не се е подобрил\".Миналия месец грузински снайперисти, които са взели участие в събитията на Майдана, разказаха, че оръжие и заповед да открият огън по хората те са получили от настоящия председател на Комисията по въпросите на националната сигурност и отбраната към Върховната рада Сергей Пашинский.По-рано тази седмица Службата за сигурност на Украйна привика Савченко на разпит по делото на ръководителя на Центъра за освобождение на пленени \"Офицерски корпус\" Владимир Рубан, който е заподозрян за планиране на терористични атаки в Киев.Междувременно Юрий Луценко е внесъл във Върховната Рада искане за отнемане на депутатския имунитет на Савченко и за арестуването ѝ.Савченко, която беше осъдена в Русия за убийството на руски журналисти в Донбас и по-късно помилвана от руския президент, по-рано напусна Украйна.", "date": "2018.03.15", "title": "Савченко обвини шефа на парламента на Украйна, че доставял снайпери на Майдана"}
{"url": "https://news.bg/energy/bankite-ne-sa-otkazvali-finansirane-po-sdelkata-s-chez-uveryavat-ot-inerkom.html", "text": "Няма отказ за финансиране от страна на банките по сделката за активите на ЧЕЗ у нас, уверяват от фирмата купувач \"Инерком\".\"Ние не сме спирали да работим по финансирането. Няма отказ от страна на финансовите институции\", заяви председателят на Съвета на директорите на \"Инерком\" Милена Стоева, която присъства на конференция \"Ролята на неправителствените организации за подобряване на енергийната политика и нормативната база в областта на енергетиката - предизвикателства пред Югоизточна Европа\". Конференцията беше открита от министъра на енергетиката Теменужка Петкова, а на форума присъства и зам.-председателят на ЕК с ресор енергиен съюз Марош Шефчович.Стана ясно, че \"Инерком\" е подала уведомлението в Комисията за защита на конкуренцията (КЗК) съгласно изискванията на договора.На въпрос относно финансирането финансовият консултант Веселин Захариев обясни, че то ще стандартно за подобни сделки - част от финансирането ще бъде със собствен капитал, а останалите средства - от банки.\"В момента се водят преговори за съотношението собствен капитал към банково финансиране. Преговорите се водят в един нормален тон. Целият този шум, който се вдига в последните няколко седмици , не ни помага чак толкова много, леко бави цялата задача, но работим доста конструктивно, всеки ден сме с банките. Нещата се развиват\", увери Захариев.\"Това, което можем да кажем е, че позицията на правителството по отношение на потенциално участие в тази седалка беше комуникирано с ЧЕЗ и те казаха официално, че ще обмислят това и ще вземат позиция\", каза още Захариев. Той коментира и че \"Инерком\" очакват с интерес каква би била тяхната позиция, за да могат да реагират. По думите му все още няма уговорена следваща среща между купувача и продавача.Захариев поясни, че \"Инерком\" не изготвят анализ за потенциално възможно държавно участие в сделката за ЧЕЗ. Това, което сме се разбрали с ЧЕЗ е, че те ще вземат водещата позиция. Те ще анализират от тяхна страна. Без тяхното решение в тази посока, каквото и да решим ние, това няма да има никакво значение\", заяви финансистът.На въпрос за евентуално решение на ЕС в сделката за активите на ЧЕЗ у нас, Стоева изтъкна, че не е необходима такава намеса.Относно ролята на  по сделката, Захариев коментира, че вчера са разбрали от медиите за формирането на такава комисия. \"Нямаме някаква допълнителна информация това под каква форма би могло да се отрази. Към момента продължаваме да водим разговори с банките изцяло на конструктивна основа.\"Относно произнасянето на КЗК по казуса стандартният срок е 25 дни. Той може да бъде удължен с 10 дни. При изискване на нови документи от страна на КЗК процедурата може да бъде удължена и до три месеца.\"До голяма степен решението как ще продължи тази сделка зависи от продавача\", категорична бе Стоева.Относно арбитражното дело Захариев уточни, че българска компания не може да участва в арбитражно дело срещу страната, в която се намира.Ние купуваме седем български дружества по правилата на международния търговски арбитраж, който се прилага в отношенията между ЧЕЗ и България. Те не могат да са страна в международния инвестиционен арбитраж.", "date": "2018.03.15", "title": "Банките не са отказвали финансиране по сделката с ЧЕЗ, уверяват от \"Инерком\""}
{"url": "https://news.bg/int-politics/erdogan-gotov-i-za-treta-svetovna-voyna.html", "text": "Създаването на американски военни бази в Сирия е насочено срещу Русия и може да послужи като причина за избухването на Трета световна война, коментира турският президент Реджеп Тайип Ердоган, цитиран от турски медии.Ердоган обяснява, че Турция трябва да е готова за всяко развитие и отбеляза, че в момента в Сирия има около 20 военни бази на САЩ.\"Възниква въпросът защо военните бази на САЩ в Сирия са необходими и изглежда, че тези бази са насочени срещу Русия и Иран\", допълва Ердоган.За първи път бившият премиер на Турция Ахмет Давутоглу говори за евентуална Трета световна война през 2015 г.\"Необходимо е да се положат максимални усилия, за да се предотврати избухването на Трета световна война\", обясни тогава Давутоглу.", "date": "2018.03.15", "title": "Ердоган готов и за Трета световна война"}
{"url": "https://news.bg/crime/zadarzhaha-64-godishen-za-bludstvo-s-8-godishno-dete-v-sofiya.html", "text": "Задържаха 64-годишният Димитър Радославов, за блудство с 8-годишно дете. Под ръководството и надзора на Софийска районна прокуратура е образувано и се води досъдебно производство за това, че Радославов, на 13 март, около 19 часа, в София, ж.к. \"Връбница-2\", на етажна площадка на кооперацията, в която живее, е извършил блудствени действия с 8-годишната И. Предвид високата обществена опасност на деянието и извършителя, наблюдаващият прокурор е постановил задържането на Радославов за срок до 72 часа, като е разпоредено привеждането му в сградата на СРС на 16 март за разглеждане на искане за вземане спрямо него на мярка за неотклонение \"Задържане под стража\".", "date": "2018.03.15", "title": "Задържаха 64-годишен за блудство с 8-годишно дете в София"}
{"url": "https://news.bg/crime/zadarzhaha-trima-narkoplasyori-na-kokain-amfetamini-i-marihuana-vav-varna.html", "text": "Окръжната прокуратура във Варна задържа трима наркопласьори на кокаин, амфетамини и марихуана.Предварителното задържане на тримата обвиняеми е след специализирана операция на ОД на МВР във Варна срещу разпространението на наркотици в морския град, като са задържани общо 11 души, сред които и 3 жени.В ареста са 40-годишният Мартин Е., по-известен като Стрелеца, синът му - 21-годишният Мартин Е. и 40-годишният Светослав П., по прякор Фантата. Срещу тях прокуратурата ще внесе искане във Варненския окръжен съд за определяне на най-тежката мярка за процесуална принуда, а именно задържане под стража.Претърсени са жилища на пет адреса във Варна, както и автомобили, използвани от обвиняемите, които имали активна роля в разпространението на наркотици. В три от претърсените имоти и един автомобил са намерени и иззети близо 300 грама кокаин, 142 грама амфетамини и малко над 50 грама марихуана.Иззети при операцията са и електронни везни, над 4000 лева и 1000 евро и 17 мобилни телефона само от тримата обвиняеми.Мартин Стрелеца е осъждан като участник в организирана престъпна група за извършване на различни престъпления в големия процес през 2009 г., когато Окръжната прокуратура във Варна предаде на съд 24 лица. 19 от тях сключиха споразумения с прокуратурата, които са били одобрени от съда. Един от тях е бил и Мартин Стрелеца, който тогава признал вината си за участие в организираната престъпна група и приел наказание 3 години лишаване от свобода с 5-годишен изпитателен срок.Работата по доказването на престъпната дейност на тримата наркоразпространители продължава.", "date": "2018.03.15", "title": "Задържаха трима наркопласьори на кокаин, амфетамини и марихуана във Варна"}
{"url": "https://news.bg/int-politics/samodovolniyat-i-sarkastichen-otgovor-na-rusiya-razkriva-vinata-i-ubeden-boris-dzhonsan.html", "text": "Британският външен министър Борис Джонсън заяви, че са налице неопровержими доказателства за участието на Русия в отравянето на бившия руски двоен агент Сергей Скрипал, съобщават британските медии.Джонсън обвини Русия, че е дала \"самодоволен, саркастичен отговор\", което според него е индикация, че Москва е виновна.\"Опасявам се, че са налице неопровержими доказателства, че това е Русия\", изтъкна Джонсън, добавяйки: \"Налице е нещо като самодоволен, саркастичен отговор, който чухме от руснаците, което показва тяхната фундаментална вина.\"Британският първи дипломат призова \"всички отговорни страни\" да покажат подкрепа за Великобритания и да действат срещу Москва, подчертавайки, че отравянето показва, че Русия \"очевидно е готова да действа без задръжки\".Вчера Великобритания изгони 23-ма руски дипломати и нарече Русия \"виновна\" за опит за убийство в случая със Скрипал. Всички двустранни разговори на високо равнище с Москва също бяха отменени, като Великобритания заплаши да наложи санкции срещу Русия.Междувременно от руското външно министерство разкритикуваха остро Обединеното кралство за отказа да предостави документи и доказателства относно отравянето на Скрипал.Говорителката на руското външно министерство Мария Захарова настоя Великобритания да предостави на Русия достъп до факти, свързани със случая, както и проби от нервнопаралитичното вещество, използвано за покушението срещу Скрипал, както и информация, която Лондон има за използването на химически оръжия на негова територия.Захарова определи твърденията, че Русия е отговорна за инцидента като \"налудничави\" и \"изключително опасни\" и предупреди, че Москва скоро ще обяви отговора си на \"враждебните действия\" на Великобритания.", "date": "2018.03.15", "title": "Самодоволният и саркастичен отговор на Русия разкрива вината ѝ, убеден Борис Джонсън"}
{"url": "https://news.bg/regions/do-10-dni-e-gotov-obhodniyat-pat-pri-svlachishteto-kray-smolyan-uveri-nankov.html", "text": "До 10 дни ще е готово обходното трасе, заобикалящо , по пътя Смолян - Мадан. Това заяви пред bTV министърът на регионалното развитие и благоустройство Николай Нанков.Министърът посочи, че до неделя, 18 март, пробиването на трасето за обходния път ще бъде готово, а до седмица след това (около 25 март - б.р.) ще бъде готова и асфалтовата настилка.Обходният път ще бъде между селата Влахово и Орешец, като отсечката ще е дълга 1.2-1.4 километра. За пътя ще се изразходват около 500 000 лв., които, по думите на Нанков, дще се осигурят от държавата, чрез Междуведомствената комисия по възстановяване.Нанков обясни и че до понеделник, 19 март, управляващите ще вземат окончателно решение как да се укрепи свлачището. Според неговата прогноза укрепителните мероприятия трябва да бъдат готови до 7-8 месеца. Укрепването на пътя ще струва около 7-8 милиона лв. \"Въпросът е да решим проблема кардинално. Ако изчистим само пътя, няма да решим проблема. Хората са нетърпеливи и страдат, но целта ни е да запазим човешкия живот и сигурността и здравето на гражданите.\"Министърът посочи и че държавата е реагирала изключително бързо на проблема. По думите му хората трябва да са наясно, че срещу природата трудно може да се върви. \"Нека са търпеливи. Свлачището е внезапно възникнало. Подобни геодинамични процеси за съжаление ще наблюдаваме и в бъдеще\", допълни Нанков.", "date": "2018.03.15", "title": "До 10 дни е готов обходният път при свлачището край Смолян, увери Нанков"}
{"url": "https://news.bg/politics/balgarskiyat-minochistach-priboy-prodalzhava-uchastieto-si-v-uchenie-v-gartsiya.html", "text": "Продължава участието на базов миночистач \"Прибой\" от състава на българските Военноморски сили в учението на противоминните сили на ВМС на Република Гърция \"Ариадне 2018\". То се провежда в акваторията на залив Патра и източната част на Йонийско море.По време на учението базов миночистач \"Прибой\", съвместно с кораби от противоминните сили на Великобритания, Гърция, Испания, Италия, Румъния и Турция участва в провеждане на противоминни операции с контактен трал и изпълни всички поставени задачи по отразяване атаките на въздушен противник, приемане и предаване на товари на море и неутрализиране на асиметрични заплахи.", "date": "2018.03.15", "title": "Българският миночистач \"Прибой\" продължава участието си в учение в Гърция"}
{"url": "https://news.bg/finance/21-obshtini-otpadat-ot-spisaka-za-finansovo-ozdravyavane.html", "text": "21 са общините през 2018 г. отпадат от списъка за финансово оздравяване. Министерството на финансите публикува данните за финансовото състояние на общините през 2017 г. и за общините в процедура по финансово оздравяване през 2018 г. Анализът на данните показва, че в края на 2017 г., спрямо 2016 г., намалява броят на общините, отговарящи на условията за финансово оздравяване. През 2017 г. министърът на финансите е съгласувал планове за финансово оздравяване на 10 общини - Перник, Белово, Тетевен, Септември, Велинград, Сливен, Сунгурларе, Видин, Мизия и Симитли. И десетте общини към 31 декември 2017 г. отчитат положително бюджетно салдо. Усилията на Министерството на финансите продължават в посока да се подобри и ефективността на управление на общинските разходи, заедно с положителната тенденция за подобряване на приходната част в общинските бюджети.", "date": "2018.03.15", "title": "21 общини отпадат от списъка за финансово оздравяване"}
{"url": "https://news.bg/disasters/balgarski-moryatsi-spasiha-ekipazh-na-potavasht-korab-v-meksikanskiya-zaliv.html", "text": "Български моряци от кораба \"Средна гора\" са спасили екипажа на потъващ кораб в Мексиканския залив, съобщи БНТ, позовавайки се на информация от Параходство \"Български морски флот\".Инцидентът станал на 13 март, вторник. Потъващият плавателен съд бил от Мексико. По това време корабът \"Средна гора\" бил на преход в Мексиканския залив.След като мексиканците установили, че имат проблем с плавателния съд, те първоначално поискали от българския кораб, собственост на БМФ, да ги провлачи, защото възникнала авария с главния двигател на кораба.След това обаче машинното отделение на кораба започнало ад се пълни с вода. Тогава мексиканците подали сигнал за тревога и поискали от българския екипаж да проведе спасителна мисия. Мексиканският кораб подал сигнал за тревога, включително със запален факел, уточняват българските моряци.Командваният от капитан Деян Пасатов български екипаж започнал подготовка за спасителна мисия в тежките метеорологични условия. До няколко минути 8-членният екипаж на мексиканския плавателен съд е бил спасен от българите. Сред бедстващите моряци на борба на българския кораб не е имало пострадали и нуждаещи се от медицинска помощ, допълват от БМФ.", "date": "2018.03.15", "title": "Български моряци спасиха екипаж на потъващ кораб в Мексиканския залив"}
{"url": "https://news.bg/int-politics/rusiya-izprashta-bezpiloten-korab-do-mars-prez-2019-a.html", "text": "Русия предприема амбициозна поредица от мисии до Марс, започвайки с безпилотна мисия до Червената планета през 2019 г. Това обяви руският президент Владимир Путин в интервю, цитирано от руските медии.\"Планираме безпилотни и по-късно пилотирани мисии в дълбокия космос, като част от лунната програма и за проучване на Марс. Най-близката мисия е много скоро, планираме да предприемем мисия до Марс през 2019 г.\", уточнява Путин в интервю за нов документален филм на Андрей Кондрашов.Той добави, че програмата за проучване на Луната ще бъде насочена към полярните райони на спътника на Земята.\"Нашите специалисти ще се опитат да кацнат близо до полюсите, защото има причини да се очаква там да има вода. Там трябва да се направят проучвания и оттам трябва да бъдат предприети изследвания на други планети и по-далечния космос\", коментира още руският държавен глава.Плановете за лунната програма на Русия включват тест за кацане на южния полюс на Луната, предвиден за 2019 г., технология за тестване, която може да се използва за постоянна станция на Луната през 2023 г. и мисия за извличане на почва през 2025 г. База на Луната можело да бъде създадена някъде през 2040-те или 2050-те години.Русия не е правила никакви опити за мисии до Марс след неуспешното изстрелване на \"Фобос-Грунт\" през 2011 г., като си сътрудничи с други държави.", "date": "2018.03.15", "title": "Русия изпраща безпилотен кораб до Марс през 2019-а"}
{"url": "https://news.bg/politics/34-kmeta-na-bsp-i-34-geyta-obeshtavat-gerb.html", "text": "ГЕРБ изнесоха фрапиращи данни от доклад на АДФИ за община Провадия. Говорим за Филчо гейт, алармира на брифинг Александър Иванов. Кметът на БСП изхарчил половин милион лева обществен ресурс без обществена поръчка.34 кмета на БСП, 34 гейта, обещаха от партията на Бойко Борисов. Те са убедени,че това няма да е последният сигнал срещу червени градоначалници.Разкриваме далаверите на БСП в малките общини, изтъкна депутатът и отново определи констатациите на АДФИ в Провадия като Филчо гейт. Кметът дал обществения транспорт в Провадия извън ЗОП. Още други далавери на кмета Филчо Филев костват близо 400 000 лева на общината. Единственото, което ни обхваща е ярост, намеси се и Антон Тодоров.Седем индикатори за измами са констатирани от финансовите ревизори. Според Тодоров има схема за източване на пари. Тодоров е възмутен още от нахалството на Филчо гейт, в който вижда нарастващо феодално владение. Хората идват при нас и няма как да не реагираме, подчерта той. Герберите внасят сигнал до главния прокурор.Кметът умишлено вреди на гражданите, включи се и депутатът Павел Христов. Ерата Филчо е крайно време да приключи, подчерта той.\"За да достигнем до децентрализация, в държавата не трябва да има корупционни схеми, а всичко да е прозрачно\", заяви в края на февруари президентът на България Румен Радев в речта си пред 31-то Общо събрание на Националното сдружение на общините (НСОРБ).\"Не трябва да има никакви \"гейтове\", никакви корупционни схеми, защото те ще ни върнат обратно в изходното положение\", коментира тогава държавният глава.Припомняме в началото на февруари, социалистите откриха поредния гейт на ГЕРБ - \"Рачев-гейт\", който ядоса червените. \"Днес в почти всеки един град има по един гейт\", обяви Филип Попов в декларация на социалистите. \"\", \"\" и така се стигнало до \"\".Тогава той захапа кмета на Септември, в чието чекмедже бяха намерение документи от ДАНС. Сагата с Рачев започна отдавна, припомни Филип Попов и посочи, че отдавна АДФИ е констатирала нарушения във възлагането на обществени поръчки от кмета.", "date": "2018.03.15", "title": "34 кмета на БСП и 34 гейта обещават ГЕРБ"}
{"url": "https://news.bg/politics/visokata-detska-smartnost-u-nas-bezpokoi-manolova.html", "text": "България е в челните редици на негативни класации по отношение на детското благосъстояние и развитие. Смъртността сред децата до 1-годишна възраст продължава да бъде много висока - 7.6 на 1000, което е над средната за Европейския съюз. Това заяви омбудсманът Мая Манолова при откриването на конференция, посветена на \"Визия за ранното детство в България\". Форумът се провежда в София.43.7% от децата в България живеят в риск от бедност или социално изключване, а други 6.5% от децата до 5-годишна възраст са с изоставане в ръста. Манолова заяви още, че 25% от подрастващите са с различна степен на анемия.По думите й друг голям проблем, на който трябва да се намери решение е, че всяко пето дете на възраст между 3 и 6 години не посещава детска градина.Решението, което предложи общественият защитник, е създаването на Институционален център за координация и институционални взаимодействия, както и увеличаване ролята на неправителствените организации.Как здравната, социалната и образователна системи в България организират и насърчават развитието на децата в ранна детска възраст. Това е периодът от раждането до момента на достигане на задължителна възраст за училищно обучение, уточни общественият защитник Мая Манолова.Разширяване на пакета от безплатни профилактични прегледи и изследвания за бременни жени, осигуряван от НЗОК, е една от препоръките към здравната система в страната, изтъкна Манолова.\"Трябва да се подобри и достъпът на първична здравна помощ в малките населени места\", допълни тя.Омбудсманът посочи, че другите мерки, на които трябва да се обърне внимание от здравната система, са разкриване на интегрирани услуги за деца с увреждания и хронични заболявания. Повишаване на контрола в детските ясли и градини по отношение на здравословното хранене и създаване на нови методи за ранно разпознаване на трудности и заболявания в развитието на децата.За образователната система Манолова уточни, че подобряването на достъпа до детска градина и предприемане на мерки за повишаване на обхвата на децата в предучилищното образование е една от основните грижи, на които трябва да обърне внимание Министерството на образованието и науката.\"Вторият много важен проблем, е липсата на подготовка на учители за работа в посока насърчаване на ранно детски развитие\", каза още тя.Да се подобри достъпът до социални услуги за деца със специални потребности в ранна възраст, призова общественият защитник.", "date": "2018.03.15", "title": "Високата детска смъртност у нас безпокои Манолова"}
{"url": "https://news.bg/int-politics/vanshniyat-ministar-na-turtsiya-otmeni-poseshtenieto-si-v-sasht.html", "text": "Министърът на външните работи на Турция Мевлют Чавушоглу е отложил насроченото си за 19 март пътуване до САЩ, съобщава Анадолската агенция.Без да се уточнява източникът на информацията, агенцията цитира решението на американския президент Доналд Тръмп да уволни държавния секретар Рекс Тилърсън и да го замени с досегашния директор на ЦРУ Майк Помпео.Помпео обяви Турция за \"тоталитарна ислямистка диктатура\" в публикация в \"Туитър\" след неуспешния военен преврат през юли 2016 г. Скоро след публикуването ѝ публикацията беше изтрита.Двете правителства са в конфликт по няколко въпроса, включително заради подкрепата на САЩ за доминираните от сирийските кюрди Сирийски демократични сили, а също заради настояването на Турция правителството във Вашингтон да екстрадира ислямския проповедник Фетхуллах Гюлен, когото обвинява за \"мозък\" на преврата.Чавушоглу вчера заяви, че би искал да продължи сътрудничеството си с Попмео \"в същия дух\".Очакваше се по време на разговорите между Мевлют Чавушоглу и Рекс Тилърсън особено внимание да бъде отделено на въпроса за сирийския град Манбидж. Там, редом със сили на сирийските кюрди, има и американски войници и Анкара настоява за тяхното изтегляне и спиране на американската подкрепа за кюрдските \"Отряди за защита на народа\".Вчера турски прокурори поискаха 35 години затвор за американския пастор Андрю Брънсън за шпионаж и подпомагане на организацията на Гюлен и ПКК.Свидетелство за напрежението в отношенията между Анкара и Вашингтон е и фактът, че САЩ не са изпратили свой посланик от октомври миналата година, когато изтече мандатът на посланик Джон Бас.", "date": "2018.03.15", "title": "Външният министър на Турция отмени посещението си в САЩ"}
{"url": "https://news.bg/world/tilarsan-uvolnen-zaradi-raznoglasiya-za-severna-koreya.html", "text": "Рекс Тилърсън е уволнен като държавен секретар на САЩ заради различия как да се противодейства на ядреното предизвикателство на Северна Корея.Това е ключовият фактор за уволнението на Тилърсън, твърдят източници, запознати с вътрешните обсъждания, цитирани от \"Ройтерс\".Тилърсън през цялото време призоваваше за преговори с КНДР, което вбеси Тръмп, който пък настояваше за оказване на максимален натиск над Пхенян преди да отговори на покана за среща с лидера на Северна Корея Ким Чен-ун, поясниха източниците.Това е довело до опасения, че Тилърсън може би е твърде склонен да направи отстъпки на КНДР, допълват представителите.Един високопоставен американски представител обясни, че Тръмп иска да има някой на когото напълно да се довери.Източникът допълни, че през последните седмици Тръмп е подготвял план директорът на ЦРУ Майк Помпео да поеме Държавния департамент, а заместник-директорът на агенцията Джина Хаспъл да замени Помпео като шеф на ЦРУ.Целта е била да се подготви екип преди да се пристъпи към преговори с КНДР.Един от източниците разказа, че шефът на администрацията на Белия дом Джон Кели се е опитал да защити Тилърсън възможно най-дълго, но Тръмп е недоволствал от тенденцията Тилърсън да противоречи на държавния глава по редица въпроси.Тилърсън ще се оттегли от поста на 31 март.", "date": "2018.03.15", "title": "Тилърсън уволнен заради разногласия за Северна Корея"}
{"url": "https://news.bg/politics/vmro-iska-sadat-da-zalichi-i-dost.html", "text": "\"Не само фондацията, която е подкрепяла антибългарската партия ДОСТ, самата ДОСТ трябва да бъде заличена от съда!\" Такава позиция изразиха патриотите от ВМРО.Според ВМРО скандалната фондация с печална известност \"Бату платформ\" с право е била заличена от съда, \"след като на практика подпомогна гласуването за ДОСТ на парламентарните избори, раздавайки хранителни продукти\".Припомняме, решението на Окръжния съд в Пловдив за закриването на фондацията е окончателно и влезе в законна сила от вчера, 13 март.Според патриотите обаче заличаването на фондацията не е достатъчно - войводите настояват да бъде заличена самата партия на Лютви Местан ДОСТ, понеже тя е противоконституционна. Патриотите припомнят, че партии на етническа и верска основа са забранени от Конституцията (чл.11, ал.4 от Конституцията на Р. България: \"\" - б.р.).Според ВМРО партията на Местан през годините се е доказала като \"оръдие на новите османски амбиции на турското ръководство\", което проличало и в последните изказвания на президента на Турция Ердоган. \"Преди дни той отново направи намек за протегната ръка към населението от Кърджали и региона и към всички, които по душа се чувстват турци\", натъртват патриотите.ВМРО правят и хронология на скандала около фондацията \"Бату платформ\" и ДОСТ:\"\"Припомняме, на 20 октомври политическа партия ДОСТ заяви, че не е финансирана от фондация \"Асоциация Бату платформ\". Това се посочва в позицията на партията, разпространена малко след като от прокуратурата съобщи, че главният прокурор Сотир Цацаров е поискал от Кърджалийския окръжен съд  \"Асоциация Бату платформ\" гр. Кърджали.Според събраните доказателства на 14 март 2017 година сдружението е получило паричен превод от 100 000 евро. Наредител на превода е турската банка TURKKIYE VAKIFLAR BANKASI, без данни за субекта на преведената сума. и др.Пакетите са били разнесени до различни населени места в България - Пловдив, Гоце Делчев, Търговище, Силистра, Добрич, Бургас, Смолян, Хасково, Шумен, Павел баня, Сливен, Дулово, Русе, Омуртаг и Ботевград.Припомняме и че разследването против политическите права на гражданите бе ръководено от Окръжна прокуратура - Добрич, тъй като там са открити пакетите. Организацията по  е направена от членове на сдружение \"Асоциация Бату платформ\" - Кърджали. Активното са участвали членове и симпатизанти на политическата партия ДОСТ.", "date": "2018.03.15", "title": "ВМРО иска съдът да заличи и ДОСТ"}
{"url": "https://news.bg/crime/nikolay-nikolov-slaba-distsiplina-i-nepodgotvenost-prichinili-tragediyata-v-arsenal.html", "text": "Комплексни са причините за трагедията в завод \"Арсенал\". Това заяви пред bTV началникът на национална служба \"Пожарна и аварийна безопасност\" главен комисар Николай Николов.Припомняме, в сряда в оръжейния завод \"Арсенал\" при взрив почина един работник, а по-късно в болницата издъхна и неговият колега, който беше с 80% изгаряния.Възможно е да са и двете причини - неспазване на правилата и неподготвеност на хората, смята шефът на пожарната. \"Ние казваме, че е неспазване на технологичната дисциплина - дали е човешка грешка, дали е нещо друго - най-вероятно е това\", каза главен комисар Николов.Обучението на кадрите е изключително важно, заяви пожарникар №1 и даде пример с това, че сега 26 огнеборци са изпратени в Западна Европа да се обучават на съвременни практики.На въпрос дали не е необходимо оръжейниците да бъдат по-добре подготвяни, шефът на пожарната обяви, че от Инспекцията по труда може да бъде изведено като проблем и недостатъчната подготовка на хората, които се наемат на работа.\"Обучение, обучение, обучение - най-сериозният капитал\", препоръча Николов.В случая в \"Арсенал\" е имало бурно горене с много високи температури. \"За секунди става всичко, шансът да оцелеят е много малък\", заяви той. При подобни случаи най-важното е да се свържем с инженеро-техническия персонал - хората, които знаят какво се прави в това производство. В \"Арсенал\" имат служебна пожарна, това е ведомствена пожарна.В някои от големите заводи има такива ведомствени пожарни - \"Асарел Медет\", ЛУКоил и др. Големите комплекси - моловете, имат назначени хора, които се грижат за противопожарния ред. Всяка държавна структура може да каже: \"Няма пари, няма хора\". Справяме се с доброволчество, допълни Николов.Той увери, че се отказали от закриване на по-малки пожарни служби и ще бъдат назначени 250 огнеборци.Припомняме, преди месеци имаше идея да бъдат закрити пожарните в зимните курорти Банско и Пампорово след края на активния туристически сезон.", "date": "2018.03.15", "title": "Николай Николов: Слаба дисциплина и неподготвеност причинили трагедията в \"Арсенал\""}
{"url": "https://news.bg/world/miro-tserar-podade-ostavka.html", "text": "Словенският премиер Миро Церар подаде оставка, предаде \"Блумбърг\". Оттеглянето му идва изненадващо само месеци преди редовните парламентарни избори в страната. Той обяви решението си по телевизията. Церар обяви, че решението на съда да анулира резултатите от референдума за жп линия е била \"последната капка\", принудила го да подаде оставка. През февруари десетки хиляди учители се включиха в стачка с искане за по-високи заплати, след като синдикатите не се разбраха с управляващите. През ноември миналата година Церар бе заплашен от импийчмънт заради подкрепата си за сирийски бежанец, който е изправен пред депортацияАгенцията допълва, че партията на Церар все още се ползва с голяма популярност преди насрочените за юни избори. ", "date": "2018.03.15", "title": "Миро Церар подаде оставка "}
{"url": "https://news.bg/crime/nadziratelite-protestirat-na-26-mart.html", "text": "За 26 март е насрочен поредният протест на надзирателите. Той ще се проведе по време на Конференцията, посветена на Регламента за създаване на Службата на европейския прокурор в резиденция \"Бояна\". Преди това ще се проведе стачка, продължават и демонстрациите в страната. Това съобщиха от Синдиката на служителите в затворите в България. На заседание, провело се късно вчера е бил утвърден планът за следващите протестни действия.Това е продължение на подетата кампания \"Европа и за нас\". Основна цел е протестите да бъдат процес в развитие, който ще продължи колкото е необходимо, припомнят организаторите.От там настояват исканията им да бъдат чути. Те протестират не само срещу ниските възнаграждения, но и срещу голямото текучество на кадри. ", "date": "2018.03.15", "title": "Надзирателите протестират на 26 март "}
{"url": "https://news.bg/press/inerkom-iska-kzk-da-proveri-sdelkata-za-chez-100-proverki-sa-napraveni-v-arsenal-za-2-godini.html", "text": "ЧЕЗ. \"Сега\":\"Инерком\" иска КЗК да провери сделката за ЧЕЗКомпанията \"Инерком България\" на Гинка Върбакова съобщи, че е подала уведомление до Комисията за защита на конкуренцията за осъществяване на концентрация чрез придобиване на контрол върху предприятия от групата на \"ЧЕЗ а.с.\" в България.Планираната концентрация ще бъде осъществена въз основа на договор за покупка на акции, сключен на 23 февруари 2018 г. между \"ЧЕЗ а.с.\" и \"ЧЕЗ Бългериън Инвестмънтс Би Ви\" от една страна като продавачи, и \"Инерком България\" ЕАД като купувач, се казва в съобщението.Компанията припомня, че в средата на миналата седмица нейни представители са разговаряли в Прага с ръководството на ЧЕЗ по тази тема. Уведомлението до антимонополната комисия е и изискване по вече подписания договор между двете страни. Инцидент. \"Монитор\":100 проверки са направени в \"Арсенал\" за 2 години От началото на 2016 година на територията на оръжейницата \"Арсенал\" са извършени 100 проверки, съобщиха от ГД \"Инспектиране на труда\" , откъдето са командировали специален експертен екип за обследване причините за трагичния инцидент от 14 март в цех 130 на завод 3.От там уточняват, че инцидентът е възникнал около 10.10 часа в обект 171, където се извършва производство на димни и термобаритни смеси за снаредяване на боеприпаси. Пострадалите работници са работили на машина за смесване на състави за стартови заряди за боеприпаси /димни гранати/.Самата смес не е взривоопасна, но е силно пожароопасна в състоянието, в което се работи с нея.Производството, в което е станал инцидентът, е ново и е обезпечено с ново оборудване.Предстои да бъдат разгледани документи, свързани с технологичните изисквания за изделието, изискванията за безопасност при работа с машината, както и други документи, свързани с цялостната организация на безопасността на труда на работните места на пострадалите. Метро. \"24 Часа\":Ивайло Московски: До 2019 г. в София ще има 48 км метролинии и 43 метростанцииМетрото е много добър пример за интермодален проект, а неговото изпълнение върви изключително успешно, е казал министърът на транспорта, информационните технологии и съобщенията Ивайло Московски по време на днешната проверка на строящата се метростанция \"Медицинска академия\". Това съобщиха от пресцентъра на транспортното министерство, с уточнение във втори абзац /брой метростанции и дължина на метролиниите/.Той е посочил, че над половината от първия етап на третата метролиния от Малък градски театър \"Зад канала\" до кв. Горна баня е вече завършен, а до края на 2019 г. ще бъдат изградени общо 43 метростанции и приблизително 48 км метролинии в столицата.\"Призовавам гражданите на столицата да осмислят ползите от проекта и да слязат от колите - това е в интерес както за сигурността им, така и за опазването на околната среда. Убеден съм, че ако в следващата кохезионна рамка има заложени средства, с които да финансираме метрото, ще продължим развитието на метромрежата\", е казал министър Московски. Към момента разплатените средства по ОП \"Транспорт и транспортна инфраструктура\" 2014-2020 за третата линия на метрото са 330 млн. лв. от общо 800 млн. лв. Статистика. \"Дума\":Харчим близо 40% от парите си за храна Българинът харчи за храна 37,3% от доходите си, а за разходите по жилището дава 17,3%. Другото голямо перо в семейния бюджет са транспортът и здравеопазването, за които отиват съответно 8,3% и 6,7%, показва проучване НСИ. Данните са към 2016 г. За свободно време, култура и почивка българинът отделя 5,8% от средствата си, за алкохол и цигари - 5,2%, а на последно място в разходите са дрехите и обувките с 4,4%.Според проучване на КНСБ 2300 лв. месечно са нужни на четиричленно домакинство, за да се справя с разходите за храна и да си плаща сметките. Това означава, че всеки от родителите трябва да получава заплата от минимум 1500 лв., а по данни на НСИ средната работна заплата за страната е 1037 лв. Ремонт. \"Сега\":Русия ще предоставя логистика за българските МиГ-29 до 2022 г. Българското министерство на отбраната избра руската самолетна корпорация \"МиГ\" за предоставяне на ВВС на страната на интегрирано логистично обслужване за нейните 15 изтребителя МиГ-29 за следващите 48 месеца, предава Jane\"s 360, цитирана от Фокус.Българският министър на отбраната Красимир Каракачанов е подписал споразумението на 6 март, след преговори с руската компания, приключили на 16 февруари, твърди изданието. Според българското МО обаче обаче, в момента върви все още само съглъсувателна процедура и все още няма окончателно подписан акт.Българското правителство реши да сключи с Руската самолетостроителна корпорация (РСК) \"МиГ\" договор за ремонт на изтребителите МиГ 29, съобщиха обаче по-късно Ройтерс, ТАСС и БГНЕС като се позовават на българското министерство на отбраната. ", "date": "2018.03.15", "title": "\"Инерком\" иска КЗК да провери сделката за ЧЕЗ; 100 проверки са направени в \"Арсенал\" за 2 години"}
{"url": "https://news.bg/politics/simeonov-prizova-za-reaktsiya-sreshtu-ruskata-agresiya-v-krim.html", "text": "Липсата на отговор на руската агресия в Крим застрашава сигурността на цяла Европа.Това заяви вицепремиерът Валери Симеонов, цитиран от bTV и БТА. Той направи изявлението на дискусия в София. Симеонов призова за единна европейска реакция срещу руската агресия.\" категоричен беше той.Симеонов призова за единна европейска реакция срещу руската агресия.\"Когато има акт на агресия, на нарушаване на международното право, съответно демократичните държави трябва да са единни, а не да се водят от собствените си икономически двустранни отношения - в случая с Русия. В тази посока трябва да се работи\", категоричен беше той.Той подчерта, че говори в качеството си на председател на НФСБ. Припомняме, НФСБ е част от коалицията \"Обединени патриоти\", в която влизат и \"Атака\", и ВМРО. С това изказване Валери Симеонов е възможно да повиши отново напрежението с коалиционните си партньори, тъй като Волен Сидеров изразява последователно проруски позиции.Миналата седмица Сидеров постави ултиматум на партньора си и вицепремиер да се извини на руския патриарх Кирил за свое изказване, в което го нарича \"второразрядно ченге\". Валери Симеонов разкритикува отношението на Кирил спрямо президента Румен Радев и това, че България и българските политици почитат, освен руските, и финландски, полски, украински и др. жертви, паднали в Руско-турската освободителна война.На дискусията присъства и председателят на меджлиса на кримските татари Рефат Чубаров, който коментира, че Русия изтласква от Крим хора, от които не се нуждае, на първо място това са кримските татари, и променя населението на региона. \"Русия влага пари в Крим, но не в икономиката, а във военни съоръжения\", каза Чубаров и посочи, че Русия превръща превръща Крим в мощен военен плацдарм на южния фланг на НАТО, като най-съвременните ракетни комплекси и самолети са разположени на полуострова.Чубаров каза и че татарите ще бойкотират предстоящите президентски избори в Крим. \"Меджлисът на татарския народ призова не само кримските татари, а всички живеещи в Крим, да се бойкотират изборите\", каза Чубаров.\"В крайна сметка се надяваме, че Крим ще се върне в Украйна. Дотогава очакваме, че Руската федерация трябва да се научи да говори със съседите си не с езика на спецоперации, а да зачита техния териториален суверенитет и независимостта им\", посочи и украинският посланик у нас Микола Балтажи.Припомняме, вицепремиерът Валери Симеонов нарече патриарх Кирил контрабандист и се възмути как е възможно руският патриарх да \"да раздава правосъдие пред българския президент\". От своя страна  официално. Атакистът не приема нападките и в тях вижда богохулство. от нападките след визитата му в България.От \"Воля\" настояха парламентът да се , и от тази на Волен Сидеров.От  между президента Румен Радев и руския патриарх Кирил. Пресслужбата на държавния глава отговори, че  по време на срещата и разговорите не са били засекретявани.", "date": "2018.03.15", "title": "Симеонов призова за реакция срещу руската агресия в Крим  "}
{"url": "https://news.bg/bulgaria/nsi-37-3-ot-dohodite-si-harchim-za-hrana.html", "text": "37,3% от доходите си харчим за храна. Това е най-голямото перо в бюджета на българите. Най-много сме пазарували хляб и тестени изделия (88 килограма), месни продукти (45,6 кг), алкохолни напитки (27,3 литра), зеленчуци (70 кг), плодове (49 кг) и т.н. Следват битовите разходи - за тях отиват 17,3% от парите.Това показва справка на Националния статистически институт. Тя може да бъде разгледана . Данните са за 2016 година. Изготвени са по повод на Световния ден на правата на потребителя, който празнуваме днес. У нас той се отбелязва за 25 път. В данните ще видим и транспорта, който поглъща 8,3%, следва и здравеопазването с 6,7 процента.За свободно време, култура и почивка отделяме 5,8% от средствата си, за съобщения - 5,4%, за алкохол и цигари - 5,2%, за други стоки и услуги - 5,1%, за жилищно обзавеждане и поддържане на дома - 4,5%.На последно място в разходите са дрехите и обувките, за които харчим 4,4 процента.", "date": "2018.03.15", "title": "НСИ: 37,3% от доходите си харчим за храна "}
{"url": "https://news.bg/world/shestima-zaginali-pri-bunt-v-boliviyski-zatvor.html", "text": "Най-малко шестима затворници са загинали, а повече от 20 са били ранени при бунт в боливийски затвор в сряда, предаде \"Ройтерс\". Сред пострадалите има и полицаи. До сблъсъците се е стигнало, след като лишените от свобода са се опитали  да се противопоставят на полицейско разследване.  Драмата се е разиграла в затвора \"Палмасола\" в Санта Круз.От правителството са потвърдили новината.По-рано в сряда около 2000 полицаи влезли в затвора, където намерили огнестрелно оръжие, нелегален алкохол, кокаин и марихуана, според генерал-командира на боливийската полиция Фаустино Мендоса. Около 5 000 мъже и жени се намират в момента в \"Палмасола\", където друг сблъсък между лишени от свобода през 2013 г. оставиха 34 жертви.Правителството наскоро нареди извеждането на десетки деца, които живеели с родителите си в затвора след разкрития за детска проституция.Препълнените затвори са често срещани в голяма част от Латинска Америка. В Бразилия миналата година повече от 140 затворници умряха за малко повече от две седмици, заради боевете между съперничещи си банди.", "date": "2018.03.15", "title": "Шестима загинали при бунт в боливийски затвор"}
{"url": "https://news.bg/world/desetki-raneni-bezhantsi-pri-sblasatsi-na-o-lesbos.html", "text": "Най-малко 11 бежанци са били ранени при сблъсъци на гръцкия остров Лесбос, предаде \"Ройтерс\". Сред тях има деца и бременни. Около 200 жени и деца са били евакуирани. Органите на реда са използвали сълзотворен газ. От там потвърждават необходимостта от намеса при бунта, но не коментират употребата на сила. Това са съобщили от организацията \"Лекари без граници\".Демонстрациите са били срещу лошите условия за живот в бежанския лагер \"Мория\". Сега там живеят около 5000 души, два пъти повече от капацитета му. Самоубийството на сириец е довело до напрежение сред хората и предизвикало сблъсъците. От \"Лекари без граници\" заявяват, че \"Мория\" е ужасно място за живеене. Това е пореден сблъсък в лагера. ", "date": "2018.03.15", "title": "Десетки ранени бежанци при сблъсъци на о. Лесбос "}
{"url": "https://news.bg/weather/oblachen-i-dazhdoven-chetvartak-2.html", "text": "В четвъртък се очаква предимно облачно време и краткотраен дъжд на отделни места, главно в Южна и Източна България. Това съобщават от НИМХ на БАН. Вечерта облачността ще намалее над Дунавската равнина. През деня ще духа слаб вятър от запад-северозапад. Максималните температури ще бъдат между 12 и 17 градуса. Атмосферното налягане бавно ще се повишава, но ще остане по-ниско от средното за март. През следващите дни не се очакват значителни промени. ", "date": "2018.03.15", "title": "Облачен и дъждовен четвъртък"}
{"url": "https://news.bg/regions/patnite-nastilki-sa-predimno-suhi-a-planinski-rayoni-chastichno-mokri.html", "text": "Информация за състоянието на републиканските пътища Температурите са в интервала от - 2° до + 12°. Времето над страната е предимно облачно.Слаб вятър духа в областите Варна Добрич, Пазарджик, Разград, Разград, Смолян. Дъжд вали в района на Гоце Делчев /обл. Благоевград/.Сняг вали в планинската част на област Смолян. Пътните настилки са предимно сухи, а по усойните и планински райони - частично мокри и обработени. Ограничено е движението по пътната връзка София-Костенец на пътен възел \"Мухово\" на АМ \"Тракия\" при км 46 в посока гр. Костенец и гр. Ихтиман поради ремонтни дейности.Обходни маршрути:- за направлението София - Костенец през пътен възел \"Ихтиман\" при км 34+000.- за направленията Ихтиман - Пловдив и Костенец - Пловдив през пътен възел \"Церово\" при км 69+167. Движението по АМ \"Тракия\" в посоките София - Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.: движението по АМ \"Хемус\" в тунел \"Ечемишка\" посока София е ограничено поради обследване на конструкцията в светлата част на денонощието. Движението се извършва двупосочно в дясната тръба /посока Варна/. Срок до 15.03.2018 г. няма ограничения. няма ограничения. няма ограничения. Временно движението по АМ \"Люлин\" в посока София е ограничено за всички МПС поради изтичане на кална маса и опасност от срутване на скална маса на пътното платно. Ограничението е от втори тунел \"Люлин\" до първи тунел \"Мало Бучино\" където движението на всички МПС се осъществява двупосочно в платното посока София - Перник.Алтернативни маршрути:- за автомобили до 12 тона по път I-1 от пътен възел Драгичево - Владая - София и обратно.- само за леки автомобили по път 1801 Перник - Мало Бучино - Суходол и обратно. Срок до 04.04.2018 г.- \"Върбишки\" - затворен за всички МПС. Срок: целогодишно;- \"Златишки\" - затворен за всички МПС. Срок: целогодишно;- \"Айтоски\" - отворен за всички МПС;- \"Обзорски\" - отворен за всички МПС;- \"Печинско\" - отворен за всички МПС;- \"Превала\" - отворен за всички МПС;- \"Предел\" - отворен за всички МПС;- \"Републиката\" - отворен за всички МПС;- \"Ришки\" - отворен за всички МПС;- \"Рожен\" - отворен за всички МПС;- \"Троянски\" - забранен за МПС над 12 т;- \"Вратник\" - забранен за МПС над 10 т. Срок: целогодишно;- \"Дюлински\" - забранен за МПС над 3,5 т. Срок: целогодишно;- \"Котленски\" - забранен за МПС над 12 т;- \"Пампорово\" - забранен за МПС над 3,5 т. Срок: целогодишно;- \"Петрохан\" - забранен за МПС над 12 т;- \"Твърдишки\" - забранен за МПС над 10 т. Срок: целогодишно;- \"Шипка\" - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:: при км 121+919 се забранява влизането в с. Сумер на тежкотоварни превозни средства над 10 т. по общински път \"пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.; Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г.От км 276+162 /Александров мост/ до км 282+485 до г-ца с област Перник - забранено движението на товарни МПС над 12 т. Срок до 13.09.2018 г.Въведено е реверсивно движение по път I-1 София - Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция \"Лукойл\"/ както следва:- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от СофияПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г. Ограничено е движението за тежкотоварни автомобили с тегло над 15 т в участъка от пътен възел \"Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. \"Даскалово\").От км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок 13.09.2018 г.Въведено е реверсивно движение по път I-1 София - Перник в участъците от км 285+660 /кръстовище Драгичево/ до км 286+847 /бензиностанция \"Петрол\"/ както следва:- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока СофияПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 31.03.2018 г.- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Правец-с.Разлив-Трудовец-Ботевград - забранено е движението на МПС над 12 т в участъка от км 193+345 /отклонение за п.в. \"Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ \"Хемус\" /за п.в. \"Правец\"/-път ІІ-17 (Мездра-Ботевград)-п.в. І-3-п.в. \"Ботевград\" на АМ \"Хемус\" и обратно. Срок до 30.09.2018 г.; София - Ботевград при Бебреш се осъществява с повишено внимание поради свлачище на км 202+650 в посока Ботевград. Срок до 16.03.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.;Надлез Кирково - ГКПП \"Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.;- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г. от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип.Обходен маршрут: гр. Свиленград-п.в. \"Свиленград\"-АМ \"Марица\"-п.в. \"Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  Кранево-Варна при км 83+100 - ограничено движение на МПС над 10 т.Обходен маршрут: Кичево-Оброчище. Срок до 28.02.2019 г.; Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС:Път II-99: Временно движението по път II-99 Приморско - Царево в района на п.в. Китен се осъществява с повишено внимание спрямо поставените пътни знаци поради ремонтни дейности на пътното платно. Срок до 16.03.2018 г.;Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.;Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради стесняване на пътното платно. Срок 31.12.2018 г.Временно са въведени следните ограничения за движение на МПС: няма.Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло.Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище.Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево.Временно са въведени следните ограничения за движение на МПС:Път III-121: Ограничено е движението за всички МПС по път III-121 Раброво - Бойница от км 20+860 до км 39+613 при с. Бойница за всички МПС поради разрушено от високи води временно мостово съоръжение при км 23+166. Срок до 31.03.2018 г.Обходен маршрут : път II-14 Видин - Кула - път III-121 Кула - Бойница и обратно.Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост.Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.03.2018 г.Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г.Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч.Път III-1002: Движението по път III-1002 Враца-Леденика се осъществява при стесняване на една от лентите за движение:- от км 5+150 до км 5+200 - стесняване лявата лента за движение поради деформация на пътната настилка. Срок до 31.03.2018 г.- от км 12+150 до км 12+200 - стесняване на дясната лента за движение поради възникнали свлачищни процеси. Срок до 31.03.2018 г.Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности.Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.Временно са въведени следните ограничения за движение на МПС: няма ограничения.Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.Път ІІІ-6224: Временно движението по път ІІІ-6224 Четирци - Слокощица в района Слокощица - Ново село е ограничено в едната лента поради пропадане и срутване на земна маса. Мястото е обезопасено с пътни знаци. Срок до 16.03.2018 г.Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т.Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г.Временно са въведени следните ограничения за движение на МПС:Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.:Временно са въведени следните ограничения за движение на МПС:Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.Временно са въведени следните ограничения за движение на МПС:Път III-842: Движението по път III-842 Юндола - Белово е ограничено за МПС над 12 т. с ремаркета и полуремаркета. Срок до 00:00ч. на 15.03.2018 г.Обходен маршрут: Белово-Варвара-Велинград-Юндола.Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т.Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно.Временно са въведени следните ограничения за движение на МПС:Път II-86: Движението по път II-86 Пловдив - Асеновград от изхода на гр. Пловдив до отклонението за летище Пловдив се извършва двупосочно в едното платно в посока Асеновград поради аварийни ремонтни дейности в участъка. Срок до 25.03.2018 г.Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г.Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-8611: Движението по път III-8611 Белица - Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г.Временно са въведени следните ограничения за движение на МПС: няма ограничение.Временно са въведени следните ограничения за движение на МПС:Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно.Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона.Обходен маршрут: през гр. Бяла. Срок до 26.04.2018 г.Временно са въведени следните ограничения за движение на МПС:Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.Обходен маршрут за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Временно са въведени следните ограничения за движение на МПС:Път II-48: Ограничено е движението за МПС над 12 т. по път ІІ-48 Омуртаг - Котел - Мокрен в участъка Тича - Котел при с. Тича на км 24+500 до км 25+500, поради срутване на земни маси. Движението за МПС до 12 т. се осъществява в една лента. Срок до 16.03.2018 г.Временно са въведени следните ограничения за движение на МПС:Път II-86: Временно движението по път ІІ-86 гр. Смолян - с. Средногорци при км 109+450 при разклона за с. Тикале е ограничено за всички МПС поради срутване на скална маса на пътното платно. Срок до 26.03.2018 г.Обходен маршрут: Смолян - Чокманово - Смилян - Рудозем - Средногорци и обратно.Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-866: Движението по път III-866 Девин - Михалково при км 53+000 се осъществява в една лента поради срутване на скална маса на пътното платно. Участъткът е сигнализиран с пътни знаци. Срок до 15.03.2018 г.Път ІІІ-8631: Движението по път ІІІ-8631 Момчиловци - Славейно - местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит от обилен снеговалеж. Движението в района се регулира с пътни знаци. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.Временно са въведени следните ограничения за движение на МПС:Път II-81: Ограничено движение по път ІІ-81 Монтана - София през проход \"Петрохан\" за автомобили над 12 т.Обходен маршрут: през гр. Своге. Срок до 31.03.2018 г.Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит. Срок до 30.09.2018 г.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня. Срок до 30.09.2018 г.Временно са въведени следните ограничения за движение на МПС:Път ІІІ-807: Движението по път III-807 гр. Чирпан - с. Върбица в участъка с. Скобелево - с. Зетьово е ограничено поради аварирал мост над река Марица при км 7+600. Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово.Временно са въведени следните ограничения за движение на МПС:Път II-48: Ограничено е движението за МПС над 12 т по път ІІ-48 Омуртаг - Котел - Мокрен в участъка Тича - Котел при с. Тича на км 24+500 до км 25+500, поради срутване на земни маси. Движението за МПС до 12 т. се осъществява в една лента. Срок до 16.03.2018 г.Път III-4009: Движението по път III-4009 Лиляк - Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 30.04.2018 г.Път III-4009: Движението по път III-4009 Лиляк - Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.04.2018 г.Път III-4082: Движението по път III-4082 Свободица - Банковец от км 6+485 до км 9+700 е ограничено за всички МПС поради пропадане на водосток.Обходен маршрут: с.Свободица - с.М.Черковна - с.Халваджийско - с.Дъбравица - с.Банковец. Срок до 30.04.2018 г.Временно са въведени следните ограничения за движение на МПС:Път III-597: Ограничено движение по път III-597 Ивайловград - Дъбовец - Малко градище - Лозен - Любимец при км 56+850 в гр. Любимец за всички МПС поради закрит ж.п. прелез. Срок до 20.12.2018 г.Обходен маршрут: гр. Любимец - с. Сива река - с. Малко градище - гр. Ивайловград.Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г.Временно са въведени следните ограничения за движение на МПС:Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение.Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси.Обходен маршрут: Шумен - Овчарово - Друмево. Срок до 21.05.2018 г.Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Ситуационен и координационен център на Агенция \"Пътна инфраструктура\"", "date": "2018.03.15", "title": "Пътните настилки са предимно сухи, а планински райони частично мокри"}
{"url": "https://news.bg/crime/pochina-i-vtoriyat-rabotnik-obgoryal-v-arsenal.html", "text": "Починал е вторият пострадал при инцидента в \"Арсенал\" работник, който беше в тежко състояние след запалване в завода вчера. 46-годишният мъж бе настанен в болницата в Стара Загора с 80% изгаряния. От болницата коментират, че смъртта е настъпила малко след 2 ч. тази нощ, съобщава БНТ. Работникът е имал 10-годишен стаж в завода.Вчера в цеха загина и 27-годишен работник. По първоначални данни причината за взрива в завода е неспазване на трудова дисциплина, коментира областният управител на Стара Загора - Гергана Микова.Разследването на инцидента продължава. Основните версии са две - или евентуална техническа неизправност, или човешка грешка вследствие на извършено нарушение на инструкциите за безопасност на работа, обяснява окръжният прокурор на Стара Загора Дичо Атанасов.Иззети са веществени доказателства и документация, касаеща безопасността в конкретния цех, ще бъде иззета и техническа документация, допълва той.Първоначалният оглед сочи, че по неустановени причини е възникнало запалване, самите химически смеси, които служат като състав на димни боеприпаси, са се възпламенили. Възникнало е едно спонтанно изгаряне на тези химически смеси, затова и са загинали лицата, обясни Атанасов.В хода на огледа се установи команден пункт, който е в друго помещение, но днес ще установяваме дали и при какви обстоятелства е трябвало работниците да влизат там, коментира окръжният прокурор.Непрекъснато се извършват проверки на територията на предприятието, обяснява областният управител на Стара Загора.През последните две години Инспекцията по труда е извършила над 100 проверки в завод \"Арсенал\" за последните 2 години. Констатирани са 463 нарушения, 80 % от тях са за нарушение на трудовата дисциплина и са съставени съответните предписания.", "date": "2018.03.15", "title": "Почина и вторият работник, обгорял в \"Арсенал\""}
{"url": "https://news.bg/crime/zadarzhaha-petima-za-iznudvane-na-22-godishen-ot-primorsko.html", "text": "Задържаха за изнудване в Приморско двама мъже от Тополовград и трима техни съучастници.  Около 17 часа на 12 март 22-годишен от Приморско съобщава в местното районно управление, че в дома му, разположен в животновъдната зона, влизат петима мъже. Те заявили, че им дължи 4 000 лева или вещи на подобна равностойност, с които разполага /телевизори, хладилници и др./. В случай, че не получат парите или вещите мъжете заплашили 22-годишния с побой.22-годишният Б.С. и 25-годишният С.И., са привлечени в качеството на обвиняеми и още същия ден, след сключено споразумение, получили осъдителни присъди от Районен съд - Царево.Установено е, че преди година 22-годишния от Приморско заедно със свои роднини работил, като строител в с. Воден, обл. Ямбол. Първоначално с работодателя си се договорили да получават определена цена на квадратен метър, като по време на строителството, на работниците са платени общо 12 000 лв. По техни изчисления обаче сумата, която следвало да вземат за свършената работа, възлизала на 20 000 лева. 22-годишният потърпевш заявил на работодателя си, че им дължи още пари, но той претендирал връщане на сумата от 4 000 лева от парите, платени по-рано.В дома на 22-годишния, който си тръгнал след разговора с работодателя, два пъти идвали мъже, искащи въпросната сума от 4 000 лева или равностойни вещи /хладилници, телевизори и др./. Той не се поддал на изнудването и алармирал полицията за случилото се, които при третия опит за изнудване задържали петимата извършители.Трима от тях са разпитани в качеството на свидетели, а на 22-годишния Б.С. и 25-годишния С.И., са повдигнати обвинения. Часове по-късно мъжете получили и осъдителни присъди от състав на Царевския районен съд.", "date": "2018.03.15", "title": "Задържаха петима за изнудване на 22-годишен от Приморско"}
{"url": "https://news.bg/politics/mareshki-se-samnyava-v-smelostta-na-patriotite-panirani-ot-izkazvane-na-dobrev.html", "text": "\"Не знам колко са буйстващи, колко са патриоти и колко са смели депутатите на \"Обединени патриоти\", след като едно изказване на един депутат - Делян Добрев ги накара да напълнят гащите и да се панират. Математически можем да заменим не една от тях, а една и половина от тях\", коментира пред НоваТВ лидерът на партия \"Воля\" Веселин Марешки. Марешки коментира изказването на Делян Добрев, че \"хипотетично \"Атака\" може да бъде заместена от \"Воля\", ако има напрежение в коалицията.\"Ние обаче не признаваме такива тюрлюгювечи, които са направили само за да прескочат бариерата, ние не ги признаваме. Виждате реакцията на Волен Сидеров - готов да преглътне изказванията на Валери Симеонов и на Делян Добрев, всичко е готов да преглътне, за да бъде във властта. Не очаквайте разпад на тази група\", заяви Марешки.\"Плащаме много скъп ток. Усещаме го по джобовете си. От нашите джобове излиза с огромен процент надценка. Влиза като цяло в бюджета или посредниците в ЕРП-тата, но оттам тези пари се източват по други схеми. Ние сме специалисти по това - по ефективно управление на фирмите. Ние искаме да управляваме по-ефективно, не искаме да крадем, тези кражби, които в момента потъват в нечии джобове, ние бихме ги оставили в държавата и по този начин да поевтинее тока. Правили сме го\", коментира Марешки ситуацията с ЧЕЗ.Марешки допълни, че държавата трябва да влезе по-сериозно в нейните функции, а именно контролът.\"Когато държавата не контролира, мишките започват да лудуват и мародерстват. Ролята на държавата е в силния контрол, да не им признава такива високи разходи, които са измислени\", заяви Марешки.", "date": "2018.03.15", "title": "Марешки се съмнява в смелостта на патриотите, панирани от изказване на Добрев"}
{"url": "https://news.bg/politics/tsvetanov-savetva-prezidenta-i-opozitsiyata-da-vnimavat-kakvo-govoryat-za-chez.html", "text": "Опозицията и президентът трябва да са много внимателни какво говорят за ЧЕЗ заради течащия арбитраж на чешката компания срещу България. Това заяви пред Нова зам.-председателят на ГЕРБ Цветан Цветанов.Цветанов още в самото начало размаха пръста срещу опозицията. По думите му БСП търсят всевъзможни поводи, за да генерира скандали, с които да отклонят вниманието от успехите на управляващата коалиция. Социалистите не се интересували и от председателството, преговорите за кохезионните фондове, интеграцията на Западните Балкани.Шефът на ПГ на ГЕРБ е категоричен, че  ще изясни всички факти и обстоятелства около сделката с активите на ЧЕЗ у нас. Цветанов заяви и че от изслушването на специалните служби по отношение на сделката, ставало ясно, че няма данни за измами или пране на пари, както и че купувачите и сделката не застрашават националната сигурност на страната. КЕВР, КЗК и КФН ще си свършат контролната работа по сделката, по която българското правителство няма отношение, допълни Цветанов.Когато президента свика  (КСНС) вече ще има доста повече информация, обясни Цветанов и обяви, че премиерът е разпоредил пълен достъп до документацията за анкетната комисия в парламента.Цветанов коментира и че от чешката страна персонално са обвинили премиера Борисов, че не са му симпатични и той бил персонална причина компанията да се оттегли от България.", "date": "2018.03.15", "title": "Цветанов съветва президента и опозицията да внимават какво говорят за ЧЕЗ"}
{"url": "https://news.bg/health/blizo-250-hil-balgari-stradat-ot-glaukoma.html", "text": "Според данните, актуализирани в началото на март, 3,54% от българското население или 248 354 души имат глаукома. Десетки са прегледаните при очните специалисти от ВМА в рамките на тридневна кампания за безплатни профилактични прегледи, организирана във връзка със Световната седмица за борба с глаукомата.Информацията е представена началникът на Катедра \"Очни болести, ушни, носни и гърлени болести и орална хирургия\" професор Лъчезар Войнов по време на лекция пред пациенти.В световен мащаб, към 2013 година 64,3 милиона души са били засегнати от болестта. Очакванията са през 2020 година техният брой да достигне 76 милиона, а през 2040 година до 111,8 милиона.Преобладаването на първичната откритоъгълна глаукома е най-високо в Африка, а разпространението на първичната закритоъгълна глаукома - в Азия.И още статистика, при мъжете вероятността от развитие на първична откритоъгълна глаукома в сравнение с жените е по-голяма. Подобна е тенденцията по отношение на хората, живеещи в градските райони в сравнение с хората в селските райони.По време на лекцията професор Войнов, който е и национален консултант по очни болести, припомня максимата \"Глаукомата каквото вземе, не връща\" и подчерта, че единственият доказан метод за ранно диагностициране на заболяването са профилактичните прегледи.", "date": "2018.03.15", "title": "Близо 250 хил. българи страдат от глаукома "}
{"url": "https://news.bg/world/dvama-piloti-sa-zaginali-pri-katastrofa-na-super-hornet-vav-florida.html", "text": "Двама пилоти са загинали при катастрофа на \"Супер Хорнет\" на американския военноморски флот във Флорида, съобщава \"Ройтерс\".Американският флот потвърждава, че двамата пилоти са загинали при катастрофа на F/A-18F Super Hornet по време на тренировъчен полет край бреговете на Кий Уест, Флорида.Военноморските сили съобщават, че двуместният реактивен самолет се е разбил при заход към военновъздушната база Key West и допълват, че инцидентът се разследва.Президентът на САЩ Доналд Тръмп коментира в \"Туитър\": \"Моля, присъединете се към мен с вашите мисли и молитви както за авиаторите, техните семейства, така и за нашата невероятна @USNavy\".Говорител на флота коментира, че имената на пилотите не се съобщават преди да бъдат уведомени техните семейства. \"Техните семейства са в нашите молитви\", се казва в изявлението.", "date": "2018.03.15", "title": "Двама пилоти са загинали при катастрофа на \"Супер Хорнет\" във Флорида"}
{"url": "https://news.bg/politics/prezidentat-da-izkara-stenogramata-ot-sreshtata-s-kiril-nastoyava-tsvetanov.html", "text": "Президентът да публикува стенограмата от разговора си с руския патриарх Кирил. За това настоя председателят на ПГ на ГЕРБ Цветан Цветанов пред Нова телевизия. Той коментира , която се проведе на 4 март, когато главата на Руската православна църква беше на  на България от турско робство.Според Цветанов е невъзможно да няма  от срещата между Радев и патриарх Кирил. По думите му на всяка среща по протокол има стенограф, а Румен Радев умишлено крие стенограмата, защото тя ще разкрие, че президентът не е защитил интересите на страната. Цветанов призова Радев да си признае, че има стенограма и да я публикува, за да се проследи разговора му с руския патриарх. Той е сигурен и че сегашната позиция на президентството ще изглежда странна на фона на стенограмата.Все пак шефът на депутатите от ГЕРБ смята, че не трябва да се създава противопоставяне между България и Русия. \"В момента виждате, че Путин така отправя предизборните си послания, че Русия да се чувства жертва на Запада\", коментира Цветанов по повод  относно духовния глава на Русия. \"Питайте президента за анексирането на Крим, каква е неговата позиция\", настоя Цветанов.Той обаче не спря до тук с нападките по адрес на президента и опозицията. По думите му Румен Радев е бил предложен на БСП като кандидатура за държавен глава от руския институт за влияние на БСП.", "date": "2018.03.15", "title": "Президентът да изкара стенограмата от срещата с Кирил, настоява Цветанов"}
{"url": "https://news.bg/politics/ns-osvobodi-georgi-gatev-ot-byuroto-za-srs-ta.html", "text": "Без спорове пленарна зала освободи Георги Гатев от поста на зам.-председател на Националното бюро за контрол на специалните разузнавателни средства. В началото на годината тричленен състав на Върховния административен съд (ВАС) отхвърли жалбата на зам.-председателя на Националното бюро за контрол на специалните разузнавателни средства Георги Гатев срещу решението на ДАНС за отнемане на разрешението му за достъп до класифицирана информация. В едномесечен срок трябва да бъде избран друг член на бюрото за контрол върху подслушванията.Допускът за класифицирана информация на Георги Гатев беше отнет през лятото на 2017 г. след намесата на прокуратурата. Тя сезира ДАНС с твърдения, че Гатев е съветвал обвиняеми и подсъдими как да подават заявленията си пред бюрото.От своя страна родното ФБР отне допуска на Гатев, а ДКСИ потвърди решението на агенцията. Георги Гатев, който е адвокат по професия и беше член на ВСС в периода 2007 - 2012 г., обжалва пред ВАС, като направи искане съдът да изиска преписката, по която се е произнесла ДКСИ, за да може да се прецени на база на какви факти е взето решението на комисията.Атаката срещу Гатев дойде, след като той и председателят на бюрото Бойко Рашков влязоха в конфликт с главния прокурор и ДАНС заради практиката на двете институции в .Рашков в прав текст обвини миналото лято прокуратурата и родното ФБР, че възпрепятстват работата на повереното му бюро. Стигна се до изслушване на Бойко Рашков в парламента и до очна ставка между него и главния прокурор Сотир Цацаров.  След това от БСП поискаха да чуят в пленарна зала ръководителя на Бюрото Бойко Рашков. През лятото Бойко Рашков отправи критики към ДАНС и прокуратурата заради , член на бюрото.През юли 20137 г. в звено \"Антикорупция\" на Софийска градска прокуратура е пристигнал сигнал от Държавна агенция \"Национална сигурност\", че член на Националното бюро за контрол на специалните  (НБКСРС)  като е съветвал обвиняем как да подаде жалба.", "date": "2018.03.15", "title": "НС освободи Георги Гатев от Бюрото за СРС-та"}
{"url": "https://news.bg/politics/v-koalitsiyata-nyama-problemi-vapreki-agresivniya-ton-na-simeonov.html", "text": "\"Няма да коментирам отношенията в коалицията на Патриотите, това е все едно да коментирате проблемите в едно семейство\". Това заяви пред bTV Румяна Бъчварова, началник на политическия кабинет на министър-председателя Бойко Борисов.Според Бъчварова независимо от проблемите в малката коалиция на ОП, в голямата коалиция (ГЕРБ-ОП - б.р.) няма проблеми. По думите ѝ правителството работи добре и мнозинството се представя добре в парламента. \"Обединените патриоти\" като коалиционен партньор следват и подкрепят записаното в програмата на правителството, добави Бъчварова.Началникът на политическия кабинет на премиера посочи и че при формираното по сегашния начин правителство - самата коалиция и разпределението по ресорите, е постигнат баланс, който работи добре.Относно  Бъчварова беше категорична, че кабинетът няма за цел да скри информация по темата. По думите ѝ анкетната комисия в парламента е гаранция за това и следва темата за ЧЕЗ да се остави на експертите, за да няма повече фалшиви новини от порядъка на това, че министърът на енергетиката  има роднински връзки с шефа на компанията \"Инерком\", която купува активите на чешкото електроразпределително дружество у нас.Според Бъчварова умишлено темата е била политизирана, защото не може да се постигне съгласие или да се намери добро решение по темата. \"Надявам се с предоставянето на информацията, която имаме при нас, тази възможност да бъде спряна\", посочи още тя.Бъчварова коментира и  Румен Радев. Според нея думите на руския духовен глава имат политически контекст. Според нея е право на всяка държава да чества празниците си, особено националните такива, по начина, по който ги разбира. \"Поуките или назидателният тон не са приемливи в такъв празничен ден\", тълкува Бъчварова и допълни, че изказванията на вицепремиера Валери Симеонов са агресивни и не са позиция на кабинета.", "date": "2018.03.15", "title": "В коалицията няма проблеми въпреки агресивния тон на Симеонов"}
{"url": "https://news.bg/world/shte-gonim-britanski-diplomati-potvardi-lavrov.html", "text": "Съвсем скоро Москва ще експулсира британски дипломати. Това съобщи руският външен министър Сергей Лавров, цитиран от РИА Новости и ТАСС.Лавров изтъкна, че изгонването на британски дипломати ще е ответна мярка на действията на Великобритания.Русия първо ще информира Великобритания за ответните мерки преди да ги разкрие публично, увери Лавров.Вчера британският премиер Тереза Мей обяви, че Лондон гони 23-ма руски дипломати до края на седмицата.Лавров поясни, че Москва не приема диктати и ултиматуми.Връщането на Русия в качеството му на равноправен партньор причинява нервна реакция у Запада, каза той на форум.По думите му руската страна е готова да поднови сътрудничеството с ЕС, когато партньорите престанат да \"следват американските русофобски тенденции, включително санкции и провокации\".Според него действията на Великобритания са \"възмутителни\", \"неприемливи\" и \"излизат от рамките на елементарното приличие\".Говорителят на Кремъл Дмитрий Песков също коментира напрежението между Лондон и Москва.Той подчерта, че скоро Русия ще отговори на британските мерки.Русия не разбира британската позиция за отравянето на Сергей Скрипал, зачуди се Песков и добави, че обвиненията на Великобритания не са подкрепени с доказателства.Британската позиция е безотговорна, категоричен е говорителят на Кремъл.Русия остава готова да работи с Великобритания по случая със Скрипал, но подготвя и ответни мерки, заяви говорителят на руското външно министерство Мария Захарова. ", "date": "2018.03.15", "title": "Ще гоним британски дипломати, потвърди Лавров"}
{"url": "https://news.bg/int-politics/moskva-velikobritaniya-mozhe-da-udari-rusiya-samo-v-saotvetstvie-s-pozitsiyata-na-es.html", "text": "Постоянният представител на Русия в Европейския съюз Владимир Чижов обяви, че Великобритания може да действа срещу Русия, само ако е в съответствие с позицията на Общността по въпроса.В интервю за телевизия Euronews руският дипломат отбеляза, че Великобритания не може да предприема каквито и да е икономически действия, включително санкции срещу Москва по време на периода на Брекзит, ако не е подкрепена от позицията на ЕС.\"Всякакви икономически действия, които Лондон предприема по време на процеса по Брекзит, трябва да бъдат в съответствие с позицията на Европейския съюз. Това също така засяга мерките, които британските власти могат да измислят във връзка с Русия\", коментира Чижов.В сряда британският премиер Тереза Мей обяви, че Русия е \"виновна\" за опита за убийство в случая с отравянето на Сергей Скрипал, като в отговор Великобритания гони 23 руски дипломати. Мей подчерта, че Великобритания ще \"отмени всички планирани двустранни отношения на високо равнище с Русия\", но че Обединеното кралство няма да прекъсне напълно отношенията, като остави място за диалог.По-рано Обединеното кралство блокира проект на изявление на Русия в Съвета за сигурност на ООН относно отравянето на бившия руски двоен агент Сергей Скрипал.\"Краткото и фактическо пресизявление, инициирано от Русия на заседанието на Съвета за сигурност на ООН на 14 март, което призовава за спешно цивилизовано разследване на инцидента с химическото отравяне в Обединеното кралство в съответствие със стандартите на Организацията за забрана на химическите оръжия (ОЗХО) беше блокирано от представителите на тази страна с глупави термини и под политизиран предлог\", подчерта пресаташето на руската мисия в ООН Фьодор Стрижизовски.По време на извънредното заседание на Съвета за сигурност на ООН посланикът на САЩ Ники Хейли обяви, че САЩ са солидарни с Великобритания по случая със Скрипал. Постоянният представител на Русия в ООН Василий Небензя отхвърли обвиненията за участие на Москва като \"неоправдани\".", "date": "2018.03.15", "title": "Москва: Великобритания може да удари Русия само в съответствие с позицията на ЕС"}
{"url": "https://news.bg/politics/borisov-predstavi-na-shefchovich-gazoviya-hab-balkan.html", "text": "Министър-председателят Бойко Борисов се срещна с заместник-председателя на Европейската комисия и еврокомисар с ресор енергиен съюз Марош Шефчович. На срещата Борисов запозна Шефчович с газовия хъб \"Балкан\".Премиерът подчерта значимостта от проекта. Според него изграждането на газовия хъб \"Балкан\" е от голяма значение за политиката за интегриране и развитие на свободен и конкурентен газов пазар в Югоизточна Европа. Борисов посочи и че чрез този балкански проект ще бъде гарантирана либерализацията на енергийните пазари и ще има достъпна енергия за потребителите.В хода на срещата Борисов заяви на еврокомисаря и че като ротационен председател на Съвета на ЕС страната ни ще продължи действията си за постигане на стабилен Европейския енергиен съюз и положителни резултати по приоритетните теми в областта на енергетиката.В контекста на ключовия приоритет на българското председателство, а именно европерспективата на Западните Балканите, Борисов се похвали на Шефчович и за напредъка по инициативите за увеличаване на междусистемната свързаност на региона. И двамата се съгласиха, че насърчаването на регионалното сътрудничество и енергийната интеграция на региона са важни за установяването на сигурна, добре функционираща и достъпна енергийна система.", "date": "2018.03.15", "title": "Борисов представи на Шефчович газовия хъб \"Балкан\""}
{"url": "https://news.bg/politics/radev-i-bsp-iskat-da-saboryat-kabineta-razkri-tsvetanov.html", "text": "ГЕРБ заподозряха държавния глава и столетницата, че искат да съборят кабинета. Румен Радев е човекът, който всъщност вече говори повече като заявка като политически лидер на политически проект, а не като президент на Република България. Това коментира и в парламента Цветан Цветанов.На въпрос какъв е този проект, той обясни: \"То, за всички вече ясно.\" Разделението, което се прави днес в обществото и координираните действия между БСП и президента Радев са с една единствена цел - постигане на политическа дестабилизация, на политическа криза, която да доведе до предсрочни парламентарни избори и съставяне на служебен кабинет, категоричен е Цветанов.Всичко това, според него, означава удовлетворяване на желанието на БСП да участва в управлението, както имаха кратката възможност да го направят по време на служебния кабинет на Румен Радев.Цветан Цветанов поздрави Илияна Йотова и посочи, че има голяма разлика между нейните изказвания и коментарите на държавния глава. Тя превъзхожда с класи поведението на президента, категоричен е Цветан Цветанов.", "date": "2018.03.15", "title": "Радев и БСП искат да съборят кабинета, разкри Цветанов"}
{"url": "https://news.bg/world/kndr-s-iznenadvasht-hod-izprashta-top-diplomata-si-v-shvetsiya.html", "text": "Днес външният министър на Северна Корея ще посети Швеция, информира АП.Според агенцията визитата е изненадващ ход, който може да се разглежда като първа стъпка към среща в скандинавската страна между президента на САЩ Доналд Тръмп и лидера на КНДР Ким Чен-ун.Министерството на външните работи на Швеция съобщи, че И Йон-хо ще се срещне с шведския си колега Маргот Валстрьом.Министерството поясни, че разговорите ще се съсредоточат върху дипломатическите отговорности на Швеция да защитава интересите на САЩ, Канада и Австралия, но също така ще бъде обсъдена и ситуацията със сигурността на Корейския полуостров.Швеция има дипломатически отношения с КНДР от 1973 г. Сега скандинавската държава е една от малкото западни страни, които поддържат посолство в Пхенян. Швеция предоставя консулски услуги за САЩ в Северна Корея.\"\", отбеляза ведомството, имайки предвид мерките на ООН срещу КНДР заради ядрената и ракетна програма.Министерството информира още, че Организацията на обединените нации е подчертала необходимостта от засилване на дипломатическите усилия за намиране на мирно решение на конфликта.Южнокорейската медия \"Йонхап\" съобщава, че И Йон-хо ще лети от Пекин и ще кацне в Стокхолм към 16,30 часа местно време.Шведското външно министерство разкри, че резултатите от разговорите ще бъдат съобщени в петък.Швеция обяви, че страната е готова да помогне за организирането на преговори между САЩ и Северна Корея. Доналд Тръмп се съгласи да се срещне с Ким Чен-ун през май.Шведски медии съобщават, че севернокорейска делегация е провела разговори с правителството в Стокхолм в края на януари.Спекулира се, че евентуалната среща между Тръмп и Ким може да се проведе в Швеция, въпреки че най-вероятно ще е в село на границата на КНДР с Южна Корея.", "date": "2018.03.15", "title": "КНДР с изненадващ ход – изпраща топ дипломата си в Швеция"}
{"url": "https://news.bg/economics/bezrabotnite-namalyavat-s-16-3-prez-2017-godina.html", "text": "През 2017 г. икономически активните лица на възраст 15-64 навършени години са 3 277.5 хил., или 71,3% от населението на същата възраст. В сравнение с 2016 г. коефициентът на икономическа активност (15 - 64 навършени години) се увеличава с 2,6 процентни пункта.Безработните лица са 206,9 хил., от които 114,2 хил. са мъже и 92,8 хил. - жени. В сравнение с 2016 г. броят на безработните лица намалява с 16,3%.Общият брой на заетите лица e 3 150.3 хил., или 51,9% от населението на 15 и повече навършени години.Заетите лица на възраст 15-64 навършени години са 3 073.4 хиляди. Коефициентът на заетост за населението в същата възрастова група е 66,9%, съответно 70,6% за мъжете и 63,1% за жените.Коефициентът на заетост за населението на възраст 20-64 навършени години е 71,3%, или с 3,6 процентни пункта по-висок в сравнение с 2016 година. При мъжете коефициентът на заетост за тази възрастова група се увеличава с 4 процентни пункта, а при жените - с 3,3 процентни пункта, като достига съответно 75,3 и 67,3%.Коефициентът на заетост за възрастовата група 55-64 навършени години е 58,2%. В сравнение с 2016 г. той отбелязва нарастване с 3,7 процентни пункта - с 4,2 процентни пункта при мъжете и с 3,3 пункта при жените.Безработните лица са 206,9 хил., от които 114,2 хил. са мъже и 92,8 хил. - жени. В сравнение с 2016 г. броят на безработните лица намалява с 16,3%.Коефициентът на безработица намалява с 1,4 процентни пункта в сравнение с 2016 г. и достига 6,2%. За същия период коефициентът на безработица при мъжете намалява с 1,7 процентни пункта, а при жените - с 1,1 процентни пункта, като достига съответно 6,4 и 5,9%.Коефициентът на безработица за възрастовата група 15-24 навършени години е 12,9%, а за възрастовата група 15-29 навършени години - 9,9%. В сравнение с 2016 г. тези коефициенти намаляват съответно с 4,3 и 2,3 процентни пункта.Продължително безработни (от една или повече години) са 113,8 хил., или 55% от всички безработни лица. Коефициентът на продължителна безработица е 3,4% - съответно 3,6% за мъжете и 3,2% за жените.Икономически неактивните лица на възраст 15 - 64 навършени години са 1 317.7 хил., от които 569.8 хил. са мъже и 747.9 хил. - жени. Коефициентът на икономическа неактивност (15-64 навършени години) е 28,7% - съответно 24,6% за мъжете и 32,9% за жените.Броят на обезкуражените лица на възраст 15-64 навършени години е 112.2 хиляди.Относителният дял на рано напусналите образование и обучение от населението на 18-24 навършени години е 12,7%.Относителният дял на завършилите висше образование от населението на възраст 30-34 навършени години е 32,8%.", "date": "2018.03.15", "title": "Безработните намаляват с 16,3% през 2017 година"}
{"url": "https://news.bg/world/lari-kudlou-e-noviyat-glaven-ikonomicheski-savetnik-na-beliya-dom.html", "text": "Консервативният финансов коментатор Лари Кудлоу е новият главен икономически съветник на Белия дом.Това съобщи американският президент Доналд Тръмп в социалната мрежа \"Туитър\".Кудлоу също така ще заеме поста на директор на Националния икономически съвет.Тръмп потвърди медийна информация, че коментаторът в CNBC ще замени Гари Кон, който през миналата седмица подаде оставка заради разногласия с държавния глава относно наложените през миналата седмица мита върху вноса на стомана и алуминий.Президентът също подчерта, че САЩ са изправени пред много години икономически напредък, подкрепен от ниските данъци и безподобните иновации.Вчера \"Уолстрийт джърнъл\" писа, че Кудлоу е изборът на американския лидер.Кудлоу е дългогодишен коментатор в CNBC.", "date": "2018.03.15", "title": "Лари Кудлоу е новият главен икономически съветник на Белия дом"}
{"url": "https://news.bg/energy/balgariya-e-nay-podhodyashta-za-gazov-tsentar-na-balkanite-laskae-ni-shefchovich.html", "text": "България започва предпроектното проучване за изграждането на Европейския газов хъб \"Балкан\". Днес се сключват договори за това. Новината съобщи енергийният ни министър Теменужка Петкова, която участва в дискусия за участието на неправителствения сектор в развитието на енергетиката. Еврокомисарят с ресор енергиен съюз Марош Шефчович коментира, че ЕК подкрепя изграждането на Газовия хъб в България и превръщането на страната от транзитна в способна да търгува с газ. Петкова коментира, че това е голям напредък в тази насока.Предпроектното проучване ще оцени в детайли търговската и техническата жизнеспособност на проекта, ще определи точния бизнес модел за неговото реализиране, както и ще даде възможност за финализиране на регулаторната рамка и структура за неговото финансиране. В рамките на проучването ще бъдат анализирани целевите пазари, търсенето и доставката на природен газ. Ще бъде изготвена пътна карта за реализацията на проекта.Шефчович посочи, че тази идея възникна още по време на първата среща на групата за газова свързаност на страните от региона. \"Тогава решихме, че всяка една държава в региона трябва да има поне три източника за доставка на природен газ, за да се постигне диверсификация и в този контекст, разглеждайки всички държави, България е тази, която е най-подходяща да бъде център, тъй като чисто географски нейното разположение благоприятства това. Второто, България има много добре развити интерконекторни връзки със съседите ѝ, като започнем с интерконектора Гърция - България, който се изгражда с европейски пари и подкрепа\", каза още той.По думите на Шефчович с премиера Борисов също са говорили, че има доста голям напредък по изграждане на интерконектора България - Турция, както и по отношение на интерконектора България - Румъния, предстои да се изградят още няколко компресорни станции, за да има още по ефективно развитие.\"Съзнава се една много добра връзка с интерконектора България - Сърбия отново с европейска помощ. Идеята е да има много силна газова ликвидност в региона. Това е силно подкрепено от ЕК и нашата цел и желание е България да се превърне от една страна, която транзитира газ в една държава, която всъщност е търговец и търгува с газ\", каза още Шефчович.По време на форума той също така посочи, че по време на българското председателство страната ни ще работи за по-тясното сътрудничество със страните от региона на Западните Балкани за свързване на газопреносните мрежи, така че всички да се възползват от диверсификацията на източниците. Еврокомисарят изтъкна, че в следващото десетилетие България може да удвои резултатите си по отношение на енергията от възобновяеми източници - вятър и слънце. Той подчерта значението на страната ни като председател за изграждането на националните планове за енергията и климата и визията на страните членки до 2030 в изпълнение на приоритетите от Парижкото споразумение.", "date": "2018.03.15", "title": "България е най-подходяща за газов център на Балканите, ласкае ни Шефчович "}
{"url": "https://news.bg/crime/vks-okonchatelno-6-6-g-zatvor-za-mazha-ubil-v-katastrofa-dve-detsa-kray-lesidren.html", "text": "От ВКС осъдиха Филип Михайлов на 6 години и 6 месеца затвор за смъртта на две деца край село Лесидрен, съобщиха от Върховния касационен съд.Припомняме, че на първа инстанция  затвор. Присъдата бе намалена на 5 години от апелативния съд.Трагедията стана на 11 август 2015 година. Михайлов карал колата със скорост 122 км/час. Той помете 16-годишните Велислава Цанкова и Марино Цветанов. Трето дете бе със средни телесни повреди.Тричленката на ВКС  съд. Решението на ВКС по наказателно дело № 948/2017 г. не подлежи на обжалване.Делото пред Върховния касационен съд е образувано по жалби на подсъдимия Филип Михайлов и на частните обвинители срещу решение на Апелативен съд - Велико Търново. С него е намалена присъдата на Окръжен съд - Ловеч - затвор от 8 години на 6 години и 6 месеца. Намалено е наказанието \"лишаване от право да управлява МПС\" от 10 години на 9 години.Ловешкият окръжен съд е признал подсъдимия за виновен в това, че на 11 август 2015 г. край село Лесидрен по непредпазливост причинил смъртта на двете деца Велислава Цанкова и Марино Цветанов. При катастрофата е пострадала и Петя Божкова.Делото постъпва.Относно жалбата на подсъдимия, че катастрофата е случайно деяние, от ВКС споделят съображенията на предходния касационен състав - подсъдимият е надвишил разрешената скорост от 90 км/ч - а именно 122,44 км/час. Загубата на напречна устойчивост на автомобила е резултат от превишената скорост. Подсъдимият е имал възможност да избегне удара, ако е управлявал превозното средство със скорост до и под 90 км/час, пише в мотивите на решението.Според върховните съдии са неоснователни и доводите за неправилно приложение на материалния закон, тъй като не е приложен закон за по-леко наказуемо престъпление. Според съда деецът не е направил всичко, зависещо от него, за оказване помощ на пострадалите.Тричленният състав на ВКС се позовава на решението на предходния касационен състав, в което изрично е прието, че нито преместването на пострадалата Цанкова на няколко метра от мястото, където тялото й се е установило след удара, нито призивът на дееца към децата да се обадят на тел. 112, още по-малко намерението за отместване на автомобила и освобождаване на тялото на пострадалия Марино Цветанов са фактически обстоятелства, сочещи на оказана помощ и обосноваващи преквалификация на деянието.Върховните съдии не приемат оплакванията на подсъдимия и на частните обвинители за явна несправедливост на наложените наказания. В мотивите на съдебното решение пише, че Апелативен съд - Велико Търново е извършил обективен и пълен анализ на всички обстоятелства.", "date": "2018.03.15", "title": "ВКС окончателно: 6,6 г. затвор за мъжа, убил в катастрофа две деца край Лесидрен "}
{"url": "https://news.bg/society/balgariya-e-vodeshta-v-evropa-po-smartnost.html", "text": "През 2015 г. в Европейския съюз - ЕС са загинали 5 217 376 души, или 272 хил. повече в сравнение с предходната година. 2 милиона от тези смъртни случаи - или 38% са настъпили на възраст между 70 и 85 години, докато почти една четвърт - 24% от всички смъртни случаи засягат хора на възраст под 70 години.Най-високата смъртност е в България, а най-ниска във Франция, като сърдечни атаки, удари и рак са основни причинители на смъртността в ЕС.Малко над 1,9 милиона души са загинали от заболявания на кръвоносната система (главно сърдечни пристъпи и удари), а 1,3 милиона са загинали от рак. Това са двете основни причини за смърт в ЕС, които причиняват съответно 37% и 26% от всички смъртни случаи. Болестите на кръвоносната система са основната причина за смърт във всички държави-членки на ЕС, с изключение на Дания, Франция, Холандия и Обединеното кралство, където ракът е основният убиец.Третата основна причина за смъртта в ЕС са болестите на дихателната система, които са убили 442 100 души през 2015 г. (8% от всички смъртни случаи в ЕС).Значителен дял от смъртните случаи в ЕС се дължат и на злополуки и други външни причини - 230 000 смъртни случая, заболявания на храносмилателната система - почти 219 000 смъртни случая, психични и поведенчески заболявания като деменция - 214 500 смъртни случая, заболявания на нервната система, включително болестта на Алцхаймер - 213 000 смъртни случая, 4%.За да се направи добро сравнение между държавите, абсолютният брой смъртни случаи в държавите-членки се приспособява към размера и структурата на населението.С 1660 смъртни случая на 100 000 жители България има най-висока смъртност в ЕС през 2015 г. Следват Румъния (1530 г.), Унгария (1500 г.), Литва (1490 г.), Латвия (1489 г.), Хърватия (1430 г.) и Словакия (1390).В противоположния край на скалата, тоест с най-ниска смъртност в държавите-членки на ЕС е Франция - с 859 смъртни случаи на 100 000 жители, следвана от Испания - 873, Италия - 901, Швеция - 927 и Люксембург - 930 души.Смъртните случаи са средно 1036 смъртни случая на 100 000 жители в ЕС през 2015 г., показва .", "date": "2018.03.15", "title": "България е водеща в Европа по смъртност"}
{"url": "https://news.bg/world/siriyskata-armiya-kontrolira-70-ot-iztochna-guta.html", "text": "Сирийският режим и съюзниците му са поели контрол над повече от 2/3 от Източна Гута край Дамаск. Това съобщава Сирийският център за наблюдение на човешките права, информира АФП.\"Режимът контролира повече от 70% от обсадената Източна Гута\", поясниха от центъра.В същото време организацията съобщи, че сирийската армия е превзела ключов град в южния джоб Източна Гута, след като ислямските бунтовници са се изтеглили.\"Ройтерс\" информира, позовавайки се на центъра, че 12 500 души са напуснали Източна Гута.", "date": "2018.03.15", "title": "Сирийската армия контролира 70% от Източна Гута"}
{"url": "https://news.bg/int-politics/sasht-udariha-rusiya-s-novi-sanktsii-1.html", "text": "САЩ обявиха нови санкции срещу 19 руски физически лица и 5 руски компании и руски специални служби (Федералната служба за сигурност (ФСБ), Главното разузнавателно управление (ГРУ) и руското разузнаване).Това става ясно от изявление на американското финансово министерство. Новите санкции са свързани с вмешателство и злонамерени кибератаки срещу американския изборен процес, съобщават световните осведомителни агенции.Общо 14 физически лица, които са част от въпросните руски служби и компании, също са били добавени към санкциите на американското финансово министерство. ФСБ и ГРУ, срещу които вече бяха наложени санкции, влизат в допълнителния санкционен списък. В отделен списък попаднаха шестима служители на тези руски служби, които Вашингтон смята за отговорни за атаката с вируса NotPetya. Сред ударените от разширените американски санкции е и руският милиардер Евгений Пригожин, известен като \"готвача на Путин\", заради връзките му с Агенцията за интернет проучвания (той е неин основател), която беше обвинена в използване на фалшиви акаунти в социалните мрежи, за да повлияе на американските президентски избори през 2016 г. Някои от имената, включени в разширените санкции, съвпадат с онези в списъка с 13 руснаци, на които наскоро специалният прокурор Робърт Мюлър повдигна обвинения заради намеса в американските избори. Американският президент Доналд Тръмп подписа закона \"За противодействие на противниците на Америка чрез санкции\" (CAATSA) през август 2017 г., след като Конгресът на САЩ прие мерки в отговор на твърденията, че Русия се е опитала да повлияе на американските президентски избори през 2016 г.През януари администрацията на Тръмп започна налагането на нови санкции съгласно CAATSA във връзка със значителни транзакции в отбранителния и разузнавателния сектор на Русия.", "date": "2018.03.15", "title": "САЩ удариха Русия с нови санкции"}
{"url": "https://news.bg/world/rusiya-unishtozhila-novichoka-s-pomoshtta-na-sasht-oshte-prez-90-te-na-xx-vek.html", "text": "Всички запаси от химическия агент новичок са унищожени с помощта на САЩ. Това заяви руският експерт Игор Никулин, предаде Асошиейтед прес.Великобритания обвини Москва, че е използвала новичок за отравянето на бившия руски двоен агент Сергей Скрипал и дъщеря му в град Солсбъри по-рано този месец. Лондон взе решение да експулсира 23-ма руски дипломати. Москва се закани да отговори.Никулин поясни, че САЩ са финансирали програмата за унищожение на запасите от новичок в изследователски обект в Узбекистан в края на 90-те години на XX век. Обектът в Нукус е използван от СССР за разработване на химически оръжия.Никулин, който в миналото е съветвал ООН, каза пред РИА Новости, че \"американците също са взели част от оборудването за производство на газа на американска територия\".През септември 2017 г. Русия обяви, че e унищожила запасите от химически оръжия.Но заместник-министърът на външните работи на Русия Сергей Рябков заяви, че нито Русия, нито СССР са имали програма за производство на новичок.Междувременно говорителят на Кремъл Дмитрий Песков съобщи, че руският президент Владимир Путин е свикал заседание на Съвета за национална сигурност за обсъждане на напрежението с Великобритания.Според Песков участниците са изразили голяма тревога от деструктивната и провокативна позиция на британската страна.Руският външен министър Сергей Лавров заяви, че Великобритания отказва да предостави доказателствa на Москва. Той обвини британското правителство, че напада Русия, за да отвлечени вниманието от тежките преговори за Брекзит.В същото време генералният секретар на НАТО Йенс Столтенберг съобщи, че Великобритания не е поискала задействане на член 5 от Вашингтонския договор за колективна отбрана в отговор на действията на Русия. Той подчерта, че е необходим пропорционален и примерен отговор.", "date": "2018.03.15", "title": "Русия унищожила новичока с помощта на САЩ още през 90-те на XX век"}
{"url": "https://news.bg/education/154-predlozheniya-za-inovatsii-v-uchilishtata-sa-postapili-v-mon.html", "text": "В Министерството на образованието и науката постъпиха 154 нови предложения за иновации в 153 училища за учебната 2018/2019, съобщиха от МОН.Предложенията са от 68 общини и 70 населени места. Най-голям е броят на подадените училищни проекти от област Пловдив /24/, Бургас /19/ и София-град /16/. До 15 април 2018 г. Комисията за иновативните училища ще оцени всички постъпили училищни проекти.Най-висок е процентът на предлаганите иновации, свързани с нови методи на преподаване. Предложенията за промяна засягат и организацията и/или съдържанието на обучението в училище. Голяма част от одобрените миналата година иновативни училища имат възможност за разширяване на обхвата на иновативния процес и иновативната дейност през следващата учебна година. Те могат да включват различни ученици или випуски, както и нова, различна иновация от вече одобрените програми.Най-често срещаните иновативни проекти от началните училища имат възпитателен характер. Те са свързани с екологични училищни инициативи. Обхващат дейности, които развиват креативните умения чрез изкуства. Целта е да се повиши интереса към четенето сред малките ученици.В проектите, подадени от средните и основни училища, иновацията се изразява в новаторски методи за обучение в различни учебни предмети. Сугестопедичните методи на преподаване и учене също са предпочитани сред основните и средни училища.Профилираните гимназии се стремят към повишаване уменията на преподавателите по чужди езици, както и към методите на преподаване и организацията на учебните часове. Бинарните уроци и интердисциплинарното проектно-базирано обучение са често срещани в проектите от профилираните гимназия.Предложенията за професионалните гимназии целят децата да имат ранното кариерно ориентиране и да добият приложим професионален опит. Споделянето на опит и знания сред учениците от различни класове също е често срещано.Често срещани са иновациите, които включват повишаване на компютърната грамотност, подобряване на материалната база /осигуряване на компютърни зали, дидактическо оборудване/, активно и интензивно IT обучение на учениците от основните училища и гимназиите.", "date": "2018.03.15", "title": "154 предложения за иновации в училищата са постъпили в МОН"}
