{"url": "https://news.bg/world/sadat-v-haga-razsledva-venetsuela-i-filipinite-za-prestapleniya-sreshtu-chovechestvoto.html", "text": "Международният наказателен съд в Хага започна разследване срещу Венецуела и Филипините по подозрения за извършване на престъпления срещу човечеството, предаде Дойче веле.Днес главният прокурор на съда Фату Бенсуда заяви, че следи внимателно двете държави от 2016 г. След внимателна проверка на информация за престъпления от компетенцията на съда, тя е започнала предварително разследване по всеки отделен случай.Бенсуда уточни, че разполага с информация за жестоко отношение към противници на президента на Венецуела Николас Мадуро по време на протестите, както и след задържането на участници в тях.През ноември 2017 г. отстранената главна прокурорка на Венецуела - Луиза Ортега, призова съда в Хага да разследва случаите на убийства и изтезания, извършени от властите в страната. По думите й, срещу гражданите се упражнява системна агресия.По отношение на Филипините е предприето разследване заради обявената от президента Родриго Дутерте война срещу търговията с наркотици. Преди около 10 месеца филипински адвокат сезира Хага с информация, че около 8000 души са станали жертви на кампанията.Дутерте, който управлява от 2016 г., възложи на силите за сигурност да бъдат безкомпромисни към наркодилърите и открито се обяви за физическото им унищожаване.", "date": "2018.02.08", "title": "Съдът в Хага разследва Венецуела и Филипините за престъпления срещу човечеството"}
{"url": "https://news.bg/world/belgiyskiyat-sad-tryabva-da-opravdae-salah-abdeslam-obyavi-advokatat-mu.html", "text": "Салах Абдеслам, единственият оцелял заподозрян за терористичните нападения в Париж през 2015 г., трябва да бъде оправдан по обвиненията в опит за убийство при престрелка с полицията в Брюксел през 2016 г. заради процедурни грешки.Това заяви адвокатът на обвиняемия Свен Мари, цитиран от \"Ройтерс\".Мари каза пред белгийски съд, че основната грешка на прокуратурата е използването на френски език вместо холандски. Според него това е реален проблем, който опорочава процеса.Белгия е разделена лингвистично на холандскоговорящи в северната част и френскоговорящи в южната част. Изборът на език на съдебни дела, както и в политиката, се основава на сложна мрежа от юридически текстове.Прокуратурата в Белгия обвини 28-годишния Абдеслам в опит за убийство по време на престрелка в Брюксел дни преди да бъде арестуван. Държавното обвинение поиска 20 г. затвор.Той трябва да се изправи и пред съда във Франция заради нападението в Париж през 2015 г., при което загинаха 130 души.Абдеслам отказваше да отговори на въпросите на съдията на старта на процеса в Брюксел в понеделник, а също така отказа да се яви на днешното заседание.", "date": "2018.02.08", "title": "Белгийският съд трябва да оправдае Салах Абдеслам, обяви адвокатът му"}
{"url": "https://news.bg/crime/ima-podozreniya-za-porachitelya-na-otvlichaneto-na-adrian-zlatkov.html", "text": "Има данни за още хора, които са свързани със случая с . Това потвърди главния прокурор Сотир Цацаров в коментар пред журналисти. По думите на Сотир Цацаров има поръчител и \"има съответните подозрения\".По повод решението на съда да освободи  задържани преди 72 часа по случая, Цацаров посочи, че такива случаи се доказват трудно и до този момент е положен огромен труд по събирането на информация. Главният прокурор отказа да коментира решението на съда с думите: \"За съда или добро или нищо. Благодаря на всички колеги, които работят и продължават да работят по случая.\"Ивайло Борисов и другите трима са или помагачи, или са част от изпълнителния апарат, обясни Сотир Цацаров.По темата за главният прокурор информира, че със случая се е наложило да разпише прокуратурата в Елин Пелин да се заеме с досъдебното производство, тъй като адвокатите на задържаните са поискали отвод в Ихтиман. Сотир Цацаров увери, че се работи по случая и органите на реда ще се справят.По другата тема от деня - , главният прокурор призова Корнелия Нинова да заяви искане по официалния ред. ", "date": "2018.02.08", "title": "Има подозрения за поръчителя на отвличането на Адриан Златков"}
{"url": "https://news.bg/crime/prokuraturata-razsledva-smartta-na-4-godishnoto-dete-ot-vratsa.html", "text": "Прокуратурата разследва смъртта на 4-годишното дете от Враца. Детето почина след усложнение от грип във врачанската болница. Информацията е потвърдена и от МБАЛ \"Христо Ботев\", и от Регионалната здравна инспекция (РЗИ) във Враца.\"Започна да вдига температура и при нас тук. Единствените симптоми бяха, че трепери цялото\", разказва пред НоваТВ д-р Саид Дауд. Детето пристигнало с майка си снощи в медицинския център, защото вдигнало температура. Майката обяснила, че е изкарало грип преди няколко дни.Детето е изпаднало в безсъзнание и било откарано в спешно отделение. После е преместено в реанимация, но лекарите не успели да се преборят за живота му. От болницата отказват коментар.\"Има образувана прокурорска проверка и няма да даваме информация\", коментира медицинският директор д-р Кети Ценова.От прокуратурата потвърдиха, че е започнало досъдебно производство, а яснота по случая ще има след аутопсията. Хората в града са притеснени, защото не могат да си обяснят случилото се.", "date": "2018.02.08", "title": "Прокуратурата разследва смъртта на 4-годишното дете от Враца"}
{"url": "https://news.bg/int-politics/navalni-razkri-vrazki-mezhdu-kremal-i-priblizhen-na-tramp.html", "text": "Лидерът на руската опозиция Алексей Навални публикува видео разследване, в което твърди, че руският олигарх Олег Дерипаска е действал като посредник между бившия шеф на предизборния щаб на американския президент Доналд Тръмп - Пол Манафорт, и руският вицепремиер Сергей Приходко, съобщава \"Асошиейтед прес\".Пол Манафорт, който беше шеф на предизборния щаб на Тръмп в средата на 2016 г., е заподозрян, че е предложил информация за предизборната кампания на свързания с Кремъл олигарх Олег Дерипаска. Офертата беше видяна във Вашингтон като доказателство за предполагаемата намеса на Русия в американските президентски избори, в които Тръмп излезе победител.В разследването си Навални посочва, че е открил следата във видеоклип, публикуван в социалните мрежи от жена, самоопределила се като \"секс ловкиня\", на което видео са заснети Дерипаска и руският вицепремиер Сергей Приходко на борда на яхта през август 2016 г.През юли 2016 г. Манафорт е предлагал тайни информации на Дерипаска за напредъка на предизборната кампания на Тръмп по имейл, разкриха още през миналата година американските медии.Разследването на Навални твърди, че кадрите от срещата на Дерипаска с Приходко на яхтата, който от повече от две десетилетия е външнополитически съветник на висшето руско държавно ръководство, доказват ролята на олигарха като канал между предизборния щаб на Тръмп и Кремъл.\"Това е така, защото тези тайни информации всъщност са били за Путин, Кремъл, Федералната служба за сигурност (ФСБ)\", обяснява Навални във видеото.\"Дерипаска просто предава, като агент, тази информация на Путин. Той в крайна сметка е много приближен до Путин\", добавя опозиционния лидер.Централната избирателна комисия не разреши на Навални да участва в президентските избори през следващия месец, в които Путин се очаква безпроблемно да спечели четвърти мандат.", "date": "2018.02.08", "title": "Навални разкри връзки между Кремъл и приближен на Тръмп"}
{"url": "https://news.bg/crime/mvr-izyasnyava-koy-e-shofiral-avtomobil-na-nso.html", "text": "По повод множество запитвания от медии, Пресцентърът на МВР уточнява, че в хода на полицейска операция, в района на НДК снощи е извършена проверка на автомобил на НСО, обслужвал охранявано лице.Директорът на СДВР старши комисар Ивайло Иванов е разпоредил проверка, която да изясни всички обстоятелства по случая.Според изнесена от медии информация, патрулки на столично РУ преследвали кола на НСО на Десислава Радева, защото автомобилът не се подчинил на стоп палка.", "date": "2018.02.08", "title": "МВР изяснява кой е шофирал автомобил на НСО"}
{"url": "https://news.bg/world/rumaniya-nay-zasegnata-ot-robotite-v-es.html", "text": "Румъния е най-засегнатата страна в ЕС, когато стане въпрос за броя на работниците, които са пред риск да бъдат заменени от роботи в бъдеще. Над 60% от работните места са заплашени от технологиите, съобщава румънският бизнес сайт business-review.eu.Изследване на европейския институт Bruegel, цитирано от румънския всекидневник Adevarul, показва, че през 2013 г. в Румъния е имала най-много работни места, които могат да бъдат автоматизирани в бъдеще. Румъния е следвана от държави като Хърватия, Португалия, България, Гърция, Италия и Испания. На другия край са Великобритания и Швейцария.Жените ще бъдат засегнати много по-силно от автоматизацията, според изследване на PwC, публикувано от Световния икономически форум. Работниците с по-висока образователна степен могат да бъдат ударени по-силно и дори по-рано от другите, но тези с ниска квалификация ще бъдат изложени на по-дългосрочен риск.Първата вълна на автоматизация, която се предвижда да настъпи през следващите 2-3 г., най-вече ще засегне финансовите и професионалните услуги.Автоматизацията ще продължи да се разпространява с втора вълна, докато третата вълна ще бъде в средата на 30-те години на XXI век, когато по-сложни технологии като безпилотни автомобили и роботи ще окажат по-значително влияние върху индустриите, включително в областта на транспорта, медицинската помощ и образованието.", "date": "2018.02.08", "title": "Румъния най-засегната от роботите в ЕС"}
{"url": "https://news.bg/world/lavrov-opitite-na-sasht-za-kontrol-nad-rusiya-sa-obrecheni-na-proval.html", "text": "Външният министър на Русия Сергей Лавров обяви, че САЩ няма да успеят в опитите си да контролират Русия, информират агенции.Той заклейми подетата от Вашингтон \"антируска кампания\" и подчерта, че целта на Вашингтон е да превърне Русия в страна под американски контрол.\"Такива опити са обречени на провал\", категоричен е Лавров.Според него опитите за изолиране на Русия, за пожертване на принципите й и разрешаване на проблемите на САЩ за сметка на Москва няма да проработят.Междувременно говорителят на руското външно министерство Мария Захарова заяви, че военното присъствие на САЩ в Сирия представлява \"сериозно предизвикателство\" за единството и териториалната цялост на страната.", "date": "2018.02.08", "title": "Лавров: Опитите на САЩ за контрол над Русия са обречени на провал"}
{"url": "https://news.bg/crime/dadoha-na-sad-glavniya-arhitekt-na-asenovgrad-za-koruptsiya.html", "text": "Окръжна прокуратура-Пловдив внесе в съда обвинителен акт спрямо 60-годишния Константин Атанасов - главен архитект на Асеновград. Атанасов е обвинен за корупция. През ноември миналата година прокуратурата свали обвиненията срещу Атанасов, но впоследствие ги възобнови.Атанасов е обвинен, че през ноември 2016 г., в Асеновград в качеството си на главен архитект на общината, е поискал от С.Б.- управител на банков офис подкуп. Атанасов искал 10 хил. лв.На 10 декември на среща в Пловдив архитектът взел 8 000 лева, като парите са му били предадени от обвиняемия Митко З., за да съгласува идеен проект за реконструкция и преустройство на бивш хотел в Асеновград в \"многофункционална сграда със смесено предназначение\". Деянието е извършено с изнудване, посредством злоупотреба със служебното положение.63-годишният Митко е обвинен за това, че за времето от края на месец ноември 2016 г. до 10 декември 2016 г., в Асеновград и в Пловдив е помагал в престъплението и умишлено е улеснил обвиняемия архитект да приеме парите.По делото са били разпитани свидетели, назначени експертизи, иззети веществени доказателства и документи. Съдът наложи на двамата мъже мярка за неотклонение \"гаранция\" в размер на 5 000 лева. И на двамата е забранено да напускат пределите на България.Припомняме, главният архитект на Асеновград Константин Атанасов беше задържан при  в града. Срещу него бяха повдигнати . Впоследствие прокуратурата свали обвиненията срещу него. ", "date": "2018.02.08", "title": "Дадоха на съд главния архитект на Асеновград за корупция"}
{"url": "https://news.bg/world/sasht-sa-nay-tiranichnata-i-zhestoka-darzhava-v-sveta-obyavi-iran.html", "text": "САЩ са най-тираничната и жестока държава в света.Тази словесна атака поде върховният лидер на Иран аятолах Али Хаменеи, съобщават израелски медии.Хаменеи подчерта, че Вашингтон стои зад създаването на терористичната организация ДАЕШ (\"Ислямска държава\")., написа Хаменеи в \"Туитър\".Върховният лидер на Ислямската република посочи като примери за упражняваната от САЩ тирания 70-годишното потисничество над палестинския народ и подкрепата за кланетата и репресирането на гражданите на Йемен.\"\", изтъкна още Хаменеи.", "date": "2018.02.08", "title": "САЩ са най-тираничната и жестока държава в света, обяви Иран"}
{"url": "https://news.bg/int-politics/internet-giganti-zovat-kongresa-na-sasht-da-blokira-otmyanata-na-neutralnostta-na-internet.html", "text": "Асоциация, представляваща интернет гигантите Google, Facebook и др. интернет компании подкрепи блокиране от страна на Конгреса на САЩ на решението на администрацията на американския президент Доналд Тръмп да отмени неутралността на интернет.Демократите в Сената на САЩ заявиха през миналия месец, че имат подкрепата на 50 сенатори от 100-местната камара за отмяна, като за мнозинство им трябва само още един глас.Асоциацията, която също така представлява Amazon, Microsoft и много други компании, посочи в писмо до лидерите на Сената, че тя подкрепя усилията му за обръщане на решението, но също така призова за законодателно решение, за да не се допуска отмяна на неутралността на интернет.\"Интернет индустрията призовава Конгреса да реализира постоянно законодателно решение\", се настоява в писмото, което е било видяно от \"Ройтерс\".Над 20 щатски главни прокурори заведоха съдебно дело срещу решението на Федералната комисия по комуникации (FCC) за отмяна на неутралността на интернет, която беше урегулирана през 2015 г. и която забранява на доставчиците на интернет услуги да блокират или спират интернет съдържание или да предлагат платени бързи интернет линии.", "date": "2018.02.08", "title": "Интернет гиганти зоват Конгреса на САЩ да блокира отмяната на неутралността на интернет"}
{"url": "https://news.bg/world/blizo-sedmitsa-ruski-korab-sas-127-patnitsi-e-blokiran-ot-ledeni-blokove-kray-yaponiya.html", "text": "Руски кораб, превозващ 127 пътници е блокиран от лед с дни край бреговете на Япония. Корабът, \"Игор Фарудинов\" е отплавал от Курилските острови до полуострова Сахалин на тихоокеанското крайбрежие на Русия, когато е блокиран от 3-4 метрови ледени блокове, съобщава местната администрация на Сахалин в изявление, цитирано от ABCNews.Няма непосредствена опасност за пътниците, коментира директорът на корабната компания, който управлява ферибота, като отбеляза, че има достатъчно храна и вода на борда и достатъчно количество гориво за една седмица.\"Пътниците са снабдени с всичко, от което се нуждаят\", допълва директорът на компанията Сергей Кондрашин, според изявлението на регионалната администрация.Не е ясно колко дни корабът е хванат в капан, но е напуснал пристанището понеделник, а плаването обикновено отнема ден и все още е в леден капан.Администрацията се надява корабът да бъде освободен през следващите няколко часа и да пристигне в Сахалин до петък сутринта. Капитанът е опитен и подобни инциденти са се случвали и в предишни години, съобщават от администрацията\"Вече си пробиват път през леда, опитвайки се да стигнат до чисти води. Както показват сателитните снимки, не им остава още много път за изминаване\", обяснява Кондрашин. Регионалното министерство на транспорта на Сахалин допълва, че е в контакт с екипажа и ако условия се влошат, ледоразбивач от руското пристанище Владивосток е в готовност да помогне.", "date": "2018.02.08", "title": "Близо седмица руски кораб със 127 пътници е блокиран от ледени блокове край Япония"}
{"url": "https://news.bg/world/nyamam-smartfon-prizna-putin.html", "text": "Президентът на Русия Владимир Путин заяви, че все още няма смартфон, съобщава АФП.Агенцията припомня, че през миналата година Путин разкри, че няма интерес да се присъединява към някоя социална мрежа в интернет.Путин направи коментара по време на среща с учени и академици. Той отговори на реч на Михаил Ковалчук, ръководител на института за ядрени изследвания \"Курчатов\". Руският лидер е на посещение в Сибир преди президентските избори на 18 март.\"\", подчерта Путин, разсмивайки присъстващите. Той отговори на коментар на Ковалчук, че \"всеки има смартфон в джоба си\".65-годишният лидер и преди е споменавал, че избягва технологиите. През 2005 г. той обяви, че няма мобилен телефон и изрази безпокойство относно съдържанието в интернет. По време на среща с ученици през 2017 г. Путин заяви пред тях, че почти не използва интернет, след като бе запитан дали посещава социални мрежи.Практически не използвам това, отбеляза руският държавник по отношение на интернет, допълвайки, че подчинените му са онлайн.През миналата година Путин каза, че интернетът е \"специален проект на ЦРУ\" и \"почти порнография\".", "date": "2018.02.08", "title": "Нямам смартфон, призна Путин"}
{"url": "https://news.bg/politics/zaharieva-obsadi-brekzit-s-avstriya.html", "text": "Българското председателство на Съвета на ЕС и ключовите теми от европейския дневен ред са във фокуса на среща във Виена между вицепремиера Екатерина Захариева и австрийския федерален министър по европейските въпроси, културата, изкуството и медиите Гернот Блюмел.Захариева и Блюмел обсъдиха Брекзит, следващата Многогодишна финансова рамка на Съюза, темата с миграцията и опазването на външните граници на ЕС.\"Благодаря на Австрия за заявената подкрепа за присъединяване на България към Шенгенското пространство. Страната ни отдавна е готова за членство в Шенген и ще разчитаме на вашата подкрепа и в бъдеще\", коментира Захариева.Българският министър отбеляза последователните усилия на правителството ни за приемането на България в \"чакалнята на еврозоната\". Имаме стабилен икономически ръст от 4%, безработицата е само 6%, допълни тя.По време на срещата си Захариева и Блюмел изразиха задоволство от съвместната работа на България и Австрия по темата за европейската перспектива на Западните Балкани и общото виждане, че тя е единствената възможност за стабилност и просперитет в региона. Този основен приоритет Българското председателство ще бъде продължен от Австрия, която поема поста през втората половина на 2018г., увери от своя страна Гернот Блюмел.\"Има осезаема позитивна тенденция по отношение на европейската перспектива на Западните Балкани\", отбеляза Екатерина Захариева. Тя допълни, че част от държавите са по-напреднали в този процес и посочи като пример Черна гора и Сърбия. Черна гора има сериозен напредък, отворила е 32 преговорни глави и временно е затворила три.Сърбия също напредва, като към момента е отворила 12 глави, като две от тях са временно затворени, допълни вицепремиерът. Захариева изрази надежда, че Албания и Република Македония могат да получат препоръка за започване на преговори през настоящата година.", "date": "2018.02.08", "title": "Захариева обсъди Брекзит с Австрия"}
{"url": "https://news.bg/society/ska-keler-na-protesta-za-pirin-zastavame-na-vasha-strana.html", "text": "Природозащитници излязоха за 8 път, за да протестират срещу изграждането на втори лифт на Банско. Те искат да бъде променен планът за управление на национален парк \"Пирин\".Природозащитниците продължават да искат и оставката на екоминистъра Нено Димов.Плакатите, които носят са \"Жив е Алеко. Долу Цеко\", \"Спаси Пирин. Оставка\", \"Защитете \"защитената\" българска природа - Странджа, Пирин, Рила, Витоша, Българка\", \"ДСБ иска оставката на правителството\".Скандирания \"оставка\" и \" мафия\" огласи карето на властта.Протестът посрещна бегачите, които за една седмица прекосиха България щафетно с послания за защита на парк \"Пирин\". Те заявиха, че бягането е било трудно, но каузата си струва.Евродепутатът Ска Келер от групата на Зелените в ЕП се присъедини към протеста.Тя заяви, че е страхотно да се видят толкова хора, които застават зад своята природа и справедливостта.\"От Брюксел нося посланието: Ние заставаме на ваша страна\", категорична беше Келер. Ние няма да отвърнем очи, за да предотвратим това, добави евродепутатът.Тя уточни, че това не е атака срещу страната, а борба за правата ни. \"Продължавайте да се борите за победа\", завърши Келер.\"Европа е с нас\", скандираха след думите й екозащитниците. Природозащитниците блокираха за кратко кръстовището пред Министерски съвет.", "date": "2018.02.08", "title": "Ска Келер на протеста за Пирин: Заставаме на ваша страна"}
{"url": "https://news.bg/world/moskva-doktrinata-na-sasht-mozhe-da-ponizhi-praga-za-izpolzvane-na-yadreni-orazhiya.html", "text": "Високопоставен дипломат на Русия предупреди, че плановете на Вашингтон за модернизиране на ядрения си арсенал могат да понижат прага за използване на ядрени оръжия, информира АП.Заместник-министърът на външните работи Сергей Рябков подчерта, че новата ядрена доктрина на САЩ директно подкопава и дори унищожава стратегическата стабилност.В публикувания през миналата седмица американски документ се твърди, че руската стратегия подчертава потенциалната принуда и военното използване на ядрени оръжия. В доктрината на САЩ се призовава страната да използва нови ядрени бойни глави с по-малка експлозивна сила.Рябков отхвърли твърденията на САЩ за намеренията на Русия като безпочвени.Той предупреди, че САЩ могат да възприемат перспективата да се използват ядрени бойни глави с по-малка експлозивна сила като бойно оръжие в ограничен конфликт, което драматично ще понижи прага за използване на оръжия за масово унищожение.", "date": "2018.02.08", "title": "Москва: Доктрината на САЩ може да понижи прага за използване на ядрени оръжия"}
{"url": "https://news.bg/world/mvnr-pita-london-osvobodeni-li-sa-balgarski-robi-ot-ferma-v-kornuol.html", "text": "Посолството на Република България в Лондон е отправило запитване до британските власти по повод информацията във вестник \"Дейли Мейл\", че при операция на органите на реда в Корнуол е разкрита ферма, в която са работили като \"бели роби\" около 200 имигранти от България, Румъния, Полша и Литва. До момента не е получен отговор.\"Това със сигурност е една от най-големите операции, в които сме участвали\", цитира британските власти \"Ройтерс\".Полицията е арестувала трима души, заподозрени в поробване на 200 мигранти във ферма цветя в Корнуол. Акцията е наречена една от най-големите срещу съвременната търговия с роби, коментира Пол Кофи, говорител на британския орган за борба с робството The Gangmasters and Abuse Authority, които от миналата година имат полицейски правомощия, за разследване на подобни случаи.Работниците, най-вече мъже от Литва, Румъния и България, към момента получават помощ от благотворителни организации, съобщава местната полиция. Работниците, които коментира, че са поробени и искат помощ, ще получат консултации, правни и имиграционни съвети и жилища, според Катрин Тейлър от благотворителната организация \"Спасение\".\"Жизненоважно е всички жертви да имат достъп до безопасна и поддържаща среда и да получат помощта, от която толкова се нуждаят и заслужават\", допълва Тейлър.Най-малко 13 000 души са жертви на принудителен труд, сексуална експлоатация и домашно робство, според британското правителство, но полицията твърди, че жертвите вероятно са много повече.Британската полиция засилва усилията си за разследване на случаи на трафик и съвременно робство с повече от 500 текущи операции, коментира Националната агенция по престъпността, известна като британското ФБР. ", "date": "2018.02.08", "title": "МВнР пита Лондон, освободени ли са български \"роби\" от ферма в Корнуол"}
{"url": "https://news.bg/world/skopie-otpusna-71-5-mln-evro-za-zhp-liniyata-do-balgariya.html", "text": "Правителството в Македония одобри да се отпуснат 71.5 млн. евро за изграждането на третата част от жп линията от България. Става въпрос за отсечката от Крива Паланка до граничния пункт Деве Баир/Гюешево, предаде Нова.В официално съобщение се посочва, че Министерският съвет на западната ни съседка е одобрил Секторната оперативна програма за транспорт 2014-2020 в рамките на ИПА 2. Чрез програмата Македония подсигурява общо 127.2 млн. евро. 108.1 млн. евро от тези пари са от ИПА 2, а 19.1 млн. евро са отпуснати от държавния бюджет на страната.Според съобщението средствата ще се използват за изграждането на жп линии, пътища и техническа помощ.", "date": "2018.02.08", "title": "Скопие отпусна 71.5 млн. евро за жп линията до България"}
{"url": "https://news.bg/health/zavisheni-stoynosti-na-mangan-vav-vodata-na-2-gradski-cheshmi-v-montana.html", "text": "Регионалната инспекция по околната среда и водите в Монтана информира, че водата от две обществени чешми в областния град е негодна за пиене.Става въпрос за чешмите на \"Славейков\" и \"Монтанензиум\", предаде Фокус.При извършването на лабораторен анализ на водата от тези чешми е установено, че във водата има завишени нива на манган. Допустимата норма на литър е 50 мг, а във водата от чешмите е отчетено съответно 72 мг и 65 мг на литър.До началото на следващата седмица община Монтана трябва да постави на чешмите табели, които да предупредят хората да не пият от водата.", "date": "2018.02.08", "title": "Завишени стойности на манган във водата на 2 градски чешми в Монтана"}
{"url": "https://news.bg/crime/dumata-invalid-otpadna-ot-zakona.html", "text": "Думата \"инвалид\" официално отпадна от закона, съобщава БНТ. С гласуваните на второ четене промени в Закона за държавните такси думата \"инвалид\" отпада от законодателството ни. Промените бяха предложени от БСП.Новият израз, които ще замести използваното до сега \"инвалид\", е \"човек с увреждания\". Това решение налага промени в редица закони.Вносителите на промените в закона смятат, че това ще улесни социалната интеграция на хората с увреждания. Освен това тази промяна ще допринесе за справяне със стереотипното мислене за тях като неспособни.Депутатът от \"Обединени патриоти\" Павел Шопов намира решението за безсмислено. Според него то няма да доведе до реална промяна. Шопов не вижда обида в думата \"инвалид\". Никой не трябва да се засяга от \"инвалид\", изтъкна народният представител", "date": "2018.02.08", "title": "Думата \"инвалид\" отпадна от закона"}
{"url": "https://news.bg/world/ucheni-ot-25-darzhavi-simulirat-misiya-na-mars-v-omanskata-pustinya.html", "text": "Учени от 25 държави симулират мисия на Марс в пустиня в Оман, съобщава АП.Повече от 200 експерти ще прекарат четири седмици на подобен като условията на Марс терен за тестване на технологии, които в бъдеще могат да бъдат използвани по време на мисия на Червената планета.Мястото е в южната част на Оман, близо до границите с Йемен и Саудитска Арабия.Пустинята е в провинция Дофар. Малко животни и растения оцеляват в нея, тъй като температурата достига 51 градуса по Целзий.Базата \"Оман-Марс\" е голям комплекс (2,4 тона), който е обграден от контейнери, превърнати в лаборатории и жилищни помещения.", "date": "2018.02.08", "title": "Учени от 25 държави симулират мисия на Марс в оманската пустиня"}
{"url": "https://news.bg/int-politics/iran-pomaga-za-izgrazhdane-na-kibersposobnostite-na-hizbula.html", "text": "Международният институт за стратегически изследвания - IISS публикува кибер доклад за 1-7 февруари 2018. Организацията е световен лидер в областта на глобалната сигурност, политически риск и военни конфликти.IISS е основана през 1958 г. в Обединеното кралство с фокус върху ядреното възпиране и контрол върху въоръженията. Днес тя е известна и с \"Военния баланс\" - годишна оценка на въоръжените сили на страните и с високопоставените си срещи за сигурност, включително диалога IISS Shangri-La.В самият доклад са разгледани национални законодателства и политика, международна политика, военни, частен сектор, междуправителствени нарушения и цифрови права.Национални законодателства и политикаДържавният секретар на САЩ Рекс Тилърсън е предложил ново бюро за киберпространството и цифровата икономика в Държавния департамент. Тилърсън е критикуван за премахването на предишното звено, отговарящо за кибердипломация, а през януари законодателите в Камарата на представителите приеха законодателство, за да го възстановят.Американският сенат обсъжда законопроект, известен като Закона CLOUD, който ще създаде правна рамка за правоприлагащите органи за достъп до данни, съхранени в чужбина.Националният център за киберсигурност в Обединеното кралство публикува доклад за ефективността на своята програма за активна киберзащита. Около 54 млн. кибератаки от ниско ниво са осуетени през 2017 г.Парламентаристите от Обединеното кралство посещават Вашингтон, питат американски технологични компании за политическите и обществени последици от фалшивите новини и дезинформация на социалните медийни платформи.Влиза в сила австралийски закон за заблуждаващи нарушения на данни.Пакистанската агенция за борба с тероризма стартира приложение, което ще позволи на гражданите да съобщават онлайн за екстремистко съдържание.Индийското правителство предприема стъпки за регулиране на обмена на криптовалути.Иран подкрепя амбицията на Хизбула за укрепване на киберспособностите им, като осигурява обучение и сътрудничество по кибероперации.Международна политикаВодената от Обединеното кралство международна операция по правоприлагане с участието на Европол прекрати разпространението на Luminosity Link, популярен дистанционен инструмент за хакерство, който бе на разположение за продажба за 30 паунда.Испания екстрадира Петър Левашов, руски спамър, в САЩ. Решението завършва едногодишната битка между САЩ и Русия за екстрадицията му.ВоенниГодишно учение на НАТО Crossed Swords е проведено в Латвия. Учението включва участници от 15 държави, включващи атаки срещу военни части и критична информационна инфраструктура.Шведските въоръжени сили ще засилят способността си да извършват операции в киберпространството.Австралийските отбранителни сили създават нови разузнавателно-отбранителни сигнали и киберкомандване.Официални представители на отбраната в Тайланд обсъждат политиката на военните за киберсигурност, включително възможността за създаване на команден център за киберотбрана. Министерството на отбраната планира да наеме 1 000 служители по киберсигурност.Американската оперативна отбрана и киберкомандването - централата на Съвместната служба на отбранителните информационни мрежи - достигна пълния си оперативен капацитет.Частен секторБазираният във Вашингтон бизнес съвет САЩ-Китай издаде доклад, който установява, че с китайският закон за киберсигурност бизнеса е по-уязвим за кибератаки.YouTube ще маркира видеоклипове от доставчици на новини, които получават държавно финансиране. Политиката първоначално ще засегне само потребителите в САЩ.Китайската Интернет компания Tencent, собственикът на WeChat, направи кратко проучване на кредитна система за потребителите.Междуравителствени нарушенияНорвежката служба за полицейска сигурност заяви, че руски операции за разузнаване и влияние представляват сериозна заплаха за националната сигурност на страната.Хакери пробиха електронната поща на регионален клон на централната банка на Китай, като я използваха, за да изпратят имейл за регулиране на биткойн.Говорител на американското министерство за вътрешна сигурност коментира, че руските хакери са проникнали в регистрационните списъци на няколко американски щати преди президентските избори през 2016 г.Хакери, свързвани с руската военна разузнавателна агенция, са набелязали американски контрагенти в областта на отбраната с фишинг схема.Националната здравна служба на Обединеното кралство продължава да е уязвима за кибератаки. Хакери, свързвани с иранското правителство, са започнали фишинг кампания срещу израелски ядрени учени.Цифрови праваПравителство в Чад е възстановило достъпа до Интернет услуги след дълъг период на рестрикции. ", "date": "2018.02.08", "title": "Иран помага за изграждане на киберспособностите на Хизбула"}
{"url": "https://news.bg/world/kotka-sprya-dvizhenieto-na-vlakovete-na-tsentralnata-gara-v-tel-aviv.html", "text": "Движението на влаковете на централната гара на Тел Авив бе временно спряно заради избягала котка. Четириногата любимка се отскубнала от клетката си на път към ветеринара, съобщи израелската телевизия \"Решет 13\", цитирана от РИА Новости.Според телевизията, председателката на една израелска организация за защита на правата на животните Яел Аркин водила котката си Гури на ветеринар. В района на централната станция \"Савидор Мерказ\" животното успяло да избяга и да се скрие в траншеите на железния път.Стопанката на Гури се обърнала към министъра на транспорта на Израел - Ираел Кацу с молба за помощ да бъде открит питомеца. Министърът от своя страна потърсил помощта шефа на националната железопътна компания \"Ракевет Израел\" Шахар Аялон, който наредил на обслужващите станцията да предприемат всички необходими усилия за спасяването на котката.Издирването на Гури е завършило в началото на тази седмица, когато сътрудник на службата за сигурност на станцията заедно с ловец на котки открили котешките следи. Движението на влаковете било временно спряно, за да може котката да бъде заловена и върната на нейната стопанка, се казва в съобщението.След успешната операция котката се сдобила и с второ име - Израел, в чест на министъра, който спасил живота й.", "date": "2018.02.08", "title": "Котка спря движението на влаковете на централната гара в Тел Авив"}
{"url": "https://news.bg/int-politics/tselta-na-sasht-v-siriya-e-zagrabvane-na-ikonomicheski-aktivi-ubedena-rusiya.html", "text": "Военното министерство на Русия обяви, че крайната цел на САЩ в Сирия не е борбата срещу терористичната групировка ДАЕШ (\"Ислямска държава\"), а да заграби икономически активи. Това съобщава руската новинарска агенция \"Интерфакс\", цитирайки висш служител от руското военно министерство.От ведомството допълват също така, че сирийските бойци, ударени от ръководената от САЩ коалиция, не са съгласували предварително разузнавателните си дейности с Русия.Вчера САЩ съобщиха, че са извършили удари срещу проправителствени сили при самоотбрана, след като те са атакували щаб квартирата на Сирийските демократични сили (СДС), която е разположена на река Ефрат. САЩ обявиха, че са убили повече от 100 души при контраудара си.", "date": "2018.02.08", "title": "Целта на САЩ в Сирия е заграбване на икономически активи, убедена Русия"}
{"url": "https://news.bg/crime/gerb-predadoha-istanbulskata-konventsiya-na-konstitutsionniya-sad.html", "text": "От ГЕРБ внесоха в Конституционния съд искане за тълкувателно решение на Истанбулската конвенция. \"Внесохме искаме до КС, с което искаме съдът да даде становище относно съответствието на т.н Истанбулска конвенция с Конституцията на РБ\", изтъкна председателя на правната комисия Данаил Кирилов. Кирил заедно с народния представител от ГЕРБ Тома Биков внесоха заедно искането.Данаил Кирилов обясни, че под искането са подписани общо 75 народни представители - председателят на политическата им група Цветан Цветанов и още 74 депутати. Той акцентира, че заедно с искането са внесени и сериозен обем приложения, които включват преписката по законопроекта за ратификация в НС, 8 доклада, които са били изработени в последните 4 години, финансирани по Норвежкия механизъм, които представляват анализ и оценка на възможността за прилагане на Истанбулската конвенция в българското право и за необходимите стъпки за прилагането й.\"Първо сме анализирали всички отрицателни становища след това сме дали и нашите аргументи \"за\". Смятаме, че с това искане максимално изчерпателно сме представили проблемът и ситуацията пред конституционните съдии, разяснили сме споровете свързани с понятията, които касаят взаимодействието с Конституцията. Смятаме, че КС с решение ще даде най-обективната правна експертиза и заключение за това дали Истанбулската конвенция съответства на конституцията.\" Това заяви Кирилов пред сградата на Конституционния съд.Конституцията и законодателят е казал, че е възможен преглед за конституционосъобразност тогава, когато международният договор е подписан, но още не е ратифициран от законодателния орган, акцентира Кирилов.\"Действително реалните варианти са два. КС да приеме, че конвенцията съответства на Конституцията т. е е допустима ратификацията. Вторият вариант е обратния - да се приеме, че конвенцията съществено противоречи на основни принципи в конституцията и в българското обективно право\", обясни председателят на правната комисия и добави, че съобразно това кои от тези варианти ще се случи, ГЕРБ ще съобрази по-нататъшното си правно поведение.\"В никакъв случаи не искаме да коментираме на този етап бъдещи евентуални хипотетични промени в конституцията. Това е един следващ въпрос, които зависи от много обстоятелства, включително зависи от съгласието и консенсуса в парламента\", категоричен е Кирилов.Тома Биков пък обясни пред журналисти политическата цел на внесеното искане.\"Политическата цел на това, че сезираме КС, е да гарантираме пред българското общество, първо че Конституцията ще се пази, а нашето разбиране е, че българската конституция е един от основните защитници на традиционните ценности и на християнския културен фундамент на българското общество. И в този смисъл нашата цел е да гарантираме на обществото, че тези ценности ще бъдат не просто съхранявани, но и пазени от нас\", заяви Биков. Той добави, че заради това ГЕРБ са изслушали всички аргументи и \"за\", и \"против\", и крайните, и умерените.Ако бъде прието искането, се очаква конституционните съдии да излязат с тълкувателно решение от 3 до 5 месеца.Припомняме, след като ратификацията на Исатнбулската конвенция мина през и стигна до Народното събрание се разрази , но и сред политическите партии.  ратификацията, като дадоха заявка и  Само няколко дни след като заявиха това, . Позицията на БСП Да организира референдум се закани и лидерът на ВМРО Красимир Каракачанов.Президентът Румен Радев също се обяви срещу ратификацията и я нарече \"зле написан закон\".", "date": "2018.02.08", "title": "ГЕРБ предадоха Истанбулската конвенция на Конституционния съд"}
{"url": "https://news.bg/world/tsik-obyavi-ofitsialnite-kandidati-za-prezident-na-rusiya.html", "text": "Централната избирателна комисия на Русия приключи процеса по регистрация на кандидатите за президент на страната, съобщава ТАСС.За най-висшия държавен пост в държавата ще се борят осем кандидати - един независим и седем, издигнати от партии.В избирателната бюлетина кандидатите са подредени по азбучен ред. Бюлетината за вота на 18 март ще изглежда така:В битката ще участват Сергей Николаевич Бабурин (\"Руски общонароден съюз\"); Павел Грудинин от Комунистическата партия; лидерът на либералдемократите Владимир Жириновски; Владимир Путин; Ксения Собчак (\"Гражданска инициатива\"); Максим Сурайкин (\"Комунисти на Русия\"); Борис Титов (Партия на ръста) и Григорий Явлинский (\"Яблоко\").Независимите кандидати трябваше до 31 януари да внесат в ЦИК между 300 и 315 хиляди подписа, а издигнатите от партии - между 100 и 105 хил. подписа.Според социологическо проучване на Всеруския център за изследване на общественото мнение (ВЦИОМ) 79,3% от руснаците ще гласуват на изборите.", "date": "2018.02.08", "title": "ЦИК обяви официалните кандидати за президент на Русия"}
{"url": "https://news.bg/finance/mariya-filipova-e-noviyat-predsedatel-na-darzhavnata-komisiya-po-hazarta.html", "text": "Мария Филипова e новият председател на Държавната комисия по хазарта. Тя встъпва в длъжност, считано от днес, съобщиха от Министерството на финансита.Заповедта за нейното назначаване е на министъра на финансите Владислав Горанов.Мария Филипова притежава образователно-квалификационна степен \"магистър\" по специалността \"Право\".Била е юрист в Агенцията за приватизация и следприватизационен контрол, в Министерството на правосъдието и в Министерството на финансите. Владее английски език.Заемащият длъжността до този момент Огнемир Митев е освободен по взаимно съгласие.", "date": "2018.02.08", "title": "Мария Филипова e новият председател на Държавната комисия по хазарта"}
{"url": "https://news.bg/world/tramp-nyama-da-se-uspokoim-dokato-ne-smazhem-islyamska-darzhava.html", "text": "Американският президент Доналд Тръмп обяви по време на Националната молитвена закуска във Вашингтон, че САЩ никога няма да се успокоят, докато не нанесат пълен разгром на ДАЕШ (\"Ислямска държава\"), съобщават агенции.Той подчерта, че повечето от работата в битката срещу ДАЕШ е свършена, тъй като \"почти 100%\" от контролираната от групировката територия в Ирак и Сирия е освободена, но предупреди, че остава много работа.Тръмп също обвини Иран, Северна Корея, Венецуела и Куба, че репресират народите си и че САЩ подкрепят всички хора, които \"страдат\" от тези режими.", "date": "2018.02.08", "title": "Тръмп: Няма да се успокоим, докато не смажем „Ислямска държава”"}
{"url": "https://news.bg/crime/tsatsarov-onevini-dans-za-dokumentite-v-kmeta-na-septemvri.html", "text": "Документите на ДАНС, открити на нощното шкафче на кмета на Септември Марин Рачев, са преминали през прокуратурата и МВР. Трябва да погледнем в нашия си двор. Това заяви в коментар пред медиите главният прокурор Сотир Цацаров.Припомняме, БСП поискаха днес обяснение от ДАНС как техни документи са стигнали до кмета на община Септември - проверката показа, че копията от тези документи са извадени от ДАНС и са преминали през МВР и прокуратурата. Това са сезиращи справки по повод купуване гласове на миналите избори. Подозренията трябва да се насочват в нашия двори и МВР, не към ДАНС, заяви Цацаров.Притеснителното е, това, че срещу тези кметове или такъв тип кметове е имало сигнали както от прокуратурата, така и от полицията, но не е отреагирано или е отреагирано неточно, стана ясно от думите му.Цацаров отрече да има списък с кметове, срещу които се работи. Не бива да се мисли, че се работи по списък или ПР-програма, работи се по данни, подадени от ДАНС, каза той.Относно акцията срещу кмета на Септември Цацаров каза: \"Това показва още веднъж тезата, че модела Спецпрокуратура с компетентност е по-успешен от местни органи. Това се случва не само в Пазарджик\".Припомняме, зрелищната акция в община Септември бе първата операция на новата комисия за противодействие на корупцията съвместно със специализираната прокуратура. В нея са участвали над 100 служители на прокуратурата, на антикорупционната комисия. Включени са и служители от Бюрото за защита насвидетели.", "date": "2018.02.08", "title": "Цацаров оневини ДАНС за документите в кмета на Септември "}
{"url": "https://news.bg/comments/nepalnoleten-prebil-zhena-ami-da-go-otklonim.html", "text": "15-годишен жител на ромска махала в Дупница нападнал, направил опит да изнасили, наръгал с нож и пребил 46-годишна жена в дома й. Искал да утоли \"сексуалните си страсти\". Жената, с опасност за живота, била спешно транспортирана в Пирогов, а незадоволеният нападател се скрил на тавана си. Но полицията работила по \"горещи следи\" и открила побойника за негова, а и за наша, изненада. Сега непълнолетният е задържан за вече 72 часа, с постановление на прокуратурата.Това общо-взето е сюжетът на последното засега подобно деяние (да не казваме престъпление, рано е) на непълнолетен. Моментът е интересен, защото тази жестокост се случва точно когато тече общественото обсъждане на проекта на Закона за отклоняване от наказателно производство и налагане на възпитателни мерки на непълнолетни лица. То скоро ще свърши. Дали аргументите на специалисти и неправителствени организации (част от които звучат логично) ще бъдат взети под внимание е рано да се каже.Този проект има малко по-дълга история. Тъкмо да го заобсъждат през 2016-а година, правителството подаде оставка и работата по него замря. Но с новия мандат, и с известни перифрази на старите текстове, документът отново е предложен за дискусия.Да си представим какво би се случило с 15-годишния жител на ромска махала, ако този закон бъде приет във вида, в който е в момента. Ако съдим по заглавието \"Закон за отклоняване от наказателно производство и налагане на възпитателни мерки на непълнолетни лица\", въпросният младеж трябва бъде \"отклонен\", а не подведен по наказателна отговорност и с него да се занимае Националната служба за наказателна подкрепа към Министерството на правосъдието. Веднага ще му се приложат възпитателни мерки под формата на медиация. Процедурата предвижда да се постигне споразумение между непълнолетния и пострадалия. Тя трябва да въздейства върху извършителя за \"обезщетяване на нанесените вреди, причинени от противоправното му деяние\". Свиква се Семеен съвет, с който се разработва индивидуален план за възпитателни мерки, съобразен с потребностите на \"детето\", с неговите възможности и мнение. В Дупнишкия случай ефективността от подобен \"семеен съвет\" е подозрителна, като имаме предвид, че отговорното родителство при някои етнически малцинства е много рядко явление. А наказателни мерки срещу безотговорните родители не се предвиждат.Твърде възможно е обаче, предвид тежкото състояние на жертвата, \"възпитателните мерки\" да са от по-сериозен характер и непълнолетният да попадне в ръцете на специализиран състав на районния съд (какъвто проектът предвижда да бъде създаден). Тогава, с цялата си тежест, Законът ще се приложи от съдии, прокурори, разследващи органи и полицейски служители, които притежават специализирани познания за детското развитие и работата с деца. В проекта не е уточнено как ще бъде осигурен този ресурс от специалисти, които освен всичко друго, трябва да разбират и от детско развитие, но това са подробности. В резултат от работата на този специализиран екип е възможно непълнолетният да бъде предупреден или настанен във възпитателно училище-интернат с изпитателен срок до 6 месеца. Предполага се, че в този \"дълъг\" период ще му бъдат приложени всички хуманни мерки за осъзнаване на деянието. Не е изключено дори да излезе оттам напълно превъзпитан и осъзнал се.Ако трябва да говорим сериозно обаче, хората, които работят в тази сфера, са основателно притеснени. Според мненията на адвокати, служители на Комисии за борба с противообществените прояви на малолетни и непълнолетни, отделите за закрила на детето, социалните служби (тоест на хората с опит) изключването на малолетните от проекта е грешка, която би довела до ръст на престъпленията точно в тази възраст. Превенцията също не е предмет на внимание в документа, а ако ще изключваме от наказателна отговорност лицата до 14 години, явно ще се разчита основно на нея. Вярно е, че в много случаи сега действащите структури са неефективни. Доказателство за това е, че и в момента в интернатите съжителстват деца, които са извършили сериозни деяния с такива, които са откраднали сладолед. Вярно е и че въпреки уж съвместните действия на представители на няколко институции - правосъдно, социално, просветно министерства, Агенция за закрила на детето и стотици знайни и незнайни НПО-та, ефект от възпитателните мерки няма.Разбира се, хубаво е да вярваме, че децата са невинни и не осъзнават сериозността на извършеното от тях (поне до 14-годишна възраст), но покрай призивите за хуманизъм, пропускаме факта, че това не ги закриля срещу въздействието на не толкова невинното им обкръжение.Дали перифразирането на стари текстове и замяната на едни комисии със служби ще промени нещо? Едва ли. Колкото семейните съвети ще са ефективна форма за въздействие върху непълнолетните извършители. Малолетните не ги закачаме. Те са невинни по презумпция. Тях ще ги превентираме с психолози, социални работници, логопеди, ще ударят по едно рамо и родителите им. Да не говорим за екипите, които обикалят училищата да се борят с агресията и да обясняват за вредата от алкохола и наркотиците. На практика всички се борят с насилието. Да се чуди човек, откъде се появяват младежи като 15-годишния, който едва не уби жена.", "date": "2018.02.08", "title": "Непълнолетен пребил жена? Ами да го \"отклоним\"!"}
{"url": "https://news.bg/curious/hranata-mozhe-da-povliyae-na-razprostranenieto-na-raka.html", "text": "Налице са все повече доказателства, че храната в чинията ви може да промени разрастването и разпространението на рака. Това обявиха учени от Университета в Кейбридж, цитирани от британските медии.Изследванията върху животни, публикувани в сп. Nature, са показали, че туморите на гърдата са забавили развитието си без хранителното вещество аспарагин. Това вещество се намира в любимите на кулинарите аспержи, както и в домашните птици, морски дарове и много други храни.В бъдеще учените се надяват да се възползват от \"кулинарните зависимости\" на рака, за да подобрят лечението.Аспарагинът е аминокиселина, като името му е производно от аспержите.Проучването, проведено от Института за изследване на рака към Университета в Кеймбридж, е било извършено върху мишки с агресивна форма на рак на гърдата. Обикновено те ще умрат след няколко седмици, когато туморът се разпространи в цялото тяло.Ала когато мишките са били захранвани с диета, в която е имало ниско количество аспарагин, или са им давани лекарства, които блокират аспарагина, тогава туморът не е успявал да се разрасне.През миналата година учените от Университета в Глазгоу показаха, че неутрализирането на аминокиселините серин и глицин е забавило развитието на лимфома и рак на червата.\"Виждаме нарастващи доказателства, че специфични видове рак са пристрастени към определени компоненти от нашата диета. В бъдеще чрез промяна на диетата на пациент или чрез използване на лекарства, които променят начина, по който туморните клетки могат да имат достъп до тези хранителни вещества, се надяваме да подобрим резултатите от терапията\", изтъква един от авторите на изследването.", "date": "2018.02.08", "title": "Храната може да повлияе на разпространението на рака"}
{"url": "https://news.bg/crime/oshte-edin-ot-naglite-iska-predsrochno-svoboda.html", "text": "Разглеждат искане за условно предсрочно освобождаване от Даниел Димитров - Релето, осъден по делото \"Наглите\".Димитров от \"Наглите\" стана известен и с искането си през 2010 г. за промяна на мярката му за неотклонение \"задържане под стража\" в по-лека, заради , защото трябвало да му бъдат извадени 12 зъба.Припомняме, на първото заседание след лятото на 2011 г. по делото \"Наглите\" Даниел Димитров - Данчо Релето, припадна, малко преди да бъде доведен в съдебната зала. Линейка на бърза помощ дойде пред сградата на Съдебната палата, за да прегледа подсъдимия.След извършения преглед от Спешна медицина са установили, че Релето може да участва в процеса. Пред градските съдии обаче той продължи да твърди, че му е лошо, боли го главата, вие му се свят и му се повръща. Защитата на Данчо Релето поиска делото да бъде отложено, тъй като подсъдимият не се чувства добре. Искането за предсрочно освобождаване на Даниел Димитров се разглежда утре.Припомняме, януари тази година, Софийски градски съд остави в затвора Любомир Димитров, с прякор Гребеца, и не уважи искането му за предсрочно освобождаване. Съдът разгледа делото на Любомир Димитров - Гребеца - член на групата \"Наглите\" за . Гребеца поиска освобождаване за остатъка от наложеното му наказание.От затворническата администрация съобщиха, че присъдата е 8 г. и 28 дни . Не са налице достатъчно данни за поправяне на лицето, съобщиха още от затворническата администрация.Според становища, изчетени от прокурор, . Не се установяват доказателства за поправяне на лицето. Все още са налични проблемни зони.  все още ролята. Работата за постигане не целите на наказанието трябва да продължи, смятат магистратите.Любомир Димитров заяви, че  е в затвора.", "date": "2018.02.08", "title": "Още един от \"Наглите\" иска предсрочно свобода"}
{"url": "https://news.bg/politics/borisov-naznachi-zam-kmet-na-kostinbrod-za-zam-ministar-na-turizma.html", "text": "Премиерът Борисов назначи Любен Кънчев за заместник-министър на туризма.Министър-председателят Бойко Борисов освободи по негова молба Милко Теофилов като заместник-министър на туризма, считано от 15 февруари.Любен Кънчев е магистър по френска филология от СУ \"Св. Климент Охридски\", има и втора специалност \"Български език и литература\".Над 30 години е работил на различни позиции в БНТ. От 2012 г. е заместник-кмет в община Костинброд с ресори образование, култура, социални дейности, спорт и туризъм.", "date": "2018.02.08", "title": "Борисов назначи зам.-кмет на Костинброд за зам.-министър на туризма"}
{"url": "https://news.bg/crime/uslovna-prisada-za-ukrivane-na-avtomobili-na-stoynost-nad-200-hil-leva.html", "text": "По споразумение на Районна прокуратура-Стара Загора е осъден 44-годишния Димо Д., за укриване на 4 автомобила на стойност над 200 хил. лева.От януари 2016 г. до 25 октомври 2017 г., в Стара Загора, в условията на продължавано престъпление, с цел да набави за себе си имотна облага укрил чужда движима вещ - лек автомобил марка \"Нисан -Х Трейл\", собственост на дружество със седалище в София, на стойност 58 793 лева, и спомогнал да бъдат отчуждени чужди движими вещи - лек автомобил марка \"Ленд Ровер\", собственост на украински гражданин, на стойност 54 350 лева, лек автомобил марка \"Ауди\" А4\", собственост на неустановено по делото лице , на стойност 44 420 лева, лек автомобил марка \"Мазда CХ-5\", собственост на дружество със седалище в гр.София, на стойност 50 553 лева, като всички автомобили на обща стойност 208 116 лева, за които знаел, че са придобити от другиго чрез престъпление, като укривателството е в големи размери.По споразумение, постигнато между прокурор от Районна прокуратура-Стара Загора и защитникът на обвиняемия, одобрено от Районен съд-Стара Загора, на Димо Д. е наложено наказание \"лишаване от свобода\" за срок от две години условно с четири години изпитателен срок.Веществените доказателства по делото - 4 броя леки автомобили е постановено да бъдат върнати на правоимащите физически и юридически лица. Автомобилът, чийто собственик не е установен ще бъде отнет в полза на държавата, ако в 5-годишен срок от изземването му не бъде потърсен.Определението на съда има характер на влязла в сила присъда и не подлежи на обжалване.", "date": "2018.02.08", "title": "Условна присъда за укриване на автомобили на стойност над 200 хил. лева"}
{"url": "https://news.bg/crime/torinoto-izleze-ot-aresta.html", "text": "Софийският апелативен съд освободи от ареста Ивайло Борисов - Ториното, съобщи БНР. Пуснати от ареста са и другите трима обвиняеми Мартин Марков, Георги Джамбазов Здравка Стефанова.И четиримата обвиняеми се обявиха за невинни.Ивайло Борисов, Георги Джамбазов Здравка Стефанова са с определени гаранции от по 10 000 лв, а Мартин Марков е с гаранция от 5 000 лв.Доводът на съда беше, че няма достатъчно доказателства за съпричастността на четиримата към отвличането на Адриан Златков.Прокуратурата обаче призова съда да вземе предвид, че законодателят е приравнил по тежест отвличането с умишленото убийство.Адвокатите обаче оспорваха, че на лице са достатъчно доказателства, за да се сметне, че обвинените са съпричастни към отвличането.Припомняме, на 2 февруари Софийски градски съд наложи най-тежката мярка за неотклонение \"задържане под стража\" на задържаните за отвличането на сина на бизнесмена Тони Златков - Адриан.Здравка Стефанова, Ивайло Борисов - Ториното, Мартин Марков и Георги Джамбазов останаха в ареста до днес.Те бяха арестувани след . Миналата седмица стана ясно, че на тримата обвиняеми, освен Ториното, е предлагано да станат защитени свидетели в Швейцария. Тогава Ивайло Борисов заяви, че Мартин Марков му е споделил, че главният секретар на МВР е искал от него да \"натопи\" Ториното в замяна на защита в Швейцария. Според прокуратурата, Борисов и шофьорът му Мартин Марков са осигурили две коли, с които е осъществено отвличането, а другите двама са набавили сръбските SIM карти, с които са водени преговорите с бащата на младежа.Георги Джамбазов и приятелката му Здравка Стефанова са преминали границата със Сърбия в момента, в който са активирани SIM картите.Ториното е сочен за дясна ръка на Златомир Иванов - Баретата.25-годишният  в края на месец август 2017 година. Той е син на Тони Златков, който се занимава с продажба и лизинг на луксозни коли. След 11 дни в плен и , Адриан беше освободен.Не следва след 5 месеца разследване лица да бъдат задържани само на база на една докладна записка. Това заяви адвокатът на Ивайло Борисов Мариана Тодорова. След делото Тодорова коментира със сдържано неодобрение, че въпреки, че съдът е преценил, че не е налице обосновано предположение за участието на клиента й в случая, както той, така и останалите задържани са освободени под парична гаранция и с мярка за неотклонение.Тодорова подчерта, че след месеци на разследване името на клиента й се появява за първи път при задържането му. Освен това съдът не е преценил като обосновано да се прави обиск и на дома му.Съставът на съда прие, че няма общност на умисъла, а обвиненията не може да се опират на анализ на оперативни докладни, посочи Тодорова.", "date": "2018.02.08", "title": "Ториното излезе от ареста"}
{"url": "https://news.bg/crime/zadarzhaha-shofyor-za-32-kilograma-ekstazi-na-kalotina.html", "text": "Окръжна прокуратура - София внася искане за мярка за неотклонение \"Задържане под стража\" за шофьор, превозвал 32 килограма екстази. Л.И. от с. Устрен, обл. Кърджали е задържан по обвинение за контрабанда на наркотични вещества в големи размери.Вечерта на 4 февруари на Митнически пункт - Калотина, трасе \"Входящи товарни автомобили\", от Р Сърбия пристигнал товарен автомобил с турска регистрация, управляван от български гражданин - Л.И., и с втори шофьор - турски гражданин. Камионът превозвал цветя от Холандия до Турция.По време на рентгенова проверка е била забелязана необичайна плътност между товара. Митническите служители открили 16 пакета с идентичен вид и тегло по около 2 кг всеки, съдържащи жълто-кафява кристална маса. Извършената лабораторна експертиза е установила, че въпросното вещество е MDMA (екстази) - наркотик от амфетаминовата група.Разследването по случая продължава.", "date": "2018.02.08", "title": "Задържаха шофьор за 32 килограма екстази на Калотина"}
{"url": "https://news.bg/crime/otkriha-orazhie-narkotitsi-i-avtomobil-i-mototsiklet-pri-operatsiya-v-lovech.html", "text": "Оръжие, наркотици и издирвани моторни превозни средства са открити при полицейска операция. Операцията е проведена на 6 февруари, след съгласувани действия на криминалисти на ОДМВР - Плевен и Ловеч са претърсени няколко адреса на територията на област Ловеч. От къща в село Изворче и апартамент в Ловеч, обитавани от 39-годишен мъж, били намерени 2.8 г бяло кристално прахообразно вещество, реагирало при извършения полеви тест на метамфетамин.Пак оттам били иззети боен пистолет \"Макаров\" със заличени серийни номера, с монтирана муфа на цевта за поставяне на заглушител, в комплект с пълнител и боен патрон; гладкоцевна ловна пушка, без сериен номер; 17 ловни патрона; стъклена колба, съдържаща бяло кристално прахообразно вещество. В двора на къщата полицаите проверили и паркиран лек автомобил \"БМВ\", който се оказало, че е обявен за издирване. В гараж на същия имот е установен кросов мотоциклет \"Априля - 125\", без поставен регистрационен номер. При извършената справка било установено, че той е обявен за издирване в ШИС с държава инициатор Република Италия и шенгенски идентификатор от 2009 година като предмет на престъпление.Двете моторни превозни средства са иззети от служители на РУ - Ловеч. Изготвените експертизи сочат, че иззетите оръжия са огнестрелни по смисъла на закона и са годни да произвеждат изстрел с иззетите към тях боеприпаси.Работата по документирането на случая продължава под ръководството на прокуратурата.", "date": "2018.02.08", "title": "Откриха оръжие, наркотици и автомобил и мотоциклет при операция в Ловеч"}
{"url": "https://news.bg/crime/kradtsite-defilirat-v-selo-gorna-mitropoliya.html", "text": "Жителите на плевенското село Горна Митрополия недоволстват срещу зачестилите набези и бездействието на властите, съобщи bTV. Крадците са заснети на камери, но няма задържани.Само за последните два месеца маскираните крадци са влезли в 80 магазина. Според данните на полицията кражби е имало само в 4 магазина.От полицията смятат, че групата е \"гастролираща\". Според местните, лицата, заснети да крадат, са известни и са от района. Издирването на извършителите продължава.В Горна Митрополия живеят 1500 души. Полицейски екип обикаля по график. Жителите на селото не искат частна охрана, тъй като си плащат данъците.По-рано през деня изпълнителният директор на индустриален клъстер \"Сигурност\" Татяна Иванова и депутатът от ГЕРБ Маноил Манев обсъждаха дали частните охранители могат да свършат работата на МВР.Припомняме, според промените в Закона за частна охранителна дейност има възможност цяло населено място да наеме частна охрана.От  да наложи вето на Закона, приет на 18 януари 2018 г. Мотивите им са, че той противоречи с правото на Европейския съюз, не е минал нужното обсъждане, а въвежда прекомерни и ненужни регулаторни мерки.Основното мнение сред политиците, които оспорват промените в този закон са, че се въвеждат т.нар. \"частни армии\".Според депутата от ГЕРБ Маноил Манев 30% от селата в Старозагорска област, например, имат договори за охрана с частни охранители. Сега законодателно се дава възможност тези договори да се сключват не от отделни хора, а от общината - с пари от бюджета ѝ.Манев твърди, че това не означава абдикация на държавата, тъй като в случая става дума за охранителна дейност, а не за разкриване на престъпления. \"Преди години имаше СОД към МВР, но беше закрита по \"много интересен начин\", припомни той.От охранителния бизнес смятат, че има свръхрегулация. \"Частните охранителни компании доставят бизнес услуга \"сигурност\" - тя е специфична, тъй като се извършва на определени обекти и служителите носят оръжие\", коментира Татяна Иванова.Припомняме, жителите на село Мечка от години се чувстват безпомощни пред наглостта на крадците. Преди година от МВР като отговор на високата битова престъпност в някои региони  как да слагат белезници.", "date": "2018.02.08", "title": "Крадците \"дефилират\" в село Горна Митрополия"}
{"url": "https://news.bg/crime/obviniha-dvama-ot-tsiganite-nahvarlili-se-varhu-politsai-v-ihtiman.html", "text": "Районната прокуратура в Ихтиман повдигна обвинения спрямо двама цигани за това, че са нанасяли удари на полицаи. Ромите са обвинени и за това, че удряйки униформените, те са възпрепятствали изпълнението на служебните им задължения.От прокуратурата заявиха, че по случая вече са проведени издирвания. Разследването стигнало до извода, че двамата обвинени несъмнено са извършили престъпленията, за които са обвинени.Според обвинението на 6 февруари, между 17.20 и 17.40 часа, обвиняемият М. Д. е извършил непристойни действия, грубо нарушаващи обществения ред и изразяващи явно неуважение към обществото. Той оказал съпротива срещу полицейски служител, изпълнявал задълженията си по опазване на обществения ред. Циганинът дърпал и скъсал униформата на младши автоконтрольор - полицейски служител в управлението в Ихтиман, след което нанесъл удари в лицето му. Престъплението било извършено с изключителна дързост.Вторият обвинен - бащата на първия, е обвинен за това, че по същото време и на същото място употребил сила спрямо полицейски служител. По време на инцидента той го дърпал за униформата, скъсал пагоните и джоба й и му нанесъл удар в лицето. С действията си той целял да осуети извършването на полицейска проверка на сина му.Двамата обвиняеми - В. Р. и М. Д., са задържани за срок до 72 часа. Предстои прокуратурата да поиска двамата да бъдат задържани за постоянно. Работата по случая продължава.Вътрешният министър Валентин Радев изрази подкрепа за атакуваните в Ихтиман полицаи. В парламента той обясни, че служителите на реда са защитени от закона. \"Аз също съм възмутен, не може така\", сподели Радев. \"И ние, обществото трябва да свикнем - никой да не си позволява да посяга на длъжностно лице, защото те са тези хора, които да въвеждат ред\", подчерта силовият министър и добави: \"Върху тях като се посяга, се посяга върху държавността\".Припомняме, по-рано днес започна спецакция на полицията в ромската махала в Ихтиман. От МВР посочват, че акцията е насочена срещу криминалния контингент, както и с цел недопускане на ескалация на напрежение в района.До тези спешните действия на полицията се стигна, след като вчера  при изпълняването на служебните им задължения. Полицаите преследвали шофьор, който криволичел по пътя. Водачът обаче избягал. Като установили автомобила, полицаите били нападнати, за да може нарушителят да се укрие.По-рано днес шефът на Районното управление в Ихтиман Лъчезар Колев заяви, че и преди е имало подобно ситуации в ромската махала, но никога не се е стигало до чак такава агресия.", "date": "2018.02.08", "title": "Обвиниха двама от циганите, нахвърлили се върху полицаи в Ихтиман"}
{"url": "https://news.bg/disasters/opustoshitelna-bolest-po-pshenitsata-grozi-velikobritaniya-i-evropa.html", "text": "Опустошителна болест, която атакува ечемика и пшеницата - най-масово отглежданите посеви в света - може да се появи отново във Великобритания, алармират учени, цитирани от \"Ройтерс\".Над 80 процента от 57 сорта пшеница, тествани във Великобритания, са податливи на щама на ръжда по стъблото, който е бил открит в заразено растение в Съфолк през 2013 г., първият път, когато болестта се е появила отново от 1955 г. насам, уточни тя.Същият щам е поразил пшеницата в Етиопия и е предизвикал по-малки зарази в Швеция, Дания и Германия през 2013 г.Тези епидемии, както и заразата във Великобритания, са \"предупредителен знак\" за предприемане на незабавни действия, подчертава Даян Сондърс, растителен патолог и водещ автор на проучването.Ръждата може да опустоши пшеницата, източник на прехрана и препитание за повече от 1 млрд. души в развиващите се страни, показват данните на Организацията за прехрана и земеделие на ООН (ФАО).Ръждата може да унищожи 70 процента или повече от реколтата, превръщайки здраво изглеждащо растение, което е на няколко седмици от жътва, в черни стъбла и смачкани зърна.Рисковете, породени от ръждата по пшеницата, нарастват, като съвременните варианти на гъбичките стават все по-опасни, като имат способността да се адаптират към по-високите температури на планетата, предупреждават от ФАО.Развъждането на сортове пшеница, които са резистентни на болестта, е от ключово значение за контрола на заразата, а това може да отнеме много време, изтъква Даян Сондърс.\"Дори ако имаме резистентна пшенична линия днес, която тъкмо разработихме, ще са необходими 10 години, за да бъде разпространена на пазара\", обясни ученият.\"Налице е изключително слаба резистентност в рамките на нашите сортове пшеница и ако имаме зараза днес, тя би била доста опустошителна\", подчерта още тя.", "date": "2018.02.08", "title": "Опустошителна болест по пшеницата грози Великобритания и Европа"}
{"url": "https://news.bg/world/kanada-e-nay-obrazovanata-darzhava-v-sveta.html", "text": "Всяка година висшите учебни заведения в САЩ са на челни позиции в класациите с най-добрите университети в света. От 10-те най-добри университета в света 8 са в САЩ. Но въпреки че в Съединените щати се намират най-добрите образователни институции, Организацията за икономическо сътрудничество и развитие (ОИСР) поставя САЩ на шесто място по ниво на образование, съобщава CNBC.Според проучването, в което е включен процентът на хората на възраст между 25 и 64 г., които са завършили някакво образование над средното, Канада е най-образованата страна в света.Организацията отбелязва, че над 56% от канадците са завършили някакво образование над средното. По време на Световния икономически форум в Давос през 2016 г. премиерът на Канада Джъстин Трюдо заяви, че образованието на канадците е най-големият ресурс на държавата.Останалите девет най-образовани държави в света са: Американски официални данни показват, че около 33% от гражданите на САЩ имат най-малко бакалавърска степен.", "date": "2018.02.08", "title": "Канада е най-образованата държава в света"}
{"url": "https://news.bg/world/ep-poiska-zadalbochena-otsenka-na-smyanata-mezhdu-lyatno-i-zimno-chasove-vreme.html", "text": "Европейският парламент призова за оценка на смяната между лятно и зимно часове време, информират от пресцентъра на законодателния орган.Евродепутатите приеха резолюция, в която призовават за задълбочена оценка на настоящата смяна между зимно и лятно часово време и ревизия на режима, ако е необходимо.Резолюцията беше приета с 384 гласа \"за\", срещу 153 \"против\" и 12 \"въздържал се\".Граждански инициативи и петиции показаха, че хората се притесняват относно последиците за здравето от смяната на времето, която се случва два пъти годишно, през уикенда на последната седмица на март и октомври. Евродепутатите намират, че множество проучвания не са успели да достигнат до заключителен резултат, но от друга страна има индикации за негативни последици за човешкото здраве, се допълва в съобщението.Евродепутатите призовават Европейската комисия да направи задълбочена оценка на Директивата на ЕП и Съвета относно разпоредби за лятното часово време и ако е нужно, да изготви предложение за ревизия.Настоящата Директива на ЕП и Съвета относно разпоредби за лятното часово време, която влезе в сила през 2011 г., предвижда хармонизирана дата и час за началото и края на лятното часово време в целия ЕС с цел да се спомогне за ефективното функциониране на вътрешния пазар.\"\", каза евродепутатът Момчил Неков.\"Според някои оценки, българинът пести годишно едва между 60 стотинки и левче от тази промяна\", допълни той и продължи: \"Според сектор \"Здравеопазване\" обаче рисковете от катастрофи и здравословни последици са в пъти по-големи. В Европейския съюз ефектът от негативните тенденции се равнява на 131 милиарда евро. Статистиката у нас сочи, че в дните след превъртането на стрелките повикванията към \"Бърза помощ\" нарастват с 12%, а инфарктите - със 75 %\".\"Време е Европейската комисия в най-кратки срокове да промени директивата за лятното часово време\", призова българският евродепутат.", "date": "2018.02.08", "title": "ЕП поиска задълбочена оценка на смяната между лятно и зимно часове време"}
{"url": "https://news.bg/society/ekoinspektsiyata-v-ruse-proveri-peshteri-za-gabi.html", "text": "Експерти от Регионалната инспекция по околната среда и водите в Русе провериха сигнал за отглеждането на гъби в замърсени пещери, съобщи БНР.При проверката се установява, че пещерите са изкуствено създадени за нуждите на дружеството. В два от подземните складове служителите на екоинспекцията намират отпадъци от пластмасови опаковки.От гъбозавода коментираха проверката. Според производителите тези пещери отдавна се използват само за отпадъци и нямат нищо общо с производствените помещения, както и с местообитания на растителни и животински видове.Все пак на дружеството е дадено предписание да почисти замърсените терени. Това трябва да стане в срок до две седмици, а събраните отпадъци трябва да се предадат на лица, притежаващи съответните разрешителни.Предстои последващ контрол за спазване на предписанията.", "date": "2018.02.08", "title": "Екоинспекцията в Русе провери пещери за гъби"}
{"url": "https://news.bg/politics/ot-mo-vrachvat-zapovedi-za-izvezhdane-ot-vedomstveni-zhilishta.html", "text": "От военното министерство връчват заповеди за извеждане от ведомствени жилища на военни, които не са на активна служба. При някои случаи става въпрос за нарушения, при други казуси от министерството нямат решение, съобщи БНР.Законът няма как да има ретроградно действие, става ясно от думите на депутата Христо Гаджев. Той постави във военната комисия пред министър Красимир Каракачанов въпроса с изземването на имоти от военни, които дълго са живели в тях.Ако се приема нещо, то ще е оттук занапред. Законовата промяна не е панацея. Въпросът е самите случаи да бъдат обследвани индивидуално, заяви Гаджев.Военният министър Красимир Каракачанов обясни, че се търси \"човешкият компромис\" във всеки един от случаите. Той припомни случая с майката на убитата барета Емил Шарков - Ваня Рибчева, както и възрастно семейство, които са на легло.От друга страна обаче има военнослужещи и проблемът не е само в София - Министерството изпитва нужда от жилища за действащите военнослужещи. Ние трябва да се съобразим и с това. Трябва да се съобразим и със закона, защото голямата опасност беше - ако ние не бяхме пуснали предизвестията, да започне едно масово придобиване по давност, каза Каракачанов.Около 130 жилища се \"задържат\" в София от военнослужещи неправомерно, според отчета на военното ведомство.", "date": "2018.02.08", "title": "От МО връчват заповеди за извеждане от ведомствени жилища"}
{"url": "https://news.bg/crime/po-4-godini-zatvor-za-dvama-bludstvali-s-maloletna.html", "text": "Съдът наложи наказание от по 4 години лишаване от свобода на двама мъже, блудствали с непълнолетно момиче. 33-годишният Величко В. и 56-годишният Янко А. са осъдени по обвинителен акт на Районна прокуратурата - Сливен.Те са подсъдими за това, че на 30 юли 2017 г. в Твърдица в съучастие помежду си, блудствали с малолетно момиче. Мъжете употребили сила, за да принудят момичето.Съдът реши наказанието им да бъде изтърпяно при първоначален \"строг\" режим в затвор.Присъдата на Районен съд - Сливен подлежи на обжалване пред Окръжния съд в града.", "date": "2018.02.08", "title": "По 4 години затвор за двама, блудствали с малолетна"}
{"url": "https://news.bg/int-politics/iran-smamri-yuzhna-koreya-ne-podarila-telefoni-samsung-na-irantsi.html", "text": "Иран е привикал посланика на Южна Корея заради информации в медиите, че иранските представители на Зимните олимпийски игри в южнокорейския зимен център Пьонгчанг няма да получат най-новия мобилен телефон на технологичния гигант \"Самсунг\", даден като подарък на повечето други спортисти, съобщава \"Ройтерс\".Според информациите 4000 от най-новите смартфони на \"Самсунг\" на стойност 1 100 долара са били дадени на спортисти, участващи на Олимпийските игри, но спортисти от Иран и Северна Корея ще бъдат изключени заради санкциите срещу двете страни.Говорителят на иранското външно министерство Бахрам Касеми, цитиран от държавната новинарска агенция ИРНА, заяви, че на южнокорейския посланик му е било заявено, че \"ако \"Самсунг\" не се извини за неразумните си действия, това ще засегне сериозно търговските отношения на \"Самсунг\" с Ислямска република Иран\".От \"Самсунг\" са посочили, че нямат коментар относно информацията, тъй като Международният олимпийски комитет (МОК) отговаря за раздаването на подаръци на Олимпийските игри.От МОК са отказали да коментират темата. Организаторите на игрите в Пьонгчанг също са посочили, че отговорността за разпределението на телефоните е на МОК.Тежките международни санкции, включително ограничения за пътуване и забрана за продажбата на луксозни стоки и спортна екипировка са усложнили опитите на южнокорейските организатори на Олимпиадата да осигурят на делегацията на Северна Корея същите придобивки, с които разполагат другите олимпийци.Засега обаче не е ясно защо иранските спортисти няма да получат телефони \"Самсунг\", след като техните продукти са масово достъпни за продажба в Иран, който има добри дипломатически и търговски отношения с Южна Корея. Близо 18 млн. иранци имат телефони \"Самсунг\".", "date": "2018.02.08", "title": "Иран смъмри Южна Корея, не подарила телефони \"Самсунг\" на иранци"}
{"url": "https://news.bg/int-politics/naprezhenie-mezhdu-turtsiya-i-egipet-zaradi-sredizemnomorski-gazovi-poleta.html", "text": "Напрежението между Египет и Турция отново е на дневен ред, след съобщение на турския външен министър Мевлют Чавушоглу за решимостта на Анкара да започне търсене на енергийни източници в региона и отказ да се признае споразумение за проучване на природен газ в Източното Средиземноморие, подписано през 2013 г. между Кайро и Никозия, съобщава \"Ашарк ал Авсат\".Чавушоглу счита, че египетско-кипърското споразумение от 2013 г. за използване на природни източници в икономическата зона на Източното Средиземноморие е невалидно.В отговор официалният говорител на египетското външно министерство Ахмед Абу Зейд коментира, че никоя страна не би могла да оспори законността на споразумението за морските граници между Египет и Кипър.Tой допълва, че сделката е в съответствие с правилата на международното право и е призната за международна конвенция в Организацията на обединените нации.Кайро и Анкара отрязаха дипломатическите си отношения през 2013 г. поради позицията на турския президент Реджеп Тайип Ердоган, който се противопостави на \"революцията от 30 юни\", която отхвърли бившия египетски президент Мохамед Морси след протести срещу неговата власт.Генерал-майор Мамдух Моклед, член на Комитета за национална отбрана и сигурност в египетския парламент, заяви, че турските изявления са \"продължение на враждебността срещу Египет от страна на турския президент\".\"Не трябва да се вслушваме в турските изявления и трябва да продължим с проучването на газ в Средиземно море и да избягваме опитите да ни прекъснат\", допълва той.Изследвания през последните три години разкриват огромни газови находища, включително Зохрското поле, което според египетското правителство е най-голямото в света, разположено в границите на страната в Средиземно море.След проблемите в дипломатическите отношения между двете страни египетският външен министър Саме Шукри е посетил два пъти Турция, последно през декември, във връзка с извънредната среща на Организацията за ислямско сътрудничество в Истанбул по отношение на Йерусалим .", "date": "2018.02.08", "title": "Напрежение между Турция и Египет заради Средиземноморски газови полета"}
{"url": "https://news.bg/politics/bsp-nyama-da-dopusnem-sofiya-da-stane-stolitsa-na-fashizma-v-evropa.html", "text": "От БСП се обявиха категорично против провеждането на Луковмарш. \"Няма да допуснем София да стане столица на фашизма в Европа\". Това каза лидерът на БСП - София и председател на групата на БСП в СОС Калоян Паргов пред общинските съветници на София.В декларацията, прочетена от червеният общинар се казва, че България и българските граждани никога не са проявявали търпимост и толерантност към подобни демонстрации на такава мракобесна идеология, каквато е \"кафявата чума\".Доказателство за това е и отбелязването с редица събития през 2018-а на 75-ата годишнина от онзи исторически момент, в който България спасява българските евреи от лагерите на смъртта. Въпреки това у нас вече се подготвя следващият парад на омразата Луковмарш.\"Огромна грешка е Столична община да допусне шествие с участието на поддръжници на личност и идеология, която символизира най-мрачните моменти от европейската история от 20-и век - времена, които в действителност създадоха нуждата от Обединена Европа като гарант катастрофата да не се повтори. Ето защо настояваме кметът на София Йорданка Фандъкова ясно да заяви позицията си по темата \"Луковмарш\" и да положи необходимите ефективни усилия за възпрепятстване на плановете за провеждане на парада на омразата\", се казва в декларацията на БСП, прочетена пред столичните общинари.Левите общински съветници искат Столичният общински съвет да приеме и декларация, в която категорично се противопоставя на провеждането на Луковмарш в столицата и осъжда всички профашистки и националистки прояви на територията на София.", "date": "2018.02.08", "title": "БСП: Няма да допуснем София да стане столица на фашизма в Европа"}
{"url": "https://news.bg/world/v-bryuksel-vyarvat-che-velikobritaniya-nyama-da-napusne-es-do-kraya-na-2020-g.html", "text": "Високопоставени представители на ЕС заявиха пред \"Ройтерс\", че Великобритания няма да бъде готова за напълно напускане на съюза до края на 2020 г., тъй като плановете за преходния период предвиждат подобен развой и блокът очаква по-продължително сбогуване.Според агенцията британското правителство може да мисли по подобен начин.Няколко дипломати и официални представители в Брюксел, запознати с обсъжданията, отбелязват, че множество неразрешени проблеми, включително за границата с Ирландия и битката във Великобритания относно какви да бъдат бъдещите търговски отношения, убеждават много хора, че преходният период ще бъде по-продължителен.Двама високопоставени европейски източници обявиха, че британските преговарящи се опитват да установят какво е отношението на другите правителства към настоящото предложение преходният период да е 21 месеца, въпреки че други отбелязаха, че те вярват, че премиерът на Обединеното кралство Тереза Мей все още желае до януари 2021 г. да бъде договорено споразумение за свободна търговия.Мей публично отрича, че Лондон иска допълнително време. ЕС обяви, че е склонен да покаже \"гъвкавост\", макар че Франция и други европейски правителства са против Обединеното кралство да е в позиция на получленство в ЕС в продължение на години, тъй като се опасяват, че това може да се окаже за постоянно.Докато тази седмица в Брюксел се водят официални преговори за преходния период, дипломати от ЕС заявиха, че всяко удължаване ще бъде съгласувано само след като Великобритания официално напусне през март 2019 г., така че Лондон да остане под натиск за сключване на търговско споразумение или без нищо от 2021 г.\"Никой не вярва, че преходният период ще е до края на 2020 г.\", каза източник и добави: \"Но никой не иска директно да предложи удължаване - това е лост за натиск, който имаме срещу Лондон на преговорите\".Ако до срещата на върха на ЕС на 22-23 март не бъде договорено преходно споразумение, това може да отложи очакваното за април начало на преговорите за бъдещо търговско споразумение.", "date": "2018.02.08", "title": "В Брюксел вярват, че Великобритания няма да напусне ЕС до края на 2020 г. "}
{"url": "https://news.bg/crime/uslovna-prisada-za-mayka-ubila-novorodenoto-si-bebe.html", "text": "Окръжният съд в Хасково осъди условно жена, убила умишлено новороденото си бебе. Жената е осъдена на 2 години затвор с 5-годишен изпитателен срок, съобщи \"\"Делото се гледа на втора инстанция. На първата Районният съд в Димитровград нарежда жената да лежи 2 години в затвор, но адвокатът на подсъдимата обжалва.Припомняме, убийството е стана на 1 срещу 2 януари 2016 година. Тогава жената родила момиченце в дома си в село Сталево, община Димитровград. След раждането жената скъсала пъпната връв на бебето и го оставила в парцал върху камъни навън. На сутринта детето вече било замръзнало.Жената се опитала да прикрие престъплението. Тя прикрила трупа с боклуци, а след няколко дни го изхвърлила в чувал с въглища.Преди да роди обвиняемата прикривала бременността си - тя казвала, че е напълняла. В селото обаче имало слухове, че жената е била бременна и че е убила детето си след раждането.Почти месец след смъртта на детето кметът на селото съобщил за слуховете в полицията. В хода на проверката родилката признала всичко пред органите на реда.", "date": "2018.02.08", "title": "Условна присъда за майка, убила новороденото си бебе"}
{"url": "https://news.bg/world/putin-i-erdogan-saglasuvaha-koordinirane-na-edinen-front-sreshtu-terorizma-v-siriya.html", "text": "Президентът на Русия Владимир Путин и турският държавен глава Реджеп Ердоган се съгласиха да засилят координацията между армиите и службите на двете държави в Сирия в борбата срещу тероризма.Това става ясно от съобщение на Кремъл, цитирано от \"Ройтерс\" и ТАСС.По време на телефонния разговор двамата също са обсъдили перспективите за нови споразумения между Русия, Турция и Иран в Сирия, се допълва в съобщението.Говорителят на Кремъл Дмитрий Песков заяви, че е обсъдена възможността за провеждане на среща между тримата лидери, но все още не е съгласувана дата. Според турски медии следващата среща на върха ще бъде в Истанбул.Ердоган е поднесъл съболезнования на Путин във връзка със смъртта на руския пилот Роман Филипов на 3 февруари.", "date": "2018.02.08", "title": "Путин и Ердоган съгласуваха координиране на единен фронт срещу тероризма в Сирия"}
{"url": "https://news.bg/crime/pastir-pochina-pri-intsident-s-bik.html", "text": "Прокуратурата разследва смъртта на пастир в село Ягнило, община Провадия.Човекът починал вчера, 7 февруари. Той водел на паша стадо овце, когато е нападнат от намиращ се в близост бик. Нараняванията на пастира се оказали смъртоносни.Изяснено е, че бикът е собственост на местен жител.Разследването по случая тече. Извършен е оглед и са установени свидетели, които предстои да бъдат разпитани.", "date": "2018.02.08", "title": "Пастир почина при инцидент с бик"}
{"url": "https://news.bg/int-politics/siriya-byasna-sled-udara-na-sasht-nova-agresiya-i-opit-za-podkrepa-na-terorizma.html", "text": "Сирийската държавна телевизия остро разкритикува атаката на ръководената от САЩ международна коалиция срещу проправителствени войници източно от река Ефрат като \"нова агресия\" и \"опит за подкрепа на тероризма\".\"Силите на международната коалиция бомбардират народните сили, сражаващи се с ДАЕШ (\"Ислямска държава\") източно от река Ефрат и има съобщения за жертви\", изтъкна сирийската държавна телевизия.Според американски медии, които се позовават на американски военни източници, над 100 проправителствени сирийски бойци са били убити при въздушни и артилерийски удари, извършени от международната коалиция в Сирия.Няма американски жертви при атаката срещу главната квартира на Сирийските демократични сили (СДС), извършена от проправителствени сили.Пентагонът снабдява с оръжия доминираните от сирийските кюрди СДС, като обявената цел беше да бъдат въоръжени в борбата срещу ДАЕШ и по-конкретно отвоюването на Ракка, крепостта на терористите в Сирия.", "date": "2018.02.08", "title": "Сирия бясна след удара на САЩ: Нова агресия и опит за подкрепа на тероризма "}
{"url": "https://news.bg/education/nad-6500-studenti-poluchavat-stipendiya-za-uspeh.html", "text": "Над 6500 студенти са класирани и ще получат стипендии за успех и за специални постижения за зимния семестър на настоящата академична година. Те са от 49 висши училища. Парите ще бъдат изплатени наведнъж до 9 март 2018 г., съобщиха от Министерството на образованието и науката.Стипендията е в размер на 150 лв. месечно. Тя се изплаща за пет месеца в рамките на семестъра. Средният успех е отличен (5,61), а броят на класираните студенти е 4492.Ще бъдат разпределени общо 4,4 млн. лева. Те са осигурени по проект \"Студентски стипендии - фаза 1\", финансиран от Европейските структурни и инвестиционни фондове чрез Оперативна програма \"Наука и образование за интелигентен растеж\". Класирането е обявено на страницата на проекта http://eurostipendii.mon.bg.Студентските стипендии за успех са за тези, които се обучават по специалности от приоритетните професионални направления. По този начин искат да стимулират изучаване на специалности, за които има или се очаква недостиг на кадри за пазара на труда.Най-много студенти, които получават такава стипендия за успех изучават \"Предучилищна и начална училищна педагогика\" - 133 младежи, \"Компютърни системи и технологии\" - 126, и \"Архитектура\" - 111.2158 възпитаници на висшите училища в страната ще получат еднократни стипендии за специални постижения в размер на 300 лв. Те се присъждат за участие в научни, изследователски или практически разработки, като един студент може да получи до три такива.Предоставените стипендии за зимния семестър са 3521. Целта им е да стимулират младежите да развиват практическия и творческия си потенциал извън задължителните задачи през учебното време. Средният успех за този вид стипендия е отличен (5,67), а най-много класирани има от направленията \"Медицина\" - 381, \"Право\" - 195, и \"Финанси\" - 97.", "date": "2018.02.08", "title": "Над 6500 студенти получават стипендия за успех"}
{"url": "https://news.bg/crime/obviniha-zhena-v-sauchastie-v-telefonna-izmama-za-25-hil-lv.html", "text": "С обвинителен акт на Софийска районна прокуратура е обвинена Теменужка Попова за това, че е помагала на ало-измамник. Според прокуратурата Попова е помагала на неустановен мъж да измами възрастна жена. Тя умишлено улеснила извършването на престъплението от другия човек. Теменужка помогнала на мъжа да заблуди пострадалата, че той работи в районно управление - СДВР. Мъжът се представил за инспектор Лазаров от СДВР, а Теменужка обяснила, че съдейства на полицията за залавянето на телефонни измамници.Попова взела парите от жената и съдействала те да стигнат до извършителя на престъплението. С действията си двамата ощетили измамената жена с общо над 25 хил. лв.Предстои делото срещу Попова да бъде насрочено за разглеждане в Софийски районен съд.", "date": "2018.02.08", "title": "Обвиниха жена в съучастие в телефонна измама за 25 хил. лв"}
{"url": "https://news.bg/politics/borisov-bil-vav-vma-za-inzhektsii-za-ukrepvane.html", "text": "Министър-председателят Бойко Борисов не е хоспитализиран във ВМА. Това съобщиха от Военномедицинска академия заради постъпили запитвания.По-рано в четвъртък са му направени две инжекции на колената за укрепване на хрущяла, и две - на глезените. Това е заради множеството травми, които има. След инжекциите той е освободен и вече изпълнява служебните си задължения в Министерския съвет, поясниха от болницата.Припомняме, през месец май 2009 г. Бойко Борисов - тогава столичен кмет и лидер на ГЕРБ бе  крак и скъсани мускулни връзки. Той бе пострадал по време на футболен мач. Новината за здравословното му състояние бе съобщена от от бившия френски президент Валери Жискар д'Естен, който участва в дебата \"Бъдеще в Европейския съюз\", организиран от партия ГЕРБ.Малко по-късно Борисов се включи в изборната надпревара като се закани: \"Ще ги бия на куц крак\".", "date": "2018.02.08", "title": "Борисов бил във ВМА за инжекции за укрепване"}
{"url": "https://news.bg/world/raste-riskat-ot-voyna-mezhdu-evropa-i-rusiya-preduprezhdavat-eksperti.html", "text": "Ерозирането на споразуменията за контрол над оръжията, дислоцирането на допълнителни оръжия и напрежението около военните учения увеличават риска от непреднамерен въоръжен сблъсък между Европа и Русия.Това се предупреждава в годишния Мюнхенски доклад за сигурността, озаглавен \"До ръба - и обратно\", цитиран от \"Ройтерс\".В доклада се отчита растящият натиск върху договорите за ядрено разоръжаване като Договора за ликвидиране на ракетите със среден обсег и продължаващите проблеми в областта на сигурността в Източна и Централна Европа.НАТО уверява, че няма нова въоръжена надпревара с Русия, но настоящата ситуация може да \"доведе до допълнително влошаване на сигурността в Европа\", се подчертава в доклад, който официално ще бъде публикуван точно след седмица, когато ще се проведе и Мюнхенската конференция за сигурност.В доклада се предупреждава, че погрешни действия и недоразумения могат да доведат до непреднамерен военен сблъсък.Според авторите на изследването конфликтът в Украйна също представлява голяма пречка за деескалиране на напрежението между Русия и Запада, подчертавайки, че решение на САЩ да доставят оръжие на Украйна вероятно ще затвърди настоящата безизходица.В доклада пише още, че държавите в Източна Европа се намират в \"спорна среда със сигурността\", приклещени между ЕС и НАТО от една страна и Русия от друга, което се случва в момент, когато Източното партньорство на ЕС е \"изгубило импулс\" и има малък шанс други страни членки да се присъединят към НАТО в близко бъдеще.Около 500 висши правителствени служители и военни лидери от Европа, Африка, САЩ, Русия и Персийския залив ще обсъдят предизвикателствата пред сигурността на ежегодното събитие в Мюнхен, което ще се проведе от 16 до 18 февруари.", "date": "2018.02.08", "title": "Расте рискът от война между Европа и Русия, предупреждават експерти"}
{"url": "https://news.bg/world/soros-daril-pari-za-vtori-referendum-za-brekzit.html", "text": "Американско-унгарският милиардер Джордж Сорос, който се прочу със залагането си срещу британския паунд през 1992 г., е дарил 400 000 британски лири чрез фондациите си на група за организиране на втори референдум за Брекзит.Това заяви Марк Браун, бивш британски дипломат, който е председател на организацията \"Най-доброто за Великобритания\", информират \"Ройтерс\" и други агенции.Фондациите на Сорос и други големи донори направиха значителни дарения за нашата работа, поясни Браун.Той добави, че милиардерът е дарил 400 000 британски лири. Първи съобщи за информацията вестник \"Дейли телеграф\".\"Най-доброто за Великобритания\" цели спиране на Брекзит и организиране на втори референдум за членството в ЕС.", "date": "2018.02.08", "title": "Сорос дарил пари за втори референдум за Брекзит"}
{"url": "https://news.bg/int-politics/vozhdat-kim-obyavi-severna-koreya-za-svetovna-voenna-sila-na-voenen-parad-v-phenyan.html", "text": "Северна Корея проведе военен парад и демонстрация на пл. \"Ким Ир Сен\" в Пхенян, ден преди откриването на Зимните олимпийски игри в Южна Корея, съобщават южнокорейските медии.Пхенян често се хвали с военните си паради, но специално за този информациите се появиха чак след провеждането му.Събитието обикновено се провежда през април и преместването му се разглежда като спънка пред затоплящите се отношения между Северна и Южна Корея покрай Олимпиадата.Вождът Ким Чен-ун обяви по време на парада в Пхенян, че комунистическата държава е \"световна военна сила\". Ала Южна Корея обяви по-рано днес, че нейният президент ще се срещне с олимпийската делегация на Северна Корея в събота. Президентът Мун Дже-ин ще обядва с 22-членната олимпийска делегация, която ще включва церемониалният държавен глава на държавата Ким Йон-нам и Ким Йо-йонг, влиятелната сестра на вожда Ким.Избраното време за провеждане на парада предизвика критики от страна на САЩ, след като за първи път от 40 години насам ежегодното събитие се провежда през февруари.По-рано днес държавната телевизия в Северна Корея е започнала да излъчва патриотични филми като прелюдия за излъчването на живо на парада, но после се оказа, че докато са били излъчвани филмите, се е провеждал парада.През 2017 г. Северна Корея излъчи на живо военния си парад по държавната телевизия. Чуждестранни журналисти бяха поканени да отразят събитието.Южнокорейски правителствени служители обявиха през миналия месец, че около 13 хил. войници и 200 единици бойна техника са били забелязани близо до летището в Пхенян, като най-вероятно са провеждали репетиция за парада.Експерти отбелязаха, че се очаква Пхенян да покаже ракети с далечен обсег.През тази година се отбелязва 70-годишнината от основаването на Корейската народна армия, която е създадена на 8 февруари 1948 г.Военният парад се проведе само ден преди започването Зимните олимпийски игри, които ще продължат от 9 до 25 февруари в южнокорейския зимен център Пьонгчанг.Двете Кореи ще излязат под общ флаг на церемонията по откриването на игрите.", "date": "2018.02.08", "title": "Вождът Ким обяви Северна Корея за \"световна военна сила\" на военен парад в Пхенян"}
{"url": "https://news.bg/world/merkel-se-prodade-kantsler-na-vsyaka-tsena-pishe-bild.html", "text": "Канцлерът на Германия Ангела Меркел е критикувана от нейния консервативен съюз за направените отстъпки в полза на социалдемократите, съобщава \"Ройтерс\".Вчера Християндемократическият съюз, Християнсоциалният съюз и Германската социалдемократическа партия сключиха споразумение за коалиция повече от 4 месеца след парламентарните избори в страната.Консерваторите се съгласиха да отстъпят влиятелното финансово министерство на социалдемократите.\"\", заяви пред ARD Кристиан фон Щетен, депутат от Християндемократическия съюз, който представлява бизнес интересите.Той добави, че това се отнася особено за финансовото министерство, което е дадено на социалдемократите.Предаването на финансовото ведомство показва високата цена, която консерваторите трябва да платят за подновяване на Голяма коалиция със социалдемократите.Германският вестник \"Билд\" пише, че Меркел се е продала.\"Канцлер на всяка цена\", пише вестникът на главната си страница и допълва, че Меркел е дала правителството на социалдемократите, които според споразумението ще контролират също така външното министерство, правосъдното министерство и други.", "date": "2018.02.08", "title": "Меркел се продаде - канцлер на всяка цена, пише „Билд”"}
{"url": "https://news.bg/politics/opozitsiyata-se-oplaka-ot-politicheski-natisk-varhu-partien-chlen.html", "text": "Лидерът на БСП Корнелия Нинова настоя главният прокурор Сотир Цацаров да провери районна прокуратура в Шумен.Разпоредено било на МВР да се провери кои хора са участвали на заседания на общинските структури на БСП в Шумен. Според Нинова, ако това се окаже истина, прокуратурата в Шумен е била използвана за политическа поръчка. Именно затова от БСП настояват да се направи проверка.Корнелия Нинова пита и МВР шефа защо ведомството му проверява членове на БСП. Нинова посочи, че член на БСП е уволнен заради партийно членство, дори му е образувано и производство. От министъра на вътрешните работи не очакваме адекватни действия, констатира Нинова. Надеждата й е главният прокурор да каже изпълнявана ли е политическа поръчка за случая в Шумен.Всички документи, които са изискани от червените, ще бъдат изпратени до Сотир Цацаров. Уволненият социалист е бил служител на Комисията за конфликт на интереси. Законовото изискване е да не е член на ръководния партиен орган, а той не бил част от Националния съвет на БСП, по думите на червеният лидер.Иначе социалистите не се страхуват от проверки. А случаят определят като заплаха за демократичния ред. и констатират, че в последните години има натиск върху граждани и бизнес. Цари беззаконие, посочи Корнелия Нинова и заяви готовност да се бори за свобода на словото и за демокрацията.По-късно през деня от пресцентъра на БСП разпространиха и копие на искането от страна на МВР-Шумен.", "date": "2018.02.08", "title": "Опозицията се оплака от политически натиск върху партиен член"}
{"url": "https://news.bg/world/ima-dokazatelstva-che-rusiya-se-e-namesila-na-izborite-v-sasht-ubeden-dzhordzh-u-bush.html", "text": "Бившият президент на САЩ Джордж У. Буш обяви, че \"има доста ясни доказателства, че руснаците са се намесили\" на президентските избори през 2016 г., информира АП.Буш направи коментара по време на форум в Абу Даби, столица на ОАЕ.Той също подчерта, че руският президент Владимир Путин е \"нулев резултат (икономическа теория - ситуация, при която печалбата на една страна е за сметка на загубата на друга, Бел. ред.). Той не може да мисли така: \"Как можем да спечелим заедно\". Той само мисли: \"Как мога да спечеля, а ти да загубиш\".Бившият държавник каза също, че САЩ трябва да реформират имиграционните си закони.През 2008 г. Буш стана първият американски президент, посетил ОАЕ по време на мандата си.", "date": "2018.02.08", "title": "Има доказателства, че Русия се е намесила на изборите в САЩ, убеден Джордж У. Буш"}
{"url": "https://news.bg/finance/spad-na-stroitelstvoto-v-kraya-na-2017-godina.html", "text": "През месец декември 2017 година индексът на продукцията в сектор \"Строителство\" е спаднал с 3% под равнището си от предходния месец ноември. Това сочат предварителни данни на Националния статистически институт (НСИ) относно индексите на строителната продукция и промишленото производството в края на 2017 г.Спрямо показателите от месец декември 2016 година НСИ отчита намаление при индекса на продукция в строителството с 4.1%.Понижението на строителната продукция се дължи на отрицателния темп при гражданското/инженерното строителство, където спадът е с 8.9%, докато при сградното строителство не се наблюдава промяна.Предварителните данни на НСИ сочат, че през декември 2017 година индексът на промишленото производство е нараснал с 0.7% в сравнение със стойностите от месец ноември 2017 година. Спрямо данните от декември 2016 година в промишленото производство е регистриран ръст от 2.0%Ръстът на промишленото производство се дължи на повишените стойности на добивната и преработвателна промишленост.Относно индекса на оборота при търговията на дребно (без търговия с автомобили и мотоциклети) през последния месец на 2017 г. НСИ отчита ръст с 0.5%. Данните са спрямо предходния месец ноември.През декември 2017 г. оборотът в търговията на дребно бележи ръст от 4.9% в сравнение със същия месец на предходната 2016 година. Спрямо годишните изменения на индекса оборотът нараства по-значително при търговията с разнообразни стоки, хранителни стоки, напитки, тютюневи изделия, битова техника, мебели, стоки за бита и други.", "date": "2018.02.08", "title": "Спад на строителството в края на 2017 година"}
{"url": "https://news.bg/crime/prokuraturata-obvini-mazh-za-agresiya-na-patya.html", "text": "Софийска районна внесе в съда обвинителен акт срещу Гаши Шчипран за агресия на пътя. Шчипран е обвинен в извършване на непристойни действия, грубо нарушаващи обществения ред и изразяващи явно неуважение към обществото - хулиганство на пътя.На 11 август 2017 г. около 10:40 часа в София шофьор на \"БМВ\" карал по бул. \"Витоша\" в посока НДК. След кръстовището с бул. \"България\", той се пристроил от дясна към лява пътна лента и подал мигач.Тогава колата му била ударена от автомобила на Гаши Шчипран. И двата автомобила спрели. Шчипран излязъл от автомобила си и започнал да дърпа дръжката на вратата и да удря с юмруци по стъклото на ударената кола. Гаши счупил лявото странично огледало на колата, а в същото време шофьорът на беемвето подал сигнал на тел. 112 и заснел с мобилния си телефон ударите, нанесени от Шчипран. Гаши продължил да рита и блъска колата.Малко по-късно пристигали полицаи и задържали Гаши, а по случая било образувано досъдебно производство под ръководството и надзора на Софийска районна прокуратура. Шчипран е обвинен в хулиганство.Ако бъде признат за виновен Наказателният кодекс предвижда за престъплението му наказание лишаване от свобода до две години или с поправителен труд, както и с обществено порицание.", "date": "2018.02.08", "title": "Прокуратурата обвини мъж за агресия на пътя"}
{"url": "https://news.bg/world/bermudskite-ostrovi-parvi-v-sveta-uzakoniha-a-vposledstvie-zabraniha-ednopolovite-brakove.html", "text": "Бермудските острови са първата национална територия в света, която узакони, а впоследствие отмени еднополовите бракове, пише \"Гардиън\".Според критици това е безпрецедентен удар върху гражданските права в британската задморска територия.Губернаторът на територията се подписа под законопроект за отмяна правото да се сключват еднополови бракове, въпреки че през 2017 г. Върховният съд потвърди узаконяването им.Уолтън Браун, министърът на вътрешните работи, заяви, че подписаното от губернатор Джон Ранкин законодателство ще балансира опозицията срещу еднополовите бракове на консервативния остров, докато в също време се спазват решения на европейските съдилища, които осигуряват признаване и защита на еднополовите двойки на територията.През декември двете камари на парламента на острова прокараха законодателството, което съответства на проведения референдум, на който мнозинството гласува против еднополовите бракове.", "date": "2018.02.08", "title": "Бермудските острови първи в света узакониха, а впоследствие забраниха еднополовите бракове"}
{"url": "https://news.bg/world/sasht-bombardiraha-siriya.html", "text": "Американската бойна авиация е бомбардирала правителствени позиции в Сирия, предаде АП.Целта е бил да се окаже подкрепа от въздуха за намиращите се на терен военни инструктори от Пентагона.Авиацията на САЩ е бомбардирала източната сирийска провинция Дейр аз Зур. Там армията на Сирия е била започнала атака срещу щаб на Сирийските демократични сили, в които е имало американски инструктори.В отговор САЩ са нанесли въздушни удари по нападателите и са ги отблъснали. При атаката няма пострадали американци. Няма данни за убити или ранени опозиционни бойци.", "date": "2018.02.08", "title": "САЩ бомбардираха Сирия"}
{"url": "https://news.bg/world/savetnik-na-tramp-napuska.html", "text": "Съветник на президента на САЩ Доналд Тръмп - Роб Портър подаде оставка, съобщи АП.Причината са обвиненията за домашно насилие. В изявление Роб Портър, секретар на Белия дом, отговарящ за персонала, нарече тези твърдения \"скандални\" и \"просто фалшиви\".Бившата му съпруга Дженифър Уилоби твърди, че той е сериен насилник, който не е в състояние да поддържа нормални връзки. И дори се страхува за всяка жена, която се окаже свързана с него по някакъв начин.", "date": "2018.02.08", "title": "Съветник на Тръмп напуска"}
{"url": "https://news.bg/world/rumanska-srednovekovna-stena-ruhna.html", "text": " Една 4.6-метрова секция от стената на средновековната крепост на Сигишоара в Централна Румъния се срина миналата седмица, съобщават местни медии.800-годишният средновековен град Сигишоара е обект на световното културно наследство на ЮНЕСКО.Извършени са работи за укрепването на стената, а Министерството на културата и други окръжни власти са били уведомени за събитието. Ще бъде организирана и оферта за решаване на технически проект за реконструкция на стената.Достъпът до крепостта е ограничен.Сигишоара е един от най-добре запазените населени градове в Европа. Градът, един от най-посещаваните в страната, се намира в историческия район на Трансилвания, на река Търнава Маре в окръг Муреш. Той също така е дом на популярен фестивал.Преди няколко години градът е изложен на опасност да бъде изключен от списъка на ЮНЕСКО за световно наследство поради разнообразни ремонтни дейности, извършени без спазване на статута на историческите паметници.", "date": "2018.02.08", "title": "Румънска средновековна стена рухна"}
{"url": "https://news.bg/weather/dazhdovno-e.html", "text": " Днес вятърът ще се ориентира от запад, ще е слаб до умерен. Облачността ще е променлива, по-значителна в Северна България. Само на отделни места ще превали дъжд. Максималните температури ще са предимно между 9° и 14°.Това съобщават от НИМХ към БАН.Атмосферното налягане е малко по-ниско от средното за февруари и още ще се понижи.В планините през деня облачността ще е променлива, значителна над Стара планина и с повече слънчеви часове над масивите в Южна България. На отделни места ще превали слаб дъжд, над 1800 метра - сняг. Ще духа до умерен, по билата и върховете и временно силен западен вятър. Максималната температура на височина 1200 метра ще е около 4°, на 2000 метра около минус 1°.Над Черноморието в сутрешните часове облачността ще е значителна и на места, главно в северните райони, все още ще превалява. Около обяд облачността ще намалее до предимно слънчево. Сутринта вятърът все още ще е от юг, по-късно ще се ориентира от запад, ще е слаб до умерен. Максимална температура на въздуха 10-14°. Температурата на морската вода е 6-8°. Вълнението на морето ще е 2-3 бала.", "date": "2018.02.08", "title": "Дъждовно е"}
{"url": "https://news.bg/regions/namalena-vidimost-poradi-magla-v-nyakoi-chasti-na-stranata.html", "text": "На места в страната видимостта по пътищата е намалена заради мъгла, съобщи Агенция \"Пътна инфраструктура\".До 30 метра е намалена видимостта по високите части в районите на Сливен и Твърдица, област Сливен.Видимостта е ограничена до 50 метра в района на Паничково, област Пловдив, \"Обзорски\", \"Дюлински\" и \"Шипченски\" проход и на места в област Варна.До 100 метра видимост има в районите на Българене, Левски и Любеново, област Плевен, и проход \"Републиката\".АПИ апелира шофьорите да се движат с повишено внимание и съобразена скорост по път II-35 Плевен - Ловеч. Видимостта в района е слаба.Видимостта е намалена до 150 метра в района на Ивайловград, област Хасково, и на места в област Русе.Видимостта е намалена до 200 метра в района на Деков, област Плевен.Според данни на АПИ за пътната обстановка в страната към 5.30 часа температурите в страната са били в интервал от - 2° до + 9°. Времето в страната е облачно, вали дъжд в почти цялата страна.Силен вятър духа в района на \"Троянски\" проход. Слаб до умерен вятър духа в областите Бургас, Варна, В.Търново, Габрово, Добрич, Плевен, Разград, Силистра, Смолян, Търговище, Хасково, Шумен и в района на проход \"Петрохан\".Сняг вали в районите на Шипково-Рибарица и \"Троянски\" проход, област Ловеч, Студенец, област Пловдив, и по високите части на област Пазарджик.Пътните настилки в страната са предимно мокри, а по високите и усойни места частично заледени и обработени.Движението по АМ \"Тракия\" е ограничено при пътната връзка София-Костенец, на пътен възел \"Мухово\" при км 46 на магистралата в посока град Костенец и град Ихтиман. В района се извършват ремонтни дейности.Обходният маршрут за направлението София - Костенец е през пътен възел \"Ихтиман\" при км 34+000. За направленията Ихтиман - Пловдив и Костенец - Пловдив обходният път минава през пътен възел \"Церово\" при км 69+167.Движението по АМ \"Тракия\" в посоките София - Бургас и обратно е без ограничения. През пътния възел може да се минава, идвайки от Бургас в посока гр. Костенец и гр. Ихтиман. Срок до 30 април 2018 г., посочват от АПИ.Движението по АМ \"Тракия\" в тунел \"Траянови врата\" също е ограничено. Преминаването в тунела в посока Бургас се осъществява в една лента поради аварийни ремонтни дейности по осветителните тела в активната лента. Движението се извършва в изпреварващата лента.По останалите магистрали в страната няма ограничения за превозни средства.", "date": "2018.02.08", "title": "Намалена видимост поради мъгла в някои части на страната"}
{"url": "https://news.bg/health/i-dnes-dishame-mrasen-vazduh.html", "text": "И днес нивата на замърсяване на въздуха в много градове в страната са по-високи от допустимите стойности.Справка на сайта airtube.info за събиране на реална информация за качеството на въздуха, посредством разположени в страната сензори, показва, че средните стойности на замърсяване на атмосферния въздух с ФПЧ в страната са завишени. Справка на сайта airbg.info показва, че .Към 7.30 часа най-завишени стойности на замърсяване се отчитат и в градовете Банкя (441 микрограма за куб. метър), Бистрица (318 микрограма), Ботевград (230 микрограма), Драгоман (133 микрограма), Елин Пелин (262 микрогарама), Казичене (148 микрограма), Козлодуй (226 микрограма), Кюстендил (132 микрограма), Лесново (176 микрограма), Лозен, Мадан, Монтана, Панагюрище, Пиродоп, Разлог, Видин, Владая и други.Според данните от сайтовете завишени стойности на ФПЧ има в почти всички столични квартали.Към 7.30 часа датчиците в столицата отчитат 86 микрограма за куб. метър при допустими стойности от 50 микрограма. ", "date": "2018.02.08", "title": "И днес дишаме мръсен въздух"}
{"url": "https://news.bg/politics/psevdopatriotite-ne-procheli-predlozheniyata-na-dps-za-balgarsko-grazhdanstvo.html", "text": "Депутатите от ОП не са прочели предложението на ДПС за българското гражданство. Това заяви пред БНТ Хамид Хамид от ДПС.Хамид обясни, че предложението на ДПС е отправено към хората, които имат родител с българско гражданство или починал родител с българско гражданство. По думите му става въпрос за български граждани и най-нормалното нещо би било всеки патриот да се зарадва от този законопроект. Вместо това патриотите не прочели предложението в НС.Според Хамид огромна част от тези хора са в Турция. Въпреки това, те милеят за България, уверява депутатът и допълни, че това са българи, които просто нямат документ за българско гражданство. Не става въпрос за изселническите спогодби. Става въпрос за децата и внуците на тези хора, допълни Хамид. Според него тези хора имат право да получат гражданство.\"Нашето предложение е за тези, които имат родител с българско гражданство или възходящ, или той е починал като български гражданин. Тук не говорим, че този възходящ по никакъв начин не е загубвал своето българско гражданство и той е българин по смисъла на нашата конституция. Говорим за децата на български граждани\", обясни Хамид", "date": "2018.02.08", "title": "Псевдопатриотите не прочели предложенията на ДПС за българско гражданство"}
{"url": "https://news.bg/economics/gorivata-sa-predizvikatelstvo-za-administratsiyata-ni-prizna-menda-stoyanova.html", "text": "Горивата продължават да са предизвикателство за българската администрация. Следващите мерки, които трябва да се предприемат, са за усъвършенстване на софтуера - да се усъвършенстват  на продажбите.Това заяви пред БНТ председателят на парламентарната комисия по бюджет и финанси Менда Стоянова.\"н, засилва се през последните години\", каза депутатът от ГЕРБ Менда Стоянова. Думите й бяха като отговор на заявеното в същото студио малко преди нейното участие от финансиста на БСП Румен Гечев. Той се позова на изследване на Международния валутен фонд, което е по отношение на ЕС и още няколко страни. Според този доклад България е номер 1 по корупция. 29.6% от БВП е сивата икономика.Депутатът от БСП обяви, че . Година по-рано - 2016, той е бил 51 тона, заяви Гечев като се позова на данни от Агенция \"Митници\".По думите на Стоянова Бюджет 2017 приключи на излишък при планиран дефицит, което трябва да се анализира. \"Приходите от 350 млн. лева са над планираното. Имаме и ръст от 9% върху ДДС. Говорим за допълнителна събираемост. За да достигнем този излишък имаме неизпълнени разходи. Те са инвестиционни. През 2017 не тръгнаха големите проекти. Забавя се усвояването на европейските фондове. Това не е добре. Ще имаме повече разходи от планираното. Има и цикличност в развитието\", обясни Стоянова.Относно сигнала на БСП до прокуратурата за информационната система на митниците, Стоянова каза, че това е: \"претоплена манджа\". Нещата приключиха  и постановление на прокуратурата, която се отказа от образуване на производство. Разсекретиха докладите преди месец., заяви Менда Стоянова. Може би една част от пушачите намаляват употребата на цигари, други минават към алтернативни - електронни цигари.Според нея, януари не е показателен месец. Той приключва с излишък.Един устойчив ръст на икономиката дава сериозен старт за по-големи ръстове. Устойчив ръст означава и постепенно развитие. Имаме и физически ограничения от разширение на икономиката, допълни председателят на бюджетната комисия в 44-то народно събрание.", "date": "2018.02.08", "title": "Горивата са предизвикателство за администрацията ни, призна Менда Стоянова"}
{"url": "https://news.bg/crime/60-tsigani-napadnali-politsaite-v-ihtiman.html", "text": "Битите полицаи в Ихтиман са били нападнали от група от 60 цигани. Това заяви пред bTV шефът на Районното управление в Ихтиман Лъчезар Колев.И двамата потърпевши служители на реда са извадили медицински удостоверения за нараняванията си, обясни Колев. По думите му и преди е имало подобно ситуации в ромската махала, но никога не се е стигало до чак такава агресия.Според началника на управлението причина за избухналото напрежение е опитът на полицаите да арестуват шофьор на джип, който криволичел по пътя.Един от потърпевшите полицаи заяви: \"Не ни дадоха да вземем водача. Дърпаха ни, бутаха ни, не ни изпълняваха разпорежданията. Всичко продължи около 15 минути.\"Разследването по случая продължава.Ромите от Ихтиман обаче се оправдават с видеоклип, показващ полицейски произвол. По-рано днес в медиите беше разпространен видеоклип, показващ произвол със задържан гражданин от ромски произход.Видеото беше разпространено от bTV. Източникът на материала е анонимен.На него се чува как мъжки гласове карат задържан да прави различни неща пред камера. Според подателя на видеото клипът е заснет в Районното управление в Ихтиман. Хората, които приканвали видно почерпения циганин да прави номера, били полицаи.Относно разпространения клип Колев заяви, че видеото наистина е направено в сградата на участъка. Той обаче отрече да е информиран за подобен случай. Началникът на управлението заяви и че подобно поведение не трябва да се допуска. Колев разясни, че мъжът на видеото е криминално проявен, добре известен на МВР. Към момента той се намира в затвор в София.", "date": "2018.02.08", "title": "60 цигани нападнали полицаите в Ихтиман"}
{"url": "https://news.bg/regions/katastrofa-na-patya-sofiya-ruse.html", "text": "Тежка катастрофа е възникнала по пътя София - Русе, съобщи БНР.При инцидента има ранени. Пострадало е и дете.Инцидентът е станал на около 20 километра преди Русе. По първоначални данни в катастрофата е участвал един лек автомобил.На мястото са пристигнали екипи на \"Пътна полиция\", които регулират преминаването.", "date": "2018.02.08", "title": "Катастрофа на пътя София - Русе"}
{"url": "https://news.bg/regions/shofyor-zagina-pri-katastrofa-po-patya-vidin-montana.html", "text": "Тежка катастрофа е възникнала на път Е-79, край Белотинци. По първоначални данни челно са се ударили лека кола и лекотоварен бус.Вследствие на катастрофата е загинал водачът на лекия автомобил. Другият водач е пострадал, той е откаран в болница.Движението е района е преустановено.Сигналът за инцидента е подаден малко преди 6 часа, съобщи МВР. Към момента на мястото на произшествието се извършва оглед от екипи на \"Пътна полиция\".Движението се регулира. Обходният маршрут в посока Монтана - Видин е по път III-112 Монтана - Доктор Йосифово - Тополовец - Добри дол; път II-11 Добри дол - Арчар - Дунавци. Обходният маршрут в обратната посока е по път III-114 Ружинци - Тополовец; път III-112 Тополовец - Доктор Йосифово - Монтана.", "date": "2018.02.08", "title": "Шофьор загина при катастрофа по пътя Видин - Монтана"}
{"url": "https://news.bg/politics/deputatite-pretsiziraha-razsledvaneto-na-zhp-intsidenti.html", "text": "Депутатите приеха на второ четене Законопроекта за железопътния транспорт. Отделни текстове от законопроекта предвиждат задълженията за разследване на произшествия и инциденти, изпълнявани досега от Изпълнителна агенция \"Железопътна администрация\" (национален орган за безопасност), да се възлагат на управителя на железопътна инфраструктура и железопътните предприятия в съответствие с изискванията на европейска директива относно основните елементи на Системите за управление на безопасността на управителя на инфраструктурата на железопътните предприятия. се осъществява от управителя на железопътната инфраструктура и/или железопътните предприятия по процедури за разследване, включени в техните системи за управление на безопасността, пише в закона.Със законопроекта се разграничават задълженията на отделните заинтересовани страни и се транспонира разписаното в директивата изискване основните елементи на системите за управление на безопасността на железопътните предприятия и управителите на инфраструктури да включват процедури, които да гарантират, че произшествията, инцидентите, ситуациите, близки до инциденти, и другите опасни събития се докладват, разследват, анализират и се вземат необходимите превантивни мерки.В документа пише, че се създава и правно основание за налагането на санкции при неизпълнение на задълженията от железопътните предприятия и управителя на инфраструктурата за разследване на произшествия, инциденти и ситуации, близки до инциденти.Друга група промени са свързани с осъществяване на дейностите по дезинфекция на влизащите в страната подвижни железопътни състави, като се предлага прецизиране на дефиницията за \"обслужващо съоръжение\" и промяна в Закона за ветеринарномедицинската дейност, където тази дейност е регламентирана.Понастоящем дезинфекцията на превозни средства е регламентирана в Закона за ветеринарномедицинската дейност, където е дадена общата правна уредба на дейността за дезинфекция на превозните средства, влизащи в страната.Дейността за дезинфекция на подвижни железопътни състави от своя страна изисква специфични съоръжения, които се разполагат на железния път. Към настоящия момент такива съоръжения се експлоатират и управляват от управителя на железопътната инфраструктура и от железопътните предприятия.Това изисква да бъде допълнен и Законът за ветеринарномедицинската дейност, като се предлага на законово ниво да бъдат регламентирани субектите, които да имат право да извършват дейността по дезинфекция на подвижните железопътни състави, пише в мотивите на проектозакона.Друга група промени в Закона за железопътния транспорт са свързани с реализацията на проекти за изграждане и/или разширение на обществената транспортна инфраструктура. Прецизира се начинът на предоставяне на имущество - държавна собственост, за управление на Национална компания \"Железопътна инфраструктура\".Вносителите заявиха, че аналогична регламентация съществува в Закона за морските пространства, вътрешните водни пътища и пристанищата на България, където е разписано, че държавата предоставя на Държавно предприятие \"Пристанищна инфраструктура\" имущество - публична и частна държавна собственост, определено с решение на Министерския съвет, за изпълнение на предмета му на дейност.", "date": "2018.02.08", "title": "Депутатите прецизираха разследването на жп инциденти"}
{"url": "https://news.bg/politics/bsp-iska-izslushvane-na-dans-za-otkritite-dokumenti-v-kmeta-na-septemvri.html", "text": "БСП иска изслушване на председателя на ДАНС Димитър Георгиев по случая с кмета на Септември Марин Рачев и как в него са попаднали документи от родното ФБР.Припомняме, преди дни  Марин Рачев и негов подчинен. Мотивите - двамата могат да влияят на разследването, ако останат на работа.Кметът Марин Рачев е обвинен в сключване на неизгодна сделка и умишлена безстопанственост. По време на заседанието на Спецсъда цял ден стотина души от Септември и кметове на околните села останаха около и в сградата на съда .Социалистът Славчо Велков е притеснен от намерените в кмета документи от ДАНС и затова иска изслушването на Димитър Георгиев в комисията за контрол върху спец службите към НС. Той иска да разбере как са изтекли документите към кмета на Септември.", "date": "2018.02.08", "title": "БСП иска изслушване на ДАНС за откритите документи в кмета на Септември"}
{"url": "https://news.bg/politics/ns-povishi-nivoto-na-zashtita-na-klasifitsiranata-informatsiya.html", "text": "Депутатите приеха на две четения законопроект за изменение и допълнение на Закона за защита на класифицираната информация. Предлаганите промени касаят предоставянето и обмена на класифицирана информация между България и друга държава или международна организация.Понастоящем тези въпроси са уредени в едноименната Глава седма, чл. 113 - чл. 116 от Закона за защита на класифицираната информация (ЗЗКИ), пише в документа.Съгласно разпоредбата на чл. 113, ал. 1 от ЗЗКИ България предоставя или обменя класифицирана информация с държави или международни организации, с които има влезли в сила международни договори за защита на класифицирана информация, гласи законът.Към настоящия момент ЗЗКИ не предвижда изключения от този принцип. Във връзка с това България е подписала множество договори в областта на защитата на класифицираната информация. Същевременно, страната ни няма влезли в сила подобни международни договори с редица държави, с които поддържа дипломатически отношения, като Кралство Белгия, Холандия, Швейцария и др.Липсата на влезли в сила международни договори за защита на класифицираната информация препятства възможността за предоставяне и обмен на такава с посочените по-горе страни, някои от които са и членки на Европейския съюз.Невъзможността за предоставяне или обмен на класифицирана информация за нуждите на сигурността на страната в случаите на липса на международен договор за защита на класифицирана информация е констатирана като немаловажен проблем и при сътрудничеството на службите за сигурност в България с техни партньорски служби в други страни. Законопроектът за изменение и допълнение на ЗЗКИ цели да запълни тази празнота.Той предвижда създаването на възможност за предоставяне и обмен на такава информация с други държави или международни организации и без наличието на влязъл в сила международен договор за защита на информацията.При изготвянето на законопроекта е направено проучване на законодателството на европейски държави в обсъжданата област, като е установено, че изключения от правилото за наличие на международен договор се допускат за нуждите на националната сигурност и отбраната, както и при изключителни политически или икономически обстоятелства. Подобни изключения се предвидени в законодателството на Румъния, Хърватия, Швейцария, Словакия, Чехия, Германия и др.", "date": "2018.02.08", "title": "НС повиши нивото на защита на класифицираната информация"}
{"url": "https://news.bg/crime/naprezhenie-mezhdu-politsiya-i-tsigani-v-mahalata-v-ihtiman.html", "text": "Тази сутрин в ромската махала в Ихтиман е проведена полицейска акция. По първоначални данни акцията няма връзка с , съобщи bTV.Според местните жители униформените са издирвали 4 момчета за побой. Момчетата обаче не били вкъщи. Тогава полицаите претърсили няколко къщи.Според разкази на хора от махалата в хода на акцията полицаите са избутали болен възрастен човек на земята. Малко след това човекът починал.Към момента в ромската махала има голямо струпване на жандармерия. Огледите продължават.От пресцентъра на МВР обясниха, че полицейската акция е насочена срещу криминалния контингент, както и с цел недопускане на ескалация на напрежение в района.Акцията е започнала в 6.30 часа тази сутрин, в нея участват полицаи от РУ - Ихтиман и на Дирекция \"Жандармерия\". И в момента полицейските служители издирват лица от криминалния контингент.Минути преди 8 часа днес е получен сигнал , че на адрес, който не е бил обект на полицейски действия, е починал 65-годишен мъж. Смъртта му е констатирана от пристигналия на място медицински екип, обясняват от МВР.Припомняме, вчера група роми нападнаха полицаи при изпълняването на служебните им задължения. Полицаите преследвали шофьор, който криволичел по пътя. Водачът обаче избягал. Като установили автомобила, полицаите били нападнати, за да може нарушителят да се укрие. По-рано днес шефът на Районното управление в Ихтиман Лъчезар Колев заяви, че в нападенеито са участвали 60 цигани. По думите му и преди е имало подобно ситуации в ромската махала, но никога не се е стигало до чак такава агресия.Припомняме и че в медиите беше разпространен видеоклип, показващ полицейски произвол. На него се чува как мъжки гласове карат задържан да прави различни неща пред камера. Според подателя на видеото клипът е заснет в Районното управление в Ихтиман. Хората, които приканвали видно почерпения циганин да прави номера, били полицаи.", "date": "2018.02.08", "title": "Напрежение между полиция и цигани в махалата в Ихтиман"}
{"url": "https://news.bg/politics/proverka-na-volen-siderov-iskat-ot-antikoruptsionen-fond.html", "text": "Антикорупционната комисия да провери депутата Волен Сидеров, искат от Антикорупционния фонд (АКФ).В открито писмо до медиите от АКФ пишат, че са сезирали новия антикорупционен орган за това, че Сидеров не е декларирал конфликт на интереси. \"Депутатът е регистрирал търговско дружество през октомври 2017 година и не е спазил едноседмичния срок за неговото деклариране. Ако бъде потвърдено от комисията, нарушението води до глоба между 1000 и 3000 лева, както по новия антикорупционен закон, така и по наскоро отменения\", пише в сигнала.Според данните на АКФ, на 3 октомври 2017 г. Волен Сидеров е станал учредител и съдружник в търговско дружество \"Галерия Стил\" ООД с ЕИК 204796970. Според Търговския регистър, Сидеров притежава мажоритарен дял от дружеството в размер на 75 дяла (от общо сто). Дружеството е с деклариран предмет на дейност в областта на търговията с произведения на изкуството и свързани с тях дейности.Последната подадена декларация от народния представител е с дата 28 април 2017 година. \"Към настоящия момент тази декларация е непълна и не отразява коректно имущественото състояние на народния представител в нарушение на чл. 39 от Закона за противодействие на корупцията и отнемане на незаконно придобито имущество, а така също и в нарушение на чл. 15 от Закона за предотвратяване и установяване на конфликт на интереси (седемдневен срок за деклариране на промени в обстоятелствата) до неговата отмяна\", пише в сигнала.Според юристите на фонда Волен Сидеров е в административно нарушение по чл. 174, ал. 1 от Закона.", "date": "2018.02.08", "title": "Проверка на Волен Сидеров искат от Антикорупционен фонд"}
{"url": "https://news.bg/press/emigranti-plashtat-vanshniya-dalg-na-balgariya-darveno-kolelo-na-tok-otkriha-balgari.html", "text": "16,7 милиарда лева от емигранти за 10 г., стигат да се плати държавния ни дългПочти 16,7 млрд. лева са парите, изпратени от емигранти в България за последните 10 г. Това показват официалните данни на БНБ, които засичат преводите през банки и специализираните компании. Само за миналата година се очаква да са над 1,7 млрд. лева. Общата сума е достатъчна да се плати външният държавен дълг на България, който е малко над 12 млрд. лева. Парите от емигранти през последните 3 г. са повече от чуждите инвестиции и се равняват на 1,6% от брутния вътрешен продукт на страната, става ясно още от статистиката.Дървено колело на ток откриха българи Дървен електрически велосипед, произведен от българи, беше представен на 21-вия Европейски форум по екоиновации в София. Събитието е част от календара на Българското европредседателство. 13 изложители показаха своите екологични проекти пред 500 гости. Уникалният ръчно изработен прототип на електровелосипед с дървена рамка беше представен от производителят варненската фирма Eljoy.МВР пази 10 000 жертви на насилнициМВР отговаря за спазването на близо 10 хил. ограничителни заповеди, издадени срещу насилници, които тормозят близките си, основно жени. Само за последната 2017 година районните съдилища в страната са постановили близо 3000 такива, показва проверка на \"Монитор\", което прави по над 8 жени на ден.Общият им брой през годините обаче е четири пъти повече, като част от тях изтичат периодично - около 2 хил., и се налага подновяването им, тъй като са издадени за определен срок или се обжалват. Така полицаите от районните управления трябва да отговарят постоянно за спазването на около 10 хил. ограничения. Основната част от тях са срещу мъже, които тормозят жените си. Това най-често се изразява в побой и в заплашване на физическото им здраве и оцеляване.Родители на тръни за приема в първи класРодители на първокласници са на тръни заради новата система за прием на деца в училищата. Много от тях изразяват несъгласието си с районирането на училищата и цитират явно нелогични решения в онлайн форумите. Някои от тях атакуват записания критерий за 3-годишна уседналост като питат какво ще се случи, ако семейството е закупило жилище и живее в даден район преди година, например.Още отсега е ясно, че училища в млади квартали, най-вече в южните райони на София, ще бъдат подложени на голям натиск. \"Такива училища са 11 ОУ в Дианабад и 2-о СОУ в \"Бъкстон\". За първото ще има голям наплив от кандидати от Студентски град и кв. \"Витоша\", където няма училища, а за второто от \"Манастирски ливади\", \"Овча купел\" и Красно село\", заяви за \"Стандарт\" директорът на 119-о училище в Изток Диян Стаматов. Според него в центъра на София пък ще има свободни места в 18-о и 32-о училища и там ще могат да кандидатстват първокласници от цяла София.България е трайно сред лидерите в Европа по дял на сенчестата икономика България от години е окупирала едно от най-срамните места в Европа - по дял на сенчестата икономика. Средното ниво на сивия сектор в България за периода 1991-2015 г. е 29.17%, като преди нас от европейските държави е единствено Румъния с 30.1%. Това сочи изследване на Международния валутен фонд (МВФ), което обхваща 158 държави.Според една от методиките България е първенец по размер на сенческата икономика през 2017 г. сред всички изследвани 31 европейски държави. Нивото на сенчестата икономика средно за ЕС е 17.1%. Непосредствено след нас се нареждат Турция с 27.2%, Хърватска - 26.5%, Румъния - 26.3%. Над средноевропейското ниво са още балтийските държави, Кипър, Малта, Словения, Унгария, Полша, Гърция, Италия и Испания.Най-богатият чех, Петр Келнер, купува \"Теленор\"Сигурно е - най-богатият чех, Петр Келнер, е избраният от Telenor нов собственик на българския телеком. Това потвърдиха пред \"Капитал\" три независими източника, близки до преговорите. Чрез групата си PPF чехът купува и сръбския и черногорския бизнес на норвежкия оператор, а за унгарския няма потвърждение.Келнер е определян като най-богатия човек в Централна и Източна Европа със състояние от 16 млрд. долара. Групата му PPF управлява активи за над 35 млрд. евро в индустрии като банкиране, финансови услуги, застраховане, биотехнологии, земеделие и имоти. Келнер вече има опит и в телекомуникациите, където държи над 80% от 02, най-големият оператор в Чешката република и номер три в Словакия с общо над 7 млн. абонати на мобилни услуги в двете страни. Чрез различните си бизнеси присъства в много държави като Русия, Словакия, Китай, Румъния, Франция. Началото на бизнеса си Келнер прави с търговия с копирни машини, а впоследствие по време на масовата приватизация прави инвестиционния фонд PPF.", "date": "2018.02.08", "title": "Емигранти плащат външния дълг на България, Дървено колело на ток откриха българи"}
{"url": "https://news.bg/world/sasht-udariha-internet-mafiyata.html", "text": "На 36 лица са предявени обвинения за участие в глобална схема за кражба на самоличности по интернет. Аферата е донесла щети за над 530 милиона долара на потребители, компании и финансови институции, предаде Ройтерс.Агенцията се позовава на министерството на правосъдието на САЩ.Групата е създадена през 2010 г. от 34-годишния украинец Святослав Бондаренко. Той създал йерархия в организацията и надзиравал предложенията за реклами на уебсайт за крадени обекти.Американското обвинение смята, че сред рекламираните за продажба данни са били 795 000 пароли за достъп до банката HSBC, десетки пароли за ПейПал (PayPal), удостоверения за самоличност и номера на кредитни карти.Властите са задържали 13 души в Австралия, Великобритания, Италия, Косово, САЩ, Сърбия и Франция.", "date": "2018.02.08", "title": "САЩ удариха интернет мафията"}
{"url": "https://news.bg/world/turtsiya-kupuva-ot-rusiya-helikopteri-ka-32.html", "text": "Турция ще купи от Русия хеликоптери Ка-32, съобщава ТАСС.Агенцията уточнява, че първата пратка ще бъдат доставени през тази пролет. До края на годината трябва да бъдат доставени общо трите машини за гасене на пожар.КА-32 се ползва за гасене на пожари, превози и транспорт.Русия продава този модел в Канада, Испания, Португалия, Швейцария, Китай, Южна Корея и Индонезия.", "date": "2018.02.08", "title": "Турция купува от Русия хеликоптери Ка-32"}
{"url": "https://news.bg/world/oon-zove-za-primirie-za-olimpiadata.html", "text": "Генералният секретар на ООН Антонио Гутериш призова за прекратяване на огъня по време на Олимпийските игри през 2018 г. в Пьончанг, предаде АП.\"Призовавам всички враждуващите страни да спазват олимпийското примирие по време на олимпийските и параолимпийските игри. Нека олимпийският пламък да блести като фар на човешката солидарност. Нека олицетворното примирие да спомогне за разпространението на културата на мира \", каза Гутериш.Генералният секретар на ООН също така припомни, че зачитането на тази традиция е особено важно във връзка с факта, че Олимпийските игри през 2018 г. ще се проведат на Корейския полуостров, който е разделен от строго охранявана граница.Олимпийските игри ще се проведат в южнокорейския град Пьончанг от 9 до 25 февруари 2018 година.", "date": "2018.02.08", "title": "ООН зове за примирие за Олимпиадата"}
{"url": "https://news.bg/world/belarus-e-gotova-da-izprati-mirotvortsi-v-donbas.html", "text": "Беларус е готова да изпрати миротворци в Донбас. Това заяви пред в. \"Известия\" външният министър на Беларус Владимир Маке.Ние не преследваме лаври. Но това е конфликт в нашия регион, в нашето семейство. В буквалния смисъл на думата. Ето защо, Беларус е готова да изпрати миротворци в Донбас. Това е казано от нашия президент през 2014 г. и ние не се отмятаме от думата си - каза Маке.Той отбеляза също, че Беларус \"поддържа безпристрастно и честно отношение към всички участници в конфликта\".В допълнение, Маке посочи предложението на президента на Беларус Александър Лукашенко да разшири формата на преговорите относно положението в източната част на Украйна с други заинтересовани страни и на първо място със САЩ.По-рано, постоянният представител на Украйна в ООН Владимир Елченко заяви, че напредък по въпроса за изпращане на миротворци в Донбас няма да има скоро.", "date": "2018.02.08", "title": "Беларус е готова да изпрати миротворци в Донбас"}
{"url": "https://news.bg/world/izcheznaha-dokumenti-za-taynata-armiya-na-shveytsariya.html", "text": "Изчезнаха секретни документи за тайната армия на Швейцария. Тя е създадена през 50-те години на миналия ХХ в. с помощта на ЦРУ и западните разузнавателни служби.Вестник \"Тагес анцайгер\" съобщи на 3 февруари, че отдел \"Отбрана\" не може да намери 27 папки. Информационният портал Суисинфо обяснява, че \"тайната армия P-26\", създаден с помощта на чужди разузнавателни служби, особено британците, стана сензация преди 28 години.\"Армията е създадена да организира партизанската съпротива в случай на окупация на страната на войски от Варшавския договор. Тази работа включва около 400 швейцарски граждани, които са преминали специално обучение, а стотици тайници с оръжие и храна също са били оборудвани.Неконтролирана \"армия\"Парламентарната комисия разследва дейността на тази \"армия\" от 1990 г. стигна до заключението, че военното формирование не е разполагало с правна рамка, и не е имало парламентарен и граждански контрол върху него.Вестникът посочва, че докладът е на мястото си, но са изчезнали папките с разпитите на свидетелите и списъците със състава на тази армия.", "date": "2018.02.08", "title": "Изчезнаха документи за тайната армия на Швейцария"}
{"url": "https://news.bg/world/raste-broyat-na-zhertvite-ot-trusa-v-tayvan-1.html", "text": "Броят на загиналите при земетресението в Тайван достигна най-малко 9, съобщиха местните власти.Други 62 човека остават в неизвестност. 265 души са получили наранявания от различна степен.Мощното земетресение с магнитуд 6,4 по Рихтер стана късно вечерта във вторник местно време.Сеизмолозите регистрираха и редица вторични труса.", "date": "2018.02.08", "title": "Расте броят на жертвите от труса в Тайван"}
{"url": "https://news.bg/regions/davat-pari-na-semeystvo-chiyto-pokriv-be-otnesen-ot-vyatara.html", "text": "Смолянският общинския съвет отпусна 3000 лв. на семейство, чийто покрив беше отнесен от ураганния вятър миналата седмица, съобщи bTV.С парите семейството ще закупи строителни материали, за да възстанови покрива си, който е с площ 150 кв.м.Засегната е цялата покривна конструкция на триетажната им къща, в която живеят петима души. Сред тях двама са непълнолетни и един е с решение на ТЕЛК за 80% инвалидност.За възстановяване на щетите от природното бедствие ще са необходими близо 15 хил. лв., а семейството е в затруднено финансово състояние.", "date": "2018.02.08", "title": "Дават пари на семейство, чийто покрив бе отнесен от вятъра"}
{"url": "https://news.bg/regions/obshtinarite-v-stranata-sa-pritesneni-ot-tekst-v-antikoruptsionniya-zakon.html", "text": "Днес в Ловеч се събират председателите на общинските съвети от цялата страна, за да проведат съвместно заседание. Общинарите ще обсъдят текст от Закона за противодействие на корупцията и за отнемане на незаконно придобитото имущество, който засяга Закона за местното самоуправление и местната администрация, предаде БНР.Председателят на УС на Националната асоциация на председателите на общински съвети (НАПОС) Красимира Германова заяви, че съветниците са притеснени от параграф 19 от Закона за предотвратяване на корупцията.По думите на Германова в текста има точка, която предвижда ограничения на общинските съветници - те да не могат да бъдат ЕТ, съдружник, акционер, член на управителен, надзорен или контролен съвет на търговско дружество, което има сключени договори с общината, в която е общински съветник, както и с търговски дружества с общинско участие или общински предприятия.\"Нас не ни притеснява този факт, че имаме такава забрана или ограничение. Притеснява ни, че в разпоредбата е посочено едно общо понятие за договори с общината, търговски дружества с общинско участие или общински предприятия без да се прави разграничение или конкретизация на тези договори. В общия смисъл е и договор за наем на помещение. Имаме много лични лекари, които са общински съветници - те имат подписани договори за наем за кабинета, в който обслужват местната общност. Понякога това са договори за извършване на ремонтни дейности посредством някаква спечелена поръчка. Такива договори може да бъдат и в курортните населени места и не само, договори, сключени при отдаване на временно преместваеми обекти, договори за търговска площ.\"Германова акцентира, че общинарите не са против ограниченията, но тези ограничения трябва да се конкретизират.Очаква се председателите на общинските съвети да изготвят становище по параграф 19 от антикорупционния закон.В хода на заседанието председателите на общинските съвети у нас ще обсъдят и отчета за дейността на НАПОС за 2017 г., бюджета на НАПОС за 2018 г. и организационни въпроси.", "date": "2018.02.08", "title": "Общинарите в страната са притеснени от текст в антикорупционния закон"}
{"url": "https://news.bg/crime/trima-zaginaha-v-katastrofa-na-hemus.html", "text": "Трима души са загинали при тежък пътен инцидент на АМ \"Хемус\". Сигналът за катастрофата е получен малко преди 10 часа.По първоначална информация на магистрала \"Хемус\" в района на село Невша в посока Варна, лек автомобил е застигнал камион с ремарке и се е врязал в него.При удара трима от пътниците в колата са починали на място.Автомагистралата временно е затворена в участъка от Нови пазар до Ветрино. Движението се регулира от пътна полиция, а обходният маршрут е през пътен възел Невша път I-2 - пътен възел Ветрино.Към момента на мястото на произшествието полицията извършва оглед. Разследването продължава, а по случая е образувано досъдебно производство.Предстои да се изяснят причините за инцидента. Припомняме, малко преди 6 часа сутринта днес кола и лекотоварен бус се блъснаха челно на пътя Видин - Монтана. При катастрофата загина водачът на лекия автомобил, а другият водач е откаран в болница. Тежка катастрофа е възникна и по пътя София - Русе. При инцидента има ранени. Пострада и дете. Инцидентът  стана на около 20 километра преди Русе. ", "date": "2018.02.08", "title": "Трима загинаха в катастрофа на \"Хемус\""}
{"url": "https://news.bg/int-politics/nad-100-siriyski-voynitsi-izbili-sasht-pri-kontraudara.html", "text": "Над 100 сирийски войници са били убити при атаката на оглавяваната от САЩ международна коалиция в Сирия, съобщават американски медии, цитирайки източници от средите на американските военни.По-рано американското централно командване изтъкна, че въздушните и артилерийските удари са били извършени при самоотбрана, след като силите на сирийския режим са предприели непровокирана атака вчера срещу главната квартира на Сирийските демократични сили (СДС), която се намира на брега на река Ефрат.Няма американски жертви при атаката. Сирийското правителство все още не е коментирало казуса.СДС са кюрдско-арабски алианс, доминиран от сирийските кюрди. СДС са партньори с международната коалиция в борбата срещу ДАЕШ (\"Ислямска държава\"). САЩ ги снабдяват с оръжия и военно оборудване, а американски инструктори обучават бойците им, което предизвика остри критики от страна на Анкара.", "date": "2018.02.08", "title": "Над 100 сирийски войници избили САЩ при контраудара"}
{"url": "https://news.bg/crime/iskat-1000-lv-globa-ot-lozan-panov-za-nepodadena-deklaratsiya.html", "text": "Искат 1000 лева глоба от председателя на Върховния касационен съд (ВКС) Лозан Панов за неподадена имуществена декларация пред Сметната палата. Декларацията е по Закона за публичност на имуществото на лица, заемащи висши държавни и други длъжности (ЗПИЛЗВДДД), съобщи Правен свят.Глобата надвишава определената санкция на други двама магистрати - главния прокурор Сотир Цацаров и бившия директор на Националната следствена служба Евгени Диков. За забавено подаване на декларацията по този закон главният прокурор е с глоба 300 лева, а бившия следовател №1 - 400 лева. Сборът от глобите на Цацаров и на Диков е по-малък от глобата на Панов.Казусът с имуществената декларация на Панов е в ръцете на съдия от СРС. От юридическото издание допускат хипотезата, че съдията, който трябва да реши за глобата на председателя на ВКС, може да му се наложи да се явява на конкурс пред Съдийската колегия, а въпросите да задава председателят на ВКС.Историята на тази глоба започва от началото на 2018 г., когато председателят на Сметната палата Цветан Цветков е издал наказателно постановление срещу Панов за това, че не е декларирал имущественото си състояние за 2016 г. Крайният срок за това е изтекъл на 30 април 2017 г. След като му е наложено административно наказание - глоба в размер на 1000 лв., постановлението е обжалвано пред Софийския районен съд.Панов е възразил пред Сметната палата, като се е позовал на промените в Закона за съдебната власт, с които от 2017 г. магистратите вече се отчитат пред Инспектората към ВСС.Според правното издание за членовете на ВСС, какъвто по право се явява и Лозан Панов, е продължило да важи изискването за деклариране на имуществото и пред Публичния регистър на Сметната палата.", "date": "2018.02.08", "title": "Искат 1000 лв. глоба от Лозан Панов за неподадена декларация"}
{"url": "https://news.bg/society/sporovete-za-istoriyata-v-10-ti-klas-ne-se-vodyat-ot-istoritsi.html", "text": "Дискусиите, които от 10-тина дни се водят за учебниците по история за 10-ти клас, не носят със себе си градивност. Това коментира за news.bg проф. Нина Дюлгерова. Поводът е пресконференцията на тема: \"Историята - политически инструмент на властта\".Според нея дискусиите не са ползотворни, тъй като в момента все още не съществува текстът на въпросните уроци, които трябва да обяснят на десетокласниците що е комунизъм, репресивен апарат, диктатура на пролетариата и трудови лагери като този в Скравена, например.В опитите непрофесионални историци да коментират темата проф. Дюлгерова заподозря поръчковост и финансови интереси. \"В момента се спори за програмата в 10-ти клас. Уроците не са написани, заглавията са много обективни, неутрални и те не предполагат този спор и тази яростна дискусия. Макар че дискусията не е от страна на професионалистите\", коментира тя. Според нея сега историците са поставени в ситуация на обяснителен режим. По думите й тези, които са излезли на дискусия са легитимирали некомпетентността.\"Това са поръчкови задачи, които имат своите финансови измерения\", настоя проф. Дюлгерова. По думите й балансът в учебниците по история е поставен пред предизвикателство. Спорните теми, свързани с комунизма, били написани учебника за 7-ми клас. \"Този учебник е написан и в края на март ще има своето обществено обсъждане\", коментира още тя.\"Тези, които в момента са много активни в съмнителната реставрация на това, което е било през втората половина на 20-ти век, са може би тези, които много искат да бъдат участници в бъдещето написване на уроците\", каза Дюлгерова.Според Дюлгерова в последните две-три години няма скандали с учебниците. \"Отново излязоха познати лица от преди две десетилетия, които нямат доказана историческа експертиза и нямат доказан професионализъм по темите, които се опитват да коментират. Да не говорим, че една част от тях са далеч от историята като наука и професия и се получава парадоксът - професионалистите да влизат в обяснителен режим, с тези които пак стъпили върху гребена на морала - с висока степен на агресивна некомпетентност се опитват отново да върнат в ежедневието проблеми, които са извън актуалността на времето\", коментира още историкът. Според проф. Дюлгерова спор между професионалистите няма.", "date": "2018.02.08", "title": "Споровете за историята в 10-ти клас не се водят от историци"}
{"url": "https://news.bg/int-politics/makron-uvelichava-voennite-razhodi-modernizira-armiyata.html", "text": "Правителството на френския президент Еманюел Макрон представи законопроект за повишаване на военните разходи, което стана на фона на исканията на НАТО и американския президент Доналд Тръмп спрямо европейските страни да сторят повече за собствената си отбрана, съобщава \"Асошиейтед прес\".Законопроектът, представен по време на заседание на правителството, предвижда общо 295 млрд. евро разходи за отбрана от 2019 до 2025 г. Това включва 1,7 млрд. евро допълнителни разходи всяка година до 2022 г., особено за модернизиране на оборудването, подобряване на киберзащитата и разузнаването.Макрон обеща да увеличи разходите за отбрана до 2 процента от БВП до 2025 г., в съответствие с това, което НАТО иска от всичките си членове.Началникът на френската армия напусна поста си през миналата година след спор с Макрон заради съкращенията на военния бюджет.Франция има хиляди войници в чужбина, от Близкия изток до Африка, и ще бъде единствената ядрена сила в Европейския съюз, след като Великобритания напусне Общността през следващата година.", "date": "2018.02.08", "title": "Макрон увеличава военните разходи, модернизира армията"}
{"url": "https://news.bg/crime/inspektoratat-na-vss-balansyor-ili-inkvizitor-za-magistratite.html", "text": "Инспекторатът на Висшия съдебен съвет бе създаден за баланс, но сякаш се превърна в инквизиция на магистратите, а не в търсения коректив на тяхната работа. Това стана ясно от думите на Биляна Гяурова от Българския институт за правни инициативи пред БНР.Инспекторатът беше създаден с изключително високи очаквания и с целта независимостта на съдебната власт да не се определя като някаква заплаха за обществото. Официалното честване на 10-та годишнина от създаването на Инспектората е част от календара на Българското председателство на Съвета на Европейския съвет.В първите години на своята работа Инспекторатът получаваше доста позитивни оценки в рамките на механизма за сътрудничество и проверка. Полека лека обаче може да се каже, че неговата дейност се изроди по някакъв начин и първоначалните добри намерения катастрофираха в едно лошо изпълнение или по-скоро едно умишлено неизпълнение. Не може да се даде еднозначна оценка, заяви Гяурова.Според нея избирането на членовете на Инспектората с квалифицирано мнозинство от парламента вече не е най-добрият вариант. Време е да се преосмисли начина, по който този орган се конституира, категорична е Гяурова.По думите й, самите служители на Инспектората трябва да минат на проверка, за да може самите проверки да се изпълнят със съдържание. Проверките да имат по-качествен анализ. Необходим е сериозен функционален анализ на дейността на Инспектората, закрепен с дългогодишен стратегически план и реална визия за развитието на този орган като коректив на съдебната власт.Инспекторатът към Висшия съдебен съвет е създаден с четвъртата поправка в Конституцията по настояване на Брюксел. Той е с основно правомощие да проверява дейността на органите на съдебната власт, без да засяга независимостта на съдиите, съдебните заседатели, прокурорите и следователите.През годините на Съдебния инспекторат беше възложено да следи случаите на бавно правосъдие, а от януари 2017-а - да проверява имуществото и интегритета на магистратите.", "date": "2018.02.08", "title": "Инспекторатът на ВСС - балансьор или инквизитор за магистратите"}
{"url": "https://news.bg/crime/politseyskite-kubinki-neudobni-puskat-voda-zaparvat.html", "text": "Кубинките, които носят полицаите, не отговарят на нуждите им. Това показва изследване, направено посредством социалните медии сред членовете на СФСМВР от жандармерията, охранителна полиция, пътна полиция, гранична полиция. Изследването е направено за периода октомври 2017 - януари 2018 година.Кубинката не е водоустойчива и не диша.Валентин Попов от СФСМВР заяви, че това, което се правело, не е конфронтация, а сигнал за помощ на синдиката към служителите, които разработват спецификациите за облекло и обувки. Вече е имало среща със заместник-министър Стефан Балабанов по темата, уточни още Попов.Изследването беше представено от Свен Селингер - експерт по специализирани обувки за полицията и армията в ЕС, Азия и Близкия Изток и специален съветник на Европейски полицейски съюз.Изследване на приемането на настоящите специални обувки, използвани от полицаите у нас показва, че от всички, попълнили анкетата, 85% използват официалните обувки, предоставени от МВР, а 13% си ги купуват.63% заявяват, че не се чувстват удобно в тях, а 37% смятат, че са удобни. 51% изпитват болка като ги носят, а за 49% това не е така. 79% заявяват, че кубинките се мокрят, 21%- не. На 45% краката силно се изпотяват в тях, за 47% потенето е малко, а за 8% - няма изпотяване.Липсата на водоустойчивост и способност за дишане са основните причини за екстремните температури, на които са подложени краката на полицаите, а това води до увреждане на краката.За 57% краката им замръзват в кубинките, 33% заявяват, че това понякога се случва.67% от служителите казват, че обувките, получени от МВР, се късат в първите 12 месеца, но само 27% могат да ги заменят. 24% от полицаите изпълняват професионалните си задължения със скъсани кубинки.59% от служителите трябва да използват кубинките си за повече от 12 месеца, но 89% от тях вече са повредени или скъсани.84% не са удовлетворени от кубинките, които получават.Заключенията на изследването са, че настоящите полицейски обувки в България не отговарят на съвременните изисквания и нужди на полицаите за изпълнение на задълженията им.За конкретни препоръки за кубинките било рано, заяви Попов.Селингер посочи, че трябвало да се започне да се мисли по концепцията и спецификациите.Цената на кубинките, по които ги получава МВР е 55 евро, съобщиха от синдиката, като по думите на Валентин Попов на свободния пазар можело да се намерят на значително по- ниски цени.Той уточни, че ще предложат на МВР по какъв начин да се получават униформи и обувки.В заключение Попов заяви, че за да е полезен, полицаят трябва да е добре обучен, облечен и силно мотивиран, а от СФСМВР ще работят активно по първите две, за да се премине към третото.", "date": "2018.02.08", "title": "Полицейските кубинки - неудобни, пускат вода, запарват"}
{"url": "https://news.bg/world/netanyahu-vleze-v-sblasak-s-politsiyata-na-izrael.html", "text": "Премиерът на Израел Бенямин Нетаняху нападна началник на полицията, след като полицейският комисар заяви, че \"влиятелни\" хора изпращат частни детективи в очевиден опит да се дискредитират следователите, които разследват министър-председателя, съобщава ДПА.\"\", написа министър-председателят във \"Фейсбук\".В сряда пред израелска телевизия комисар Рони Алшейх заяви, че детективи \"душат\", за да изровят мръсотии срещу служители на полицията.Алшейх не разкри подробности или доказателства.Сблъсъкът между Нетаняху и полицейският комисар възникна, след като местна медия съобщи, че полицията планира най-рано следващата седмица да препоръча Нетаняху да бъде подведен под отговорност.В края на разследването си полицията ще препоръча дали да се повдигнат обвинения или да се прекратят случаите срещу министър-председателя.Препоръка за повдигане на обвинения би разтърсила израелската политика. Но главният прокурор има окончателната дума дали да се повдигнат обвинения.Нетаняху е разследван по два случая. Първият случай, наречен \"Случай 1000\" е свързан с получаване на подаръци от милиардери в замяна на услуги, а вторият - \"Случай 2000\", се отнася до преговори между Нетаняху и издател на вестник за оказване на влияние на медийния пазар.", "date": "2018.02.08", "title": "Нетаняху влезе в сблъсък с полицията на Израел"}
{"url": "https://news.bg/crime/radev-yadosan-che-bsp-se-topyat-vzaimno-a-namesvat-i-mvr.html", "text": "Социалист натопил другаря си. Това стана ясно от извънреден брифинг на вътрешния министър Валентин Радев в парламента след обвиненията на левицата, че МВР тараши партийни документи на БСП -Шумен.Оказва се, че отстраненият служител на комисията за конфликт на интереси в Шумен излъгал, че не е членувал в БСП. Прокуратурата издава постановление, с което задължава МВР да провери има ли невярно съдържание в подадените документи, стана ясно от думите на силовия министър.Валентин Радев припомни, че за тези служби се изисква политически неутралитет. Не бива така да се поставя под въпрос работата на толкова служители на МВР, ядоса се той. Не приемам такова отношение към служители на МВР, каза още Радев. Нямаме грешка в действията си, посочи министърът. Ако имат вътрешни проблеми, да си ги решават по друг начин, не намесвайки полицията, призова МВР шефът.Припомняме, по-рано днес соцлидерът Корнелия Нинова настоя главният прокурор Сотир Цацаров да провери районната прокуратура в Шумен. Тя изтъкна, че МВР получили разпореждане да проверят кои хора са участвали на заседания на общинските структури на БСП в Шумен.Според лидера на червените, ако това се окаже истина, прокуратурата в Шумен е била използвана за политическа поръчка.Нинова пита и МВР-шефа защо ведомството му проверява членове на БСП.Социалистката акцентира, че член на БСП е уволнен заради партийно членство, дори му е образувано и производство. Тя изтъкна, че не очаква адекватни действия от Радев, но се надява главният прокурор да каже изпълнявана ли е политическа поръчка за случая в Шумен. ", "date": "2018.02.08", "title": "Радев ядосан, че БСП се топят взаимно, а намесват и МВР"}
{"url": "https://news.bg/euronews/ep-iska-turtsiya-da-otmeni-izvanrednoto-polozhenie.html", "text": "Евродепутатите призоваха Турция за отмяна на извънредното положение в страната. В своя резолюция членовете не ЕП настояха още за: - незабавно и безусловно освобождаване на всички лица, които са били задържани единствено поради това, че са упражнявали свободата си на изразяване на мнение и сдружаване, и които продължават да бъдат задържани без убедителни доказателства за извършването на престъпна дейност, в това число и германският журналист Дениз Юджел и четиримата журналисти от вестник \"Джумхюриет\";- да се свалят обвиненията срещу финландско-турската гражданка Аяла Албайрак, която беше осъдена задочно, както и да се освободи един от водещите лидери на НПО - Осман Кавала, тъй като задържането му е политизирано и произволно;- масовите репресии срещу гражданското общество и свободата на медиите да спрат - от опита за военен преврат в страната от 2016 година вече повече от 160 медийни организации са затворени и турското гражданско общество е подложено на масови репресии и други.Списъкът с искания на евродепутатите не свършва дотук. Представителите на европейските граждани осъдиха арестите на журналисти, активисти, доктори и обикновени граждани, извършени от турското правителство с цел да се цензурира критиката срещу турската военна офанзива в Африн. Представителите на гражданите на ЕС категорично осъждат извънредното положение в страната, което се използва с цел да заглуши опозицията и искат страната да започне да спазва Европейската конвенция за правата на човека, в която ясно се отхвърля смъртното наказание.Евродепутатите са сериозно загрижени за хуманитарните последици от турската намеса и предупреждават тези непропорционални действия да не продължават.Евродепутатите заявяват още че средствата, предназначени за органите на Турция в рамките на Инструмента за предприсъединителна помощ (ИПП II) трябва да бъдат обвързани с условия за подобрения в областта на правата на човека, демокрацията и принципите на правовата държава в Турция.Пред колегите си в ЕП Неджми Али ДПС/АЛДЕ заяви, че спрямо състоянието на човешките права в Турция е необходим по-балансиран подход. \"Погрешното възприемане и лошата преценка на фактите могат да създадат една доста негативна картина на турското общество. Не трябва да забравяме, че Турция изпълнява основна роля за справянето с бежанската криза чрез предоставянето на убежище на милиони хора. Въпреки че този процес е организиран само въз основа на съвместно изявление на ЕС и Турция, той допринася ефективно за защитата на външните граници на Съюза. Това се наблюдава в Югоизточна Европа и особено в моята страна България\", заяви Али.", "date": "2018.02.08", "title": "ЕП иска Турция да отмени извънредното положение"}
{"url": "https://news.bg/world/restorantite-v-pyongchang-prenebregnaha-vlastite-i-shte-servirat-kucheshko-meso-po-vreme-na-olimpiadata.html", "text": "Почти всички ресторанти в окръг ПьонгЧанг, Южна Корея, предлагащи кучешко месо, пренебрегнаха молба на правителството да спрат сервирането на храната, призна официален представител на властите, цитиран от АФП.Искането на правителството е във връзка със започващите в петък Зимни олимпийски игри в ПьонгЧанг.Смята се, че в Южна Корея се консумират по около 1 милион кучета на година като деликатес. Според местните жители консумирането на кучешко месо увеличава енергията на човек.Активисти организират кампании за забрана консумацията на кучешко месо. Те дори призовават в петиции за бойкотиране на игрите заради казуса, както и за организиране на протести в Сеул.Властите в ПьонгЧанг поискаха 12-те ресторанта в окръга, предлагащи кучешко месо, да спрат да сервират деликатеса по време на игрите в замяна на държавни субсидии.Но представител на местната власт разкри, че само 2 ресторанта са изпълнили искането.Имаме много оплаквания от собствениците на ресторанти, които смятат, че им заплашваме прехраната. Някои от тях започнаха да продават свинско и неща вместо кучешко месо, но продажбите им намаляха и те отново се върнаха на кучешко месо, поясни представителят.Кучешкото месо официално е категоризирано като \"отвратително\" от Сеул, както и змията, но това няма правен ефект.Южнокорейските власти периодично се опитват да убедят ресторантите да променят менютата си или да премахнат рекламите, че предлагат кучешко месо по време на големи международни събития.", "date": "2018.02.08", "title": "Ресторантите в ПьонгЧанг пренебрегнаха властите и ще сервират кучешко месо по време на Олимпиадата"}
{"url": "https://news.bg/int-politics/sasht-proveryavat-gotovnostta-na-ukrainskata-armiya-za-nastaplenie-v-donbas.html", "text": "В Донбас са пристигнали група служители на Пентагона, за да проверят готовността на силите за сигурност на Украйна за настъпление.Това е разкрил заместник-началникът на оперативното командване на самопровъзгласилата се Донецка народна република (ДНР) Едуард Басурин, цитиран от руските медии.По думите му, американските офицери са придружени от представители на Генералния щаб на украинската армия.\"В момента се проверяват украинските въоръжени сили, които са част от оперативно-тактическата група \"Донецк\", добави Басурин.Вчера от ДНР заявиха, че украински военнослужещи продължават да са разположени в населените места в неутралната зона, което пряко противоречи на Минските споразумения.От ДНР многократно са твърдели, че на страната на украинските въоръжени сили воюват чуждестранни наемници, а инструктори от НАТО координират действията на подразделенията на украинските въоръжени сили.Според оперативното командване на ДНР в Донбас са разположени повече от 60 полски и литовски снайперисти и др. военни.ДНР твърди, че 129 инструктори от САЩ, Канада, Турция, Алжир, Литва, Латвия и Великобритания обучават украинските военни.", "date": "2018.02.08", "title": "САЩ проверяват готовността на украинската армия за настъпление в Донбас"}
{"url": "https://news.bg/health/4-godishno-dete-pochina-sled-uslozhneniya-ot-grip.html", "text": "4-годишно дете почина след усложнение от грип във врачанската болница. Информацията бе потвърдена и от МБАЛ \"Христо Ботев\", и от Регионалната здравна инспекция (РЗИ) във Враца, съобщи БНР.Детето е прието по спешност в сряда вечерта с много висока температура и гърч вследствие на усложнение от остра вирусна инфекция. Въпреки усилията на лекарите, то не е могло да преодолее усложненията и днес е починало.Към този момент липсват данни за извънредни мерки, които здравните власти възнамеряват да предприемат.От началото на седмицата Регионалната здравна инспекция отмени обявената по-рано грипна епидемия. Повечето училища във Враца и областта не излизаха в грипна ваканция.", "date": "2018.02.08", "title": "4-годишно дете почина след усложнения от грип"}
{"url": "https://news.bg/regions/proveryavat-avtoservizi-i-stroitelni-obekti-za-zamarsyavane-v-stolitsata.html", "text": "Експерти от Столичен инспекторат и РИОСВ - София извършиха проверки на 3 автосервизи и цех за преработка на дървесина в районите \"Сердика\", \"Красно село\" и \"Сердика\".При извършените проверки не са констатирани нарушения, като нерегламентирано изгаряне на отпадъци и тяхното разпиляване.Продължават и проверките на строителни обекти. В районите \"Триадица\" и \"Люлин\" са съставени 3 акта за административно нарушение на техническите ръководители на строителни обекти за допускане на камиони с мръсна ходова част по уличните платна.Извършени са 15 проверки за контрол по замърсяване от строителство. Целта е да се ограничи замърсяването на пътните платна и на въздуха с фини прахови частици.", "date": "2018.02.08", "title": "Проверяват автосервизи и строителни обекти за замърсяване в столицата"}
{"url": "https://news.bg/world/kakvo-specheliha-i-zagubiha-germanskite-partii-ot-koalitsionnoto-sporazumenie.html", "text": "Болезнени компромиси ще се необходими от всички, обяви германският канцлер Ангела Меркел преди тежките преговори, които завършиха с ново коалиционно споразумение между консерваторите и социалдемократите. Тя беше права, съобщава ДПА.Агенцията представя какво спечелиха и загубиха партиите от сключеното между тях коалиционно споразумение.ДПА отбелязва, че коалиционното споразумение носи белега на Германската социалдемократическа партия в много пасажи - от оптимистични преговори за Европа до планове за бъдещи инвестиции на федералното правителство и по-големи разходи за образование. Също така партията получи общо 6 министерски кресла, включително и ключовите министерства на финансите, външните работи и труда и социалните дейности.Остава да се разбере дали това ще е достатъчно за членовете на партията, за да одобрят сделката.Но социалдемократите трябваше да отстъпят в три ключови области за тях. Първо, ограниченията върху трудовите договори няма да бъдат премахнати напълно. Второ, остава под въпрос придвижването към едностепенна система на здравно осигуряване и прекратяване на двустепенната система на държавно и частно здравно осигуряване. Трето, не са изпълнени цялостните искания на социалдемократите относно обединяването на разделените бежански семейства. Първо и преди всичко Християндемократическият съюз на канцлера Ангела Меркел отново може да формира коалиция, ако членовете на социалдемократите одобрят договореното споразумение. Християндемократите успяха да договорят минимален праг на пенсиите. Също така партията успя да договори ангажимент за балансиран бюджет.Но консерваторите трябваше да пожертват много министерски постове. Партията изгуби министерствата на финансите и вътрешните работи, макар че взе икономическото ведомство.Лидерът на Християнсоциалния съюз Хорст Зеехофер получи прякора Господин горен лимит във връзка с исканията на партията за ограничаване на бежанския поток. Той успя да убеди християндемократите да направят компромис. Християнсоциалният съюз успя да изпълни ключово искане, макар и в редуцирана форма, свързано с увеличение на пенсиите на тези жени, които не са имали възможност да работят - \"пенсионираните майки\". Партията получи три по-малки министерски кресла. Зеехофер, който скоро ще подаде оставка като премиер на Бавария, ще получи суперминистерска позиция, която включва три министерства, включително на вътрешните работи. Но Християнсоциалният съюз трябваше да отстъпи от първоначалното си искане за горна граница на приетите бежанци. Искането за национален референдум също не се споменава в споразумението, което е от повече от 170 страници. ", "date": "2018.02.08", "title": "Какво спечелиха и загубиха германските партии от коалиционното споразумение"}
{"url": "https://news.bg/tourism/angelkova-proveri-chist-ot-baraki-li-e-plazhat-v-slanchev-bryag.html", "text": "Министърът на туризма Николина Ангелкова инспектира плажа на \"Слънчев бряг-север\" и провери дали са премахнати незаконните преместваеми обекти. Длъжни сме да установим съборени ли са всички 190 обекта, които надхвърлят одобрената схема.При инспекцията обаче е установено наличие на частни имоти почти на територията на плажа. \"Това са т. нар. \"джобове\". В тях са монтирани преместваеми обекти, които имат разрешителни, и затова няма как да бъдат съборени, отбеляза министър Ангелкова.Тя е категорична, че през летния сезон щендерите на територията на АД-то ще бъдат забранени и цялата стока ще трябва да е в павилиони. \"Ще направим така, че да се разхождаме спокойно по алеите в курорта, а не да се блъскаме с щендери и стока\", увери министър Ангелкова.Трябва да има пълна промяна в облика на \"Слънчев бряг\", отсече тя. Затова контролът върху търговските обекти ще бъде изключително засилен. Предстои да се подпише и споразумение с МВР, което ще оказва съдействие за осъществяването на тези мерки, допълни тя.Министърът на туризма цитира социологическо проучване, според което 55% от анкетираните одобряват павилионите да са с единна визия, а над 62% от запитаните искат да има заведения и обекти край плажа, но при спазване на реда и нормативите.Ще дадем възможност да няма павилиони на главната алея и до хотел \"Кубан\" при спазване на закона, отстоянията и наредбата на община Несебър. На крайбрежната алея също няма да има павилиони от страна на територията на АД-то, а тези на стопанина на плажа ще бъдат според изискванията на ЗУЧК и задължително на такива разстояния, че да не се закрива морето, стана ясно от думите на министъра.Тя е категорична, че новата схема ще бъде одобрена само ако отговаря на нормативните изисквания и ако се вижда морето, а не да се влиза в тунел от магазини.Министър Ангелкова съобщи, че до момента наемателят на плаж \"Слънчев бряг-север\" съвестно спазва ангажиментите си. Вече са съборени над 190 незаконни обекта. Предстои тези, които са законни, но надвишават квадратурата, също да бъдат съборени в тази им част, където това позволява, или изцяло да бъдат премахнати.\"Като министър прекратих концесията на плажа \"Слънчев бряг-север\", защото имаше над 8000 кв. метра обекти, които надхвърляха одобрената от мен схема\", припомни Ангелкова.На въпрос от журналисти за искането на някои браншови организации напълно да се премахнат преместваемите обекти, тя напомни, че някои хотелиери - представители на тези организации, имат хотели на крайбрежната алея и павилиони в частни имоти в курорта. Нека гледаме и мерим с един аршин, за да се подобри визията на \"Слънчев бряг\", призова министърът.", "date": "2018.02.08", "title": "Ангелкова провери чист от бараки ли е плажът в Слънчев бряг"}
{"url": "https://news.bg/int-politics/erdogan-otkazva-da-razgovarya-s-asad-izbil-1-mln-siriytsi.html", "text": "Турският президент Реджеп Тайип Ердоган е отхвърлил неотдавнашното изявление на председателя на опозиционната турска Народнорепубликанска партия Кемал Кълъчдароглу относно потенциална среща между Анкара и Дамаск.\"Какво бихме обсъждали с един убиец, който е избил 1 млн. от своите граждани\", подчертал Ердоган пред турски местни управници в президентския дворец в Анкара, съобщават турските медии.\"Можеш да си сътрудничиш с терористите, когато е необходимо... Но досега ние не сме го правили, тръгвайки по този път с разрешението на терористични организации, и ние няма да си сътрудничим с тях в бъдеще\", добавил турският държавен глава.Ердоган е твърд противник на сирийския президент Башар Асад още от началото на войната в Сирия, която доведе Анкара и Дамаск до конфликт по почти всеки въпрос в страната.Асад многократно обвини Ердоган, че е поддръжник на \"Мюсюлманско братство\" и катализатор за терористичните групировки, действащи в Сирия.Двамата президенти не са разговаряли от години и често разчитат на Русия да посредничи при проблеми между двете страни.", "date": "2018.02.08", "title": "Ердоган отказва да разговаря с Асад, избил 1 млн. сирийци"}
{"url": "https://news.bg/crime/hvanaha-trima-telefonni-izmamnitsi-vav-vetovo.html", "text": "Трима извършители на телефонни измами са задържани в района на Ветово. Спецоперацията е реализирана от служители на сектор \"Измами\" в ГДНП и колегите им от ОДМВР - Силистра и Русе. Действията са ръководени от прокуратурата.Установени и задържани са участниците в група за извършване на телефонни измами. 32-годишният Я.Я.-Шината и 38-годишния Н.Н.-Малкия Келеш, са осъждани, а техният \"колега\" 23-годишния Г.Г. е с криминални регистрации за престъпления.Мъжете са засечени в центъра на Ветово в \"Опел Астра\", собственост на бащата на единия от тях. Установено е, че групата е действала по познатия сценарий \"съдействие на полицията при провеждане на полицейска операция за задържане на телефонни измамници\".Задържането е осъществено, след телефонна измама, в която 78-годишна жена от Силистра, хвърлила от терасата на дома си плик с пари. По случая е образувано досъдебно производство по описа на РУ - Силистра. Иззети са мобилни апарати, SIM-карти (включително и такива ползвани при извършване на престъплението), както и други вещи и предмети, свързани с престъпната дейност на задържаните. Работата по документиране и доказване на престъпната дейност на задържаните продължава под ръководството на прокуратурата.Подробности по случая оповестиха днес на пресконференция административният ръководител на Окръжна прокуратура - Силистра Теодор Желев, директорът на ОДМВР старши комисар Кристиян Петров и началникът на сектор \"Криминална полиция\" гл. инспектор Божидар Генчев.Като изключително успешна определи операцията окръжният прокурор, предвид факта, че телефонните измами са сериозен бич за населението в региона. Той подчерта, че благодарение на проведените действия са били осъществени няколко успешни реализации на територията на цялата страна, което е довело до залавяне и на други лица, съпричастни към извършване на телефонни измами.Прокурор Желев отбеляза решаващата роля на гражданите, оказали съдействие на полицията в процесния случай, и посочи, че тяхната активност е изключително важна в противодействието на този вид престъпна дейност. ", "date": "2018.02.08", "title": "Хванаха трима телефонни измамници във Ветово"}
{"url": "https://news.bg/world/lyatnoto-chasovo-vreme-polzi-ili-glavoboliya.html", "text": "\"Направете нещо най-накрая\" - германският евродепутат от Европейската народна партия (ЕНП) Дитер Кох е затрупан с мейли от. Той е заместник-председател на комисия, в чиито правомощия попада въпросът за въртенето на стрелките на часовника два пъти годишно.\"От смяната на часа страдат най-вече психично болните. Силно засегнат е и техническият сектор\", казва 65-годишният германски консерватор. Трудности срещат например хората, които трябва да коригират разписанието на самолетите и влаковете, разказва той и подчертава, че с това техническите проблеми далеч не се изчерпват. \"Да не говорим за земеделците и техните животни, или пък за родителите и техните малки деца\", допълва той.80% нямат проблемиДитер Кох се позовава на изследвания, според които след въртенето на стрелките броят на пътно-транспортните произшествия (ПТП) нараства. Поради простичката причина, че по-ранният час сутрин се отразява на формата на шофьорите. Европейският парламент вече е изготвил работен доклад по темата, докато Европейската комисия (ЕК) от години проучва въпроса. \"От над 25 години съм в ЕП, но никога не съм получавал толкова много запитвания от граждани, колкото сега\", казва той.При неговия колега от Саксония Херман Винклер се случва абсолютно същото. Той посочва, че всеки се чувства длъжен да вземе отношение по темата за астрономическото и лятното часово време. \"Първо, защото всички са изпитали сами предимствата и недостатъците; и второ, защото мнозина смятат, че са експерти по темата\", казва евродепутатът от Лайпциг.За експерт се смята и неговият колега от ХДС Вернер Ланген, който обаче е на противоположното мнение. Той цитира други проучвания, според които 80 процента от германците нямат никакви проблеми с преминаването от астрономическо към лятно часово време и обратното. \"Трудно ми е да приема, че една шепа идеолози могат да се наложат над мълчаливото мнозинство от германците\", посочва той.Странни коалицииНо не само германските християндемократи са разединени по въпроса - такава е картината и във всички фракции на ЕП. Звучи куриозно, но изведнъж консерваторите и комунистите се оказват в една и съща лодка, както и зелените и десните популисти.За Вернер Ланген въпросът е ясен: първоначалният аргумент, че по този начин сме щели да пестим енергия, вече не важи. Практиката показа, че това не носи нищо. За него е по-важно друго - че вечер трябва да е светло до по-късно. Слънчевата светлина е здраве, казва той и допълва: \"Изкуствената светлина притежава само 1 процент от лечителното действие на слънцето. Но това изобщо не се изтъква като аргумент - просто се замита под килима, защото се оказва проблем два пъти в годината да преместваме часовника с един час!\".Колегата му Дитер Кох, който от дълго време се бори срещу лятното часово време, изтъква други аргументи. \"Щом като 80 процента от германците нямат никакви проблеми с въртенето на стрелките на часовника, тогава трябва да направим нещо за останалите 20 процента от хората, чийто биологичен часовник се побърква два пъти в годината - през март и през октомври\", посочва той.Чии аргументи ще надделеят, предстои да научим. Но дори и евродепутатите да решат да отменят лятното часово време, фактическото му отпадане няма да стане веднага. Защото след това на ход ще бъде ЕК, а по всяка вероятност ще се наложат и преговори с отделните правителства на страните-членки.Впрочем, днес (8.02.) пресслужбата на Европейския парламент информира, че ЕП вече е призовал ЕК за задълбочена оценка на смяната между зимно и лятно часово време и ревизия на режима, ако е необходимо.", "date": "2018.02.08", "title": "Лятното часово време – ползи или главоболия?"}
{"url": "https://news.bg/health/plevenski-lekari-izvarshiha-unikalna-sardechna-operatsiya.html", "text": "Плевенските сърдечни хирурзи извършиха уникална за световната медицинска практика операция, предаде БНТ.34-годишният пациент Филип Узунов е роден с тежък порок на сърцето, но не е опериран като дете, а едва сега. Животът му е бил изпълнен със страх, ограничения и чести престои в болници. Интервенцията е успешна, а Филип вече се чувства нов човек. Случаят е изключителен, защото пациентите с подобен проблем рядко доживяват зряла възраст.\"Вечер не мога да заспя от страх, че може и да не се събудя. Защото съм много запознат с моето състояние и си знам, че ми е тежък случаят. Като моя само съм чел в интернет, които... няма живи на моите години.\" - спомня си пациентът времето преди операцията.През ноември миналата година Филип е срещнал своя ангел-спасител, както вече нарича кардиохирурга проф. Владимир Данов.Доверил му се, преодолявайки дългогодишния си страх от операция.При интервенцията е направена тотална корекция на комбинирания сърдечен порок, като едновременно с това е имплантирана биологична клапа.\"Преживелите с този вид или тип вроден сърдечен порок са само от 6 до 3 % над 30 години. Направихме му операцията в пълен обем и, както виждате, той изглежда месец и четири дена след това в едно много добро общо състояние.\" - коментира кардиохирургът проф. д-р Владимир Данов.\"Чувствам се сякаш, че никога не съм бил болен. Нов свят, нов живот - всичко ми е ново.\" - споделя Филип Узунов.Според проф. Данов до три месеца Филип ще се възстанови напълно и ще има пълноценен живот. Плевенчанинът вече мечтае за работа и спокойни дни без страх от болестта.", "date": "2018.02.08", "title": "Плевенски лекари извършиха уникална сърдечна операция"}
{"url": "https://news.bg/bulgaria/pochina-izpalnitelniyat-direktor-na-bulgartransgaz-georgi-gegov.html", "text": "Почина изпълнителният директор на \"Булгартрансгаз\" ЕАД Георги Гегов, съобщиха от Министерството на енергетиката.Уточнява се, че здравословното му състояние е било влошено.\"В този изключително труден момент семейството на господин Гегов моли да бъде уважена скръбта им и правото им на уединение.\" - се казва в съобщението на министерството.Гегов беше начело на компанията от 2015 г.Той е юрист по образование. Син е на дългогодишния директор на \"Булгаргаз\" Кирил Гегов. Работил е като консултант по проекта \"Набуко\", а по-късно става директр от българска страна на българо-руското дружество за \"Южен поток\".", "date": "2018.02.08", "title": "Почина изпълнителният директор на \"Булгартрансгаз\" Георги Гегов"}
{"url": "https://news.bg/society/televiziya-bit-veche-e-s-nov-sobstvenik.html", "text": "Телевизионният канал BIT има нов собственик. Това става ясно от писмо на досегашния собственик Павел Вълнев, разпространено до медиите.Той споделя, че макар да е гледал на медията като на бизнес проект, приема радялата с нея като прощаване с чиста мечта.\"Мечтите обаче трудно се управляват отдалече, дори когато са оставени да се реят свободно на пазарния вятър. А пазарът в България е особен - телевизионният е съсредоточен в мейнстрийма, а рекламата е насочена натам.\" - констатира Вълнев.\"Винаги съм правил разлика между икономическата част на медията и нейното съдържание. Няма да намерите човек, отвътре в Би Ай Ти или отвън, който да каже, че някога съм се намесил в съдържанието.\" -добавя досегашният собственик.Според информация на \"24 часа\", новият собственик е Мирослав Янев. Той е изпълнителен директор на продуцентската компания MediaPro Entertainment, която е част от СМЕ (Central European Media Enterprises), собственик на bTV.", "date": "2018.02.08", "title": "Телевизия BIT вече е с нов собственик"}
