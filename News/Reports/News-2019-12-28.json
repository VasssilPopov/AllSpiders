{"url": "https://news.bg/world/eksministar-vav-vietnam-osaden-na-dozhivoten-zatvor-za-koruptsiya.html", "text": "Съдът във Виетнам осъди бившия министър на страната на доживорен затвор за получаване на подкупи и за злоупотреба със служебно положение, предаде \"Ройтерс\".Народният съд в Ханой призна бившия министър на информацията и комуникациите Нгуен Бак Сон за виновен в получаването на 3 млн. долара подкупи в корупционна схема с участието на държавната телекомуникационна компания \"МобиФон\" (MobiFone) и частния кабелен телевизионен оператор Ей Ви Джи (AVG).Присъда от 14 години затвор получи по същото дело получи и наследникът на Сон на министерския пост Чонг Мин Туан. Той бе обвинен в лошо икономическо управление и получаване на подкупи.MobiFone, един от трите най-големи мобилни оператора във Виетнам по абонамент, купи дяла в Audio Visual Global JSC за близо 8,9 трилиона донга (383,7 милиона долара) в края на 2015 г.Правителството понесе \"сериозни финансови загуби\" в резултат на транзакцията.Случаят MobiFone е най-голямото разследване на корупция досега в антивигранната кампания във Виетнам, която вече обхвана стотици правителствени служители.Председателят на Audio Visual Global JSC Фам Нат Ву бе осъден на три години затвор, след като беше признат за виновен в плащането на подкупи на син, Туан, ръководители на MobiFone и други държавни служители.Съдът осъди и 11 други обвиняеми на между две и 23 години затвор за участието им в делото.Планът за продажба на дял в MobiFone отдавна се обявява за един от най-очакваните във Виетнам стремеж за приватизация на държавни компании, но той никога не се е осъществил.Правителството заяви по-рано, че ще продаде дял до 50% в MobiFone до края на 2020 г.", "date": "2019.12.28", "title": "Ексминистър във Виетнам осъден на доживотен затвор за корупция"}
{"url": "https://news.bg/politics/borisov-blagodaren-na-deyvid-kameran-che-spomenal-balgariya-v-avtobiografiyata-si.html", "text": "Благодаря на Дейвид Камерън за автобиографичната му книга \"For the record\". В нея той обръща специално внимание на визитата си в България през 2015 г., когато заедно посетихме границата ни с Турция по време на най-голямата мигрантска вълна.С това се похвали във фейсбук министър-председателят Бойко Борисов.Той подчерта, че и днес се справяме с опазването на границата и отчитаме нулев миграционен натиск.От януари до средата на декември от Турция в целия ЕС има ръст нелегалните мигранти с 46% спрямо същия период на 2018 г., допълни той. ", "date": "2019.12.28", "title": "Борисов благодарен на Дейвид Камерън, че споменал България в автобиографията си "}
{"url": "https://news.bg/politics/manolova-zahapa-borisov-za-ideyata-za-darzhaven-monopol-nad-vodite.html", "text": "Във връзка с изявлението на министър-председателя, след заседанието на Министерския съвет , Гражданската платформа \"Изправи се.БГ\" смята, че това ще доведе до въвеждането на нов държавен монопол, без да е ясно как ще бъдат защитени правата и интересите на българските граждани при ползването на ВиК-услугите.Това пишат в позицията си до медиите от гражданската платформа \"Изправи се.БГ\". В тази връзка те задават 10 въпроса към премиера Бойко Борисов:1.Всичките 45 броя ВиК-дружества ли ще бъдат обединени в едно държавно дружество и как след като само 15 от тях са със 100 % държавна собственост? Как държавата ще действа при останалите 30 дружества, чиято собственост не е държавна? Какви ще бъдат последствията специално за Столична община и гражданите на София, ако договорът за концесия, който изтича през 2025 г., бъде предсрочно прекратен?2.Кога възнамерява да създаде новото ВиК-дружество, след като Народното събрание е задължило министъра на регионалното развитие и благоустройство да представи проект за нов закон за регулиране на ВиК-услугите за обществено обсъждане до 15 май 2020 г.?3. Предвидено ли е в управленската програма на правителството и в коалиционното споразумение на управляващите подобна мярка на въвеждане на държавен монопол на ВиК-сектора?4. Колко ще струва на данъкоплатците реализацията на обявеното намерение за създаване на общо държавно ВиК-дружество?5. Комисията за енергийно и водно регулиране ще бъде реформирана или закрита, щом в страната ще има само едно държавно ВиК-дружество? Ще отпадне ли водното регулиране от дейността на КЕВР и ако да, кой ще го осъществява?6. Кой ще е органът, който ще следи за злоупотребата с монополизма и защитата на потребителите при ползването на ВиК-услугите?7. Въвеждането на държавен монопол във ВиК-сектора ще подобри ли качеството на водоснабдяването и на питейната вода за гражданите, как ще се отрази на цените на услугата и на загубите, които в момента са над 60 %?8. Ще бъде ли въведена единна цена на ВиК-услугите за цялата страна, щом ще има едно ВиК-дружество и кой ще я определя? Исторически, за последно при аналогична ситуация с едно ВиК-дружество, това е правено от Политбюро на ЦК на БКП. Тоест, и сега ли това ще се прави от държавен орган и кой? Как и кой ще определя социалната поносимост на цената на ВиК-услугите?9. Защо Министерският съвет е приел Наредби за регулиране на цените и на показателите за качество на ВиК-услугите за периода 2017-2021 г., съгласно които не се отчита от КЕВР (при определянето на цените) изпълнението на показателите от бизнес-плановете за първата и втората година от ВиК- дружествата?10. Защо има областни градове - Търговище, Кюстендил, Хасково и Пазарджик - на които все още не са одобрени бизнес-планове от КЕВР за периода 2017-2021 г., при положение, че повече от половината от времето от регулаторния период е изтекъл? Защо министър-председателят не е поискал от областните управители да изпълнят задълженията си по закон?От гражданската платформа \"Изправи се. БГ\" припомнят, че държавата в лицето на Министерски съвет и Народното събрание, доминирани в последните десет години от ГЕРБ, има приети повече от 8 стратегии, планове и решения за ВиК-сектора, като и ги изброяват. Те питат защо на базата на тези актове на висши държавни органи не е осъществен контрол в продължение на повече от 10 години от премиера, председателя на НС, КЕВР и други институции, за да се предотврати водният режим в страната? И има ли кой да ги накаже?От платформата прилагат и справка за собствеността на ВиК-дружествата в страната.Към края на 2019 г. в България има 45 ВиК-дружества, като формата на собственост е:- 15 са ВиК-дружества са със 100 % държавна собственост;- 11 са ВиК-дружества са със 100 % общинска собственост;- 4 са ВиК-дружества са със 100 % частна собственост;- 14 са ВиК-дружества са с 51 % държавна собственост и 49 % общинскасобственост;- 1 е ВиК-дружеството (в София) със 77 % частна собственост и 23 % общинска собственост. Столична община има сключен концесионен договор с френската фирма \"Веолиа\", като срокът на договора е до 2025 г.От платформата припомнят и процента загуби, които се отчитат във ВиК-сектора в България. Преди няколко дни КЕВР публикува своя анализ за 2018 г. с почти двумесечно закъснение, посочват още от \"Изправи се.БГ\".Средният процент загуби за страната е 61%.", "date": "2019.12.28", "title": "Манолова захапа Борисов за идеята за държавен монопол над водите"}
{"url": "https://news.bg/world/zelenski-potvardi-che-predstoi-razmyana-na-plennitsi-v-donbas.html", "text": "Киев се готви за размяна на пленници в Донбас. За това потвърди президентът Володимир Зеленски, цитиран от ТАСС.\"Трябва да има размяна на затворници. Ние чакаме това\", цитира пресслужбата на кабинета на президента на Украйна. В същото време Зеленски не уточни формулата за обмен, казвайки, че \"проверката на всички хора трябва да бъде напълно завършена\".Както се очаква, в близост до входно-изходната точка \"Майорско\" на линията за контакт в Донбас в неделя сутринта ще се проведе размяна на задържани лица.Според информацията Киев ще се прехвърлят 55 души и очакват да получат 87 свои пленници. ", "date": "2019.12.28", "title": "Зеленски потвърди, че предстои размяна на пленници в Донбас"}
{"url": "https://news.bg/world/ukrayna-odobri-sporazumenieto-za-tranzit-na-gaz-s-rusiya.html", "text": "Правителството на Украйна одобри подписването на споразумение за транзит на газ с Русия. Това съобщиха от пресслужбата на украинския кабинет, цитирани от ТАСС.Правомощието да подписва това приятелско споразумение е на министъра на правосъдието Денис Малюку.Споразумението се отнася до претенции на стойност около 7 млрд. долара.Руският министър на енергетиката Александър Новак заяви по-рано тази седмица, че страните ще подпишат споразумение на 29 декември, след което всички искове ще бъдат изтеглени и всички арести изтеглени от собствеността на Газпром в Европа.По информазия на РИА Новости догодина Русия трябва да достави на европейския пазар през Украйна 65 милиарда кубични метра газ и по 40 милиарда годишно от 2021 г. до 2024 г. Протоколът включва и правни спогодби за уреждане на спорове.Срокът на новото споразумение е пет години.", "date": "2019.12.28", "title": "Украйна одобри споразумението за транзит на газ с Русия"}
{"url": "https://news.bg/politics/borisov-v-pernik-nyama-traba-po-mlada-ot-men.html", "text": "От 52-ра година нищо не е пипано в Перник. Под 20 млн. лв. инвестиция няма да се размине. Ще трябват около 80 км тръби. Това заяви премиерът Бойко Борисов по повод бедственото положение в Перник по време на посещението си в Стара Загора.Сиреч, няма по-млада от мен тръба в Перник, подчерта премиерът.Той увери, че всички, които през годините са допринесли за това ще си понесат отговорността. Когато говорехме за водните цикли колко са важни и да използваме европейските пари, имаше градове, които проспаха периода. А кметове, които не са пожелали да се включат в тези проекти, сега искат пари от държавния бюджет, по думите му.Като имаше европейски пари тях ги мързеше, но ще се оправят, отбеляза Борисов. Припомняме, че по-рано днес по повод предложението му за . Според гражданската платформа \"Изправи се. БГ\" това ще доведе до нов държавен монопол. Преди това беше съобщено, че  До момента Регионалната здравна инспекция е взела 13 проби от различни места в града, които показват чисти стойности.Вчера, 27 декември стана ясно, че   Главният прокурор Иван Гешев пък Преди това министърът на икономиката Емил Караниколов обяви, чеПо негови думи в момента се правели безумни неща, за да се разреши проблемът.На Бъдни вечер в Перник започна операция на територията на \"Стомана\" - Перник, за да се открие къде се губят около 90 литра вода в секунда. След това министърът на икономиката  на ден и призна, че плащат гражданите на Перник.Подозренията бяха, че предприятието източва незаконно вода. От  това на следващия ден, когато и лично премиерът Бойко Борисов отиде на инспекция. Тогава той обяви и че ще разпореди . бе обявено на 21 декември, след като воден режим бе За кризата с водата в Перник се разбра само няколко дни след местните избори, които бяха спечелени от БСП и Станислав Владимиров. Той обаче е категоричен, че вина носят управляващите и . Кризата струва постовете както на областния управител Ирена Соколова, така и на .Според заключението от проверката на районната прокуратура има данни за безстопанственост, затова и производството бе прехвърлено .", "date": "2019.12.28", "title": "Борисов: В Перник няма тръба по-млада от мен"}
{"url": "https://news.bg/crime/verizhna-katastrofa-na-patya-sofiya-varna.html", "text": "Катастрофа между три автомобила на пътя София - Варна. Инцидентът е станал в участъка между разклоните за селата Балван и Ново село, съобщи Нова телевизия.Сигналът за случая е получен в 15.56 ч. Автомобилите не пречат на движението. По първоначална информация произшествието е възникнало между два леки автомобила и бусче.Пострадали са 47-годишен пътник от единия лек автомобил и 51-годишната водачка на бусчето. Двамата са откарани в Спешна помощ. Състоянието им тепърва ще се изяснява.На мястото има екипи на полицията и пожарната.", "date": "2019.12.28", "title": "Верижна катастрофа на пътя София-Варна"}
{"url": "https://news.bg/politics/rabota-i-stabilnost-nay-vazhnoto-za-2019-otchete-borisov.html", "text": "Работа и стабилност. С тези думи премиерът Бойко Борисов определи какво е било най-важното за 2019 г. по време на посещението си в Стара Загора.По думите му има много мераклии да управляват, но това не е лесно.По отношение на \"Зелената сделка\", постигната в Брюксел за достигане на нулеви емисии до 2030 г. и ограничаване на въглищата в индустрията, Борисов заяви, че за да заработят ТЕЦ-овете на алтернативни източници ще са необходими поне милиард евро.Премиерът подчерта още, че по темата е необходим консенсус и не може да се вземе еднолично решение.\"Това е нещо, което касае енергосистемата - 60% от тока се прави от ТЕЦ-овете. 15 - 20 000 души работят, това не е някакво лесно решение и еднолично да се вземе\", посочи той.Борисов добави, че ще се търси трансформация, но трябва да се гарантира и сигурността на хилядите работници. \"Въпросът е хората да бъдат спокойни, че всеки ще има пенсия, ще има работна заплата и няма да бъде оставен на улицата\", посочи той.Във връзка със строежите, които се правят в страната той заяви, че вместо да се гордеем с тях и да се показват, се намира по една плочка и по цял ден я показват.Уникални строежи се правят, подчерта той и даде за пример \"Струма\", където се правят по 8 метра тунел за ден.", "date": "2019.12.28", "title": "Работа и стабилност - най-важното за 2019 , отчете Борисов "}
{"url": "https://news.bg/world/irakski-protestirashti-zatvoriha-neftenata-zona-na-nasiriya.html", "text": "Протестиращи нахлуха в южната нефтена зона на Насирия в Ирак и принудиха служителите да отнемат електроенергията от нейната контролна станция, предаде \"Ройтерс\".Нефтеното находище произвежда 90 000 барела дневно суров нефт. Протестиращите скандираха \"Няма родина, няма петрол\", докато принудиха нейното затваряне.Масовите протести обхващат Ирак от 1 октомври, а протестиращите, повечето от които млади, настояват за преразглеждане на политическа система, която те смятат за дълбоко корумпирана и поддържаща повечето иракчани в бедност. Повече от 450 души са убити.", "date": "2019.12.28", "title": "Иракски протестиращи затвориха нефтената зона на Насирия"}
{"url": "https://news.bg/world/proyavite-na-sindikatite-i-zhaltite-zhiletki-v-parizh-eskaliraha-do-buntove.html", "text": "Сблъсъци между полицията и демонстрантите за поредна седмица в Париж заради протестите на \"жълтите жилетки\" и синдикатите, предаде ТАСС.Маскирани млади хора запалили голям огън на улицата пред изложбения център на Жорж Помпиду, полицията трябвало да се намеси и да разпръсне тълпата в този район.Движението на организираната колона беше прекъснато, полицията използва гранати със сълзотворен газ.Неизвестни хора, облечени предимно в черно и криейки лицата си под маски и шалове, изграждали импровизирани барикади от метални огради, поставени в голям брой покрай зоните на ремонтните дейности. С помощта на щитове и палки полицаите постепенно изтласкали агресивните демонстранти на улицата. Ситуацията остава изключително напрегната.Протестът на \"жълтите жилетки\" започна сутринта, като колона от демонстранти премина почти без инциденти от площад де ла Борс във втория квартал на Париж почти до северната гара. Там те се присъединиха към похода на синдикатите, които стачкуват 24 поредни дни и заедно с тях отидоха на площад Шателет.Първата обща стачка, организирана от най-големите синдикални организации във Франция, шокира страната на 5 декември, когато около 800 хиляди души излязоха на улиците на различни градове, според Министерството на вътрешните работи. В пет демонстрации, проведени от този ден, участваха транспортни работници, лекари, учители, адвокати, пожарникари и представители на много други професии, които са против пенсионната реформа.Сред основните причини за недоволството на французите е решението на властите да премахнат специалните пенсионни тарифи за две дузини категории граждани, както и намерението да се повиши възрастта, от която пенсията ще се изплаща изцяло до 64 години.", "date": "2019.12.28", "title": "Проявите на синдикатите и \"жълтите жилетки\" в Париж ескалираха до бунтове"}
{"url": "https://news.bg/world/izrael-nad-600-razrusheni-sgradi-i-900-izseleni-palestintsi-za-godina.html", "text": "Службата на Организацията на обединените нации за Координация на хуманитарните въпроси обяви, че израелските власти са разрушили и конфискували стотици палестински сгради на Западния бряг от януари тази година, предаде Press.tv.Световният орган в доклад, озаглавен \"Защита на цивилните граждани\", обяви, че досега тази година са разрушени или иззети 617 сгради и изселени 898 палестинци.Той отбеляза, че данните представляват увеличение от 35 и 92 процента в сравнение с еквивалентния период през 2018 година.Израелската армия сега има пълен контрол върху  ресурсите, планирането и строителството в района на Западния бряг и строго ограничава палестинското строителство до по-малко от един процент от района.Територията представлява повече от 60 процента от Западния  бряг и би представлявала значителна част от бъдеща палестинска държава, съгласно така нареченото \"решение за две държави\".Израелското правителство отпусна 40 милиона шекела (11,4 милиона долара) за развитието на селища на Западния бряг, обяви Бенямин Нетаняху.\"Днес одобрихме бюджет от 40 милиона шекела за укрепване на населените места в Юдея и Самария. Терорът няма да ни изтръгне оттук, защото това е нашата земя\", написа Нетаняху в \"Туитър\".На 19 ноември Нетаняху одобри началото на процес на одобрение на законопроект, който ще разшири суверенитета на Израел до части от Западния бряг.Според The ​​Jerusalem Post, премиерът предприел такава стъпка, след като държавният секретар на САЩ Майк Помпео заяви, че Вашингтон вярва, че .През декември 2016 г. Съветът за сигурност на ООН прие резолюция 2334, с която изисква прекратяване на дейностите по израелски селища в окупираните палестински територии.Тогава Израел заяви, че няма да спазва разпоредбите на документа на ООН.Главният прокурор на Международния наказателен съд съобщи , че има \"база\" за разследване на престъпления на палестинските територии. Решението идва пет години, след като съдът за първи път започна предварителна проверка по молба на палестинците.Фату Бенсуда обяви, че има основание за разследване на ситуацията в Палестина и конкретно на военни престъпления, които са извършени в Ивицата Газа през 2014 г. от израелската армия. По думите й заселническата политика на Израел на Западния бряг също може да представлява военно престъпление. Тя добави, че преди да започне разследването ще поиска от базирания в Хага трибунал да вземе решение за юрисдикцията на територията, тъй като Израел не е член на съда.Това означава, че съдът може да започне пълно разследване, което да доведе до повдигане на обвинения на израелски и палестински представители.", "date": "2019.12.28", "title": "Израел: Над 600 разрушени сгради и 900 изселени палестинци за година "}
{"url": "https://news.bg/world/dzhukanovich-podpisa-sporniya-zakon-za-veroizpovedaniyata-v-cherna-gora.html", "text": "Президентът на Черна гора Мило Джуканович подписа спорния закон за религиозната свобода и положението на религиозните общности, който беше приет в четвъртък вечерта след разгорещен дебат в парламента, съобщи общественият телевизионен оператор на страната в събота.Депутатите от Демократичния фронт по-рано в събота поискаха Джуканович да го върне в парламента, така че той да претърпи промени.Припомняме, че  съдът в Черна гора освободи трима просръбски депутати от опозицията, които бяха вкарани в затвора  заради вота.Опитвайки се да предотвратят одобрението на законопроекта, тримата се хвърлиха в съда със сълзотворен газ и се опитаха да унищожат микрофони в парламента. Законопроектът обаче беше приет.Сръбската православна църква в Черна гора казва, че новият закон позволява на държавата да му отнеме имотите. Правителството отрече, че иска да го направи.Опонентите организираха целодневни протести в четвъртък и блокираха пътища, подхранвайки напрежението в Черна гора.Полицията задържа 22 души, включително 17 депутати, заподозрени в участие в парламентарните вълнения. Всички, освен трима, бяха освободени малко след ареста им в петък.Законодателството гласи, че религиозните общности с имоти трябва да представят доказателства за собственост от преди 1918 г., когато Черна гора се присъедини към ръководеното от сърбите балканско кралство и загуби своята независимост.Черна гора се отдели отново от Сърбия през 2006 г., но нейните 620 000 души остават разделени дали страната трябва да поддържа по-тесни връзки със съседите си. Около 30% от населението на Черна гора се идентифицира като сърби и най-вече се противопоставят на разцеплението от Сърбия.", "date": "2019.12.28", "title": "Джуканович подписа спорния закон за вероизповеданията в Черна гора "}
{"url": "https://news.bg/world/27-zaginali-pri-protestite-v-chili.html", "text": "Най-малко 27 души са загинали при протестите в Чили от насам, според последните данни, цитирани от АП.Националният институт за правата на човека в Чили призова за разследване смъртта на мъж на 40 години загинал, докато е бягал от полицията на един от последните протести в столицата Сантяго.Това е последният смъртен случай, регистриран след демонстрациите.По данни на Националния институт за човешки права са постъпили повече от 700 сигнала за неправомерно използване на сила от страна на органите на реда.Хиляди чилийци поискаха на протестите президентът Себастиан Пинера да вземе \"драстични мерки\" за намаляване на социалното неравенство в страната.Протестиращите негодуват, че правителството не ги чува, тъй като вместо да призовава за диалог, налага \"все по-репресивни закони\", визирайки приетия в сряда закон за по-тежки наказания за публични размирици.", "date": "2019.12.28", "title": "27 загинали при протестите в Чили "}
{"url": "https://news.bg/world/tebun-posochi-noviya-premier-na-alzhir.html", "text": "Новият президент на Алжир Абделмаджид Тебун представи номинацията си за премиер на страната, предаде \"Ройтерс\".Той е университетски професор и бивш дипломат. Абделазис Джерад, 65-годишен, служи в администрацията на предишния президент през 90-те години, но беше уволнен от президента Абделазис Бутефлика, отстранен през април след две десетилетия като държавен глава.Той ще има тежката задача да управлява нестабилния Алжир при продължаващите протести.Протестиращите обаче считат избирането на самия Тебун за нелегитимно и изглежда малко вероятно да приемат правителство, което той назначава.Джерад говори няколко пъти по радиото след като започнаха протестите, подкрепи ги и поиска Бутефлика и неговите съюзници да напуснат властта.Очаква се в следващите дни да бъдат назначени и други членове на новото правителство.След избирането си, решителна борба срещу корупцията. ", "date": "2019.12.28", "title": "Тебун посочи новия премиер на Алжир "}
{"url": "https://news.bg/world/italiya-s-ambitsiozen-plan-za-2020-godina.html", "text": "Италианският премиер Джузепе Конте назначи двама нови министри в събота, които да заменят министъра на образованието си, който подаде оставка тази седмица и очерта амбициозен дневен ред за следващата година, включително реформа на правосъдната система и държавната бюрокрация, предаде \"Ройтерс\".В рамките на тричасовата пресконференция за края на годината Конте обвини лидера на дясната опозиция Матео Салвини и призова за единство на коалицията, подкрепяща собственото му правителство.\"Политиката не се нуждае от конфликти. Полемиката и отбелязването на различията ни не ни помагат \", каза Конте във връзка с честите пререкания между партиите.Той назначи Лучия Ацолина (от движението \"Пет звезди\") за нов министър на училищата и посочи безпартийния технократ Гаетано Манфреди, ректор на Неаполския университет, за министър на университетите и научните изследвания.Така, образователното министерство се разделя на две.Конте каза, че ще се срещне с управляващите партии през януари, за да уточни приоритетите за 2020 г., обещавайки преразглеждане на държавната администрация, като ще направи системата по-ефективна.", "date": "2019.12.28", "title": "Италия с амбициозен план за 2020 година "}
{"url": "https://news.bg/world/stotitsi-hilyadi-iskat-nova-godina-bez-foyerkerki-v-sidni.html", "text": "Повече от четвърт милион души души са подписали петиция, призоваваща за отмяна на фойерверките за Нова година в австралийския град Сидни.Те настояват също така средствата да бъдат изразходвани , които бушуват в страната и заплашват града, предаде BBC.Според съобщенията, за фойерверки в Сидни миналата година са били изхарчени 5,8 милиона щатски долара.Но кметът на Сидни Кловър Мур каза, че фойерверките са планирани 15 месеца предварително и по-голямата част от бюджета вече е изразходван. Тя обяви, че проявява разбиране към несъгласните, но тържеството ще протече по план.\"Не можем да отменим фойерверките и дори ако можехме, това би имало малка практическа полза\", написа кметът на уебсайта на петицията.Въпреки това австралийците, които подписаха петицията на Change.org, заявиха, че фойерверките в такъв момент ще бъдат \"обида\".\"Австралийците в цялата страна се нуждаят от парите, за да възстановят училищата и домовете си. Това е въпрос на приоритет и тук показваме, че ни интересува.\", заявиха подписали петицията.Линда Маккормик, която създаде страницата, припомни, че други общности в Австралия \"отменят фойерверки и празнуват Нова година по други начини\".Австралийските власти обявиха извънредно положение заради големите горски пожари.Режимът на извънредно положение се въвежда за срок от една седмица в град Сидни и щата Нов Южен Уелс. През последните няколко седмици в щата бушуват около 100 горски пожара, от които едва половината са под контрол.Наред с това в региона има рекордни горещини - синоптиците прогнозират за някои части на Нов Южен Уелс температури от над 45 градуса. За Сидни - около 46. Експертите изказват опасения, че вятърът, чиято скорост ще достигне 100 километра в час, ще доведе до разрастване нав покрайнините на града.Горските пожари бушуват в страната от септември насам.Заради токсичния дим лекарите предупредиха за \"извънредна ситуация\" в сферата на общественото здраве. През последните седмици рязко е нараснал броят на пациентите с дихателни проблеми.Пожари са регистрирани и други части на Австралия.Десетки станаха жертви на пожарите. Разрушени са над 800 домове.", "date": "2019.12.28", "title": "Стотици хиляди искат Нова година без фойеркерки в Сидни "}
{"url": "https://news.bg/crime/vandali-opustoshiha-matematicheskata-gimnaziya-v-dobrich.html", "text": "Вандали посегнаха на природо-математическата гимназия в Добрич, съобщава Нова телевизия.Във Фейсбук кметът на града публикува кадри, които показват щетите, нанесени от все още неизвестни лица.В момента в сградата на училището не се провеждат учебни занятия, тъй като тя е в ремонт. Поради тази причина системата за видеонаблюдение е премахната.Директорът на ПМГ \"Иван Вазов\" Галин Канев обясни какви щети са нанесени.\"В съблекалнята на физкултурния салон е потрошена ламперията, а в хранилището по химия е разлята боя по радиаторите. В една от стаите някой се е опитал да боядиса стената. Има забити столове в изолацията. Всичко това е станало по време на коледните празници\", посочи той.По негови думи няма следи от разбиване и не е ясно и откъде са влезли вандалите. За случая е уведомена и полицията, но засега оттам не са излезли със становище.Канев посочи, че досега толкова сериозни инциденти не е имало в гимназията. Чупени са врати, обръщани са столове, надрасквани са стените, но винаги сме идентифицирали извършителите, заяви той.Според него посегателството не е извършено от ученици от гимназията.", "date": "2019.12.28", "title": "Вандали опустошиха математическата гимназия в Добрич"}
{"url": "https://news.bg/economics/s-50-poskapna-svinskoto-meso-prez-2019-g-no-ne-zaradi-chumata.html", "text": "С 50% е поскъпнало свинското месо през 2019 г., съобщава Нова телевизия.Пейо Майорски от Асоциацията за защита на потребителите заяви, че още през септември от асоциацията са предупредили, че това може да се случи.В момента свинското се предлага с над 50% по-скъпо в сравнение с миналата година, обобщи той.Според Асоциацията поскъпването е спекулативно. То е започнало още в средата на годината с относително бавни темпове, но към края на 2019 г., когато традиционно се консумира повече свинско, цената се е повишила драстично с до 17%.Майорски обаче е на мнение, че поскъпването му не се дължи на африканската чума.Скока на цената на пилешкото месо пък той обясни с това, че много хора започват да преминават на него заради по-високите цени на свинското.Според Асоциацията цените се повишават заради годишната инфлация, повишените производствени разходи, както и очакваното от транспортните фирми въвеждане на тол такси.", "date": "2019.12.28", "title": "С 50% поскъпна свинското месо през 2019 г., но не заради чумата"}
{"url": "https://news.bg/int-politics/polsha-gnevna-na-putin-narekal-polski-poslanik-antisemitska-svinya.html", "text": "Министерството на външните работи на Полша привика руския посланик, съобщава \"Асошиейтед прес\".Причината са неколкократните обвинения през последните дни от страна на руския президент Владимир Путин, че Полша е виновна за избухването на Втората световна война.По информация на полския заместник-външен министър Марчин Пшидач посланик Сергей Андреев е бил повикан \"спешно\" в министерството във Варшава, където му е било заявено, че полските власти категорично се противопоставят на \"историческите инсинуации\" от страна на Путин и други руски представители.Пшидач подчерта, че според Полша възгледите на руския държавен глава са равносилни на \"сталинистки прочит на историята\" и \"пропаганда на тоталитарна държава\".Те бяха и подигравка с милионите жертви на сталинисткия тоталитаризъм, чиято жертва бе и руският народ, категоричен бе полският зам.-министър.Това е поредният спор между двете страни заради Втората световна война.Путин остро разкритикува резолюция на ЕП, твърдяща, че Съветският съюз носи отговорност за Втората световна война. Според него договорът Молотов-Рибентроп, довел до подялбата на Полша между Нацистка Германия и СССР, е ход, който Съветският съюз е бил принуден да предприеме след споразумения за ненападение с Хитлер, подписани от други европейски страни.Руският президент се позова на архивни документи, които според него показват, че тогавашният полски посланик в Берлин е похвалил плановете на Хитлер да изчисти Европа от евреите. В свой гневен изблик той дори нарече посланика \"измет\" и \"антисемитска свиня\".", "date": "2019.12.28", "title": "Полша гневна на Путин, нарекъл полски посланик \"антисемитска свиня\""}
{"url": "https://news.bg/disasters/nad-90-dushi-zaginaha-pri-vzriv-na-kola-bomba-v-somaliya.html", "text": "Взрив на кола бомба в Сомалия отне живота на над 90 души, съобщава \"Спутник\".Сред жертвите са 17 полицейски служители, 73 цивилни, а също и четирима чужденци - инженери от Турция. Според органите на реда е възможно именно те да са били мишената на атентата.Експлозията е станала в столицата Могадишу.До момента никоя групировка не е поела отговорност за терористичната атака.В Сомалия се намира базата на групата Ал Шабаб - ислямистка милиция, заклела се във вярност на Ал Кайда, която се бори да установи радикален шериат в страната.Ал Шабаб е отговорна за множество атаки срещу редовата войска, мисията на Африканския съюз и хуманитарните операции на ООН.Групировката пое отговорност за няколко терористични нападения и в други страни в Източна Африка, включително клането в търговския център \"Уейстгейт\" в Найроби, Кения, през септември 2013 г.Министър-председателят Бойко Борисов изпрати съболезнователна телеграма до сомалийския си колега Хасан Али Кхаире по повод кървавия бомбен атентат.Това съобщиха от правителствената пресслужба.\"Бих искал да Ви предам нашата най-искрена съпричастност с болката на семействата и близките на загиналите и нашата пълна подкрепа и солидарност към усилията на Вашето правителство в тези трудни моменти. Няма оправдание за жестокостта, безсмислието и безчовечността на терористичните действия, и международната общност трябва да реагира решително и безкомпромисно при такива прояви\", отбелязва Борисов.Вицепремиерът и министър на външните работи Екатерина Захариева изпрати съболезнователна телеграма до своя сомалийски колега Ахмед Иса Авад.Това съобщиа от пресцентъра на МВнР.\"С много голяма болка научих за кървавия бомбен атентат в столицата на Вашата страна Могадишу, довел до многочислени жертви, причинил загубата на над 90 невинни цивилни граждани и служители на реда\", пише министърът.\"За такива безчовечни действия не би могло да има никакво оправдание, за тях няма място в нашата съвременна цивилизация\", заявява българският вицепремиер.\"Вярвам, че със съвместните усилия на международната общност и на Вашето правителство ще постигнем изкореняване на чудовищните прояви на тероризма, както и на условията и причините, които го пораждат\", допълва Захариева.", "date": "2019.12.28", "title": "Над 90 души загинаха при взрив на кола бомба в Сомалия"}
{"url": "https://news.bg/disasters/helikopter-se-razbi-v-havay-nyama-otseleli.html", "text": "Хеликоптер се разби в планински район на хавайския остров Кауаи, съобщава Си Ен Ен.Предполага се, че няма оцелели при авиокатастрофата - на борда на машината е имало 7 души, а до момента са открити телата на шестима от тях.По информация на местни медии става дума за две семейства. Поне двама от пътниците са били деца.Хеликоптерът е правил туристическа обиколка на острова, когато се разразила внезапна буря с дъжд и силен вятър. Около 40 минути след като той е трябвало да кацне, е бил подаден сигнал за изчезването му.Операцията по издирването е била затруднена заради силен дъжд, слаба видимост и трудно достъпния планински район, в който е паднал хеликоптерът. За момента тя е прекратена и ще продължи, когато метеорологичните условия го позволят.", "date": "2019.12.28", "title": "Хеликоптер се разби в Хавай, няма оцелели"}
{"url": "https://news.bg/int-politics/oon-podkrepi-rusiya-za-nov-dogovor-za-kibersigurnost.html", "text": "ООН прие резолюция, която ще постави началото на процес за изработване на нов международен договор за борба с киберпрестъпността, съобщава \"Асошиейтед прес\". Това се случва въпреки възраженията на Европейския съюз, САЩ и други страни.Автор на резолюцията е Русия. Тя беше одобрена със 79 гласа \"за\" срещу 60 гласа \"против\" и 33 въздържали се.Резолюцията предвижда да се създаде експертна комисия, която да представлява всички региони на света. Въпросната комисия трябва да изработи всеобхватна международна конвенция за противодействие на използването на информационните и комуникационните технологии за криминални цели. Предвижда се през август догодина комисията да се събере, за да съгласува план за дейността си.Според заместник постоянния представител на САЩ в ООН Черит Норман Чалет обаче тази резолюция ще подкопае международното сътрудничество в борбата с киберпрестъпността във време, когато засилването на координацията е от изключително значение.Тя подчерта, че сред държавите членки няма консенсус относно необходимостта от изработването на нов договор. Според нея това само ще попречи на глобалните усилия за борба с киберпрестъпността.Грешка е да се взема политическо решение за нов договор, преди експертите по киберпрестъпността да са имали възможност да дадат препоръки, категорична бе Чалет, допълвайки, че резолюцията \"предопределя\" и \"ще подкопае\" работата на експертите.От своя страна руският представител посочи, че резолюцията изисква новата комисия да вземе под внимание резултатите от работата на експертната група по киберпрестъпност, които трябва да станат ясни догодина, и Москва подкрепя това. По негови думи работата по новата конвенция ще започне по същество през 2021 г.", "date": "2019.12.28", "title": "ООН подкрепи Русия за нов договор за киберсигурност"}
{"url": "https://news.bg/world/italiya-uzakoni-otglezhdaneto-na-kanabis-u-doma.html", "text": "Италия узакони отглеждането на канабис у дома. За това съобщава \"Кориере дела сера\".Условието на Върховния съд, взел решението, е да става дума за малко количество за лична употреба.Легализирането на канабиса в страната беше приветствано от левицата и от популистите от \"Движение 5 звезди\", което е част от управляващата коалиция. Представители на десницата обаче го осъдиха.Бившият италиански вицепремиер и вътрешен министър Матео Салвини бе категоричен, че наркотиците вредят и не бива да се отглеждат или купуват.Сенаторът от дясната партия \"Форца Италия\" го подкрепи, заявявайки, че когато дясноцентристите дойдат на власт, първият закон, който ще приемат, ще е за анулиране на решението на Върховния съд.По данни на местните медии в Италия канабис употребяват близо 6 200 000 души. Повечето от тях са на възраст между 15 и 34 години.", "date": "2019.12.28", "title": "Италия узакони отглеждането на канабис у дома"}
{"url": "https://news.bg/society/balgariya-na-39-o-myasto-spored-indeksa-za-choveshki-svobodi.html", "text": "България се нарежда на 39-о място в Индекса за човешки свободи за 2019 г. на американския институт \"Като\". Класацията включва общо 162 държави, а страната ни получава оценка 7,79 по 10-степенна скала.Спрямо резултатите на института от миналата година България подобрява позицията си с две места.Според Индекса за човешки свободи на Балканите най-свободна е Румъния - тя заема 30-о място с индекс 8,11. На втора позиция със 7,84 е Албания. В общата класация тя се нарежда непосредствено преди България. Македония е 56-а със 7,34, Гърция се нарежда на 57-о място със 7,33, а Сърбия - на позиция 58 със 7,30. Турция пък е 122-а с 6,21.Индексните оценки се базират на 76 показателя, свързани с личните и икономическите свободи в различни области, включително върховенството на закона, сигурността, свободата на движение, религията, сдружението и гражданската организация, изразяването и информацията, както и зачитане на собствеността, достъп до финанси, търговски свободи и регулиране на трудовите и бизнес отношения.На челното място в класацията по свобода е Нова Зеландия с 8,88 точки, а втора е Швейцария с 8,82. Следват Хонконг (8,81), Канада (8,65), Австралия (8,62), Дания и Люксембург (по 8,56), Финландия и Германия (по 8,53), Ирландия (8,52). САЩ са 15-и с 8,46.На дъното на класацията пък е Сирия с едва 3,79 точки. Непосредствено преди нея са Венецуела (3,80) и Йемен (4,30).", "date": "2019.12.28", "title": "България на 39-о място според Индекса за човешки свободи"}
{"url": "https://news.bg/regions/ne-otkriha-esherihiya-koli-vav-vodata-v-pernik.html", "text": "Няма ешерихия коли във водата в Перник, съобщава bTV.До момента Регионалната здравна инспекция е взела 13 проби от различни места в града, които показват чисти стойности.Извършват се допълнителни изследвания и за други бактерии.Припомняме, преди дни стана ясно, че , след като са пили чешмяна вода. Заради случая здравният министър Кирил Ананиев побърза да успокои, че От днес започва да тече новият срок на бедственото положение в Перник, след като вчера докато се изпълняват новите мерки по увеличаване на притока на язовир \"Студена\". бе обявено на 21 декември, след като воден режим бе На вчерашното заседание на Министерски съвет премиерът Бойко Борисов заяви, че Най-ефективно било да се изтегли нов водопровод за Перник.Главният прокурор Иван Гешев пък От своя страна министърът на икономикатаПо негови думи в момента се правели безумни неща, за да се разреши проблемът.", "date": "2019.12.28", "title": "Не откриха ешерихия коли във водата в Перник"}
{"url": "https://news.bg/bulgaria/mvnr-preduprezhdava-patuvashtite-za-germaniya-za-stachki.html", "text": "Външното министерство съветва пътуващите за Германия със самолет да се информират за актуалната обстановка, като имат предвид възможните затруднения и закъснения на полетите.Причината е, че пилотите и стюардесите на авиокомпания \"Джърмънуингс\" започват ефективна стачка в полунощ на 30 декември, която ще продължи до 24.00 ч. на 1 януари. От стачните действия ще бъдат засегнати и полетите на \"Юроуингс\", които се оперират от компанията, като от София те са до германските градове Дюселдорф и Щутгарт.По информация на българското посолство в Берлин в протестните действия е възможно да се включат и служители на авиокомпания \"Луфтханза\".При необходимост от съдействие българските граждани могат да се свържат с дипломатическите ни представителства в Германия на следните телефони:Посолство в Берлин: +49 30 201 0922. Дежурен телефон само за спешни случаи и извънредни ситуации в извънработно време: +49 176 122 99 190.Генерално консулство в Мюнхен: +49 89 171 176 14; +49 89 171 176 15. Дежурен телефон в извънработно време: +49 172 888 10 56.Генерално консулство във Франкфурт: +49 69 509 278 13 10; +49 69 509 278 132.", "date": "2019.12.28", "title": "МВнР предупреждава пътуващите за Германия за стачки"}
{"url": "https://news.bg/regions/plovdiv-zapochva-pregovori-s-eib-za-120-mln-leva-kredit.html", "text": "Общинските съветници в Пловдив гласуваха за даване на мандат на общината да води преговори за взимането на нов заем, съобщава bTV.Днес те се събраха на последна сесия за тази година, на която разгледаха дали да се изтегли заем до 120 милиона лева за инфраструктурни обекти. Идеята е на кмета Здравко Димитров.След дебати общинските съветници дадоха зелена светлина на преговорите с Европейската инвестиционна банка за заема.Предвижда се с парите да се осъществят инфраструктурни проекти, тъй като в момента общината няма средства. Сред проектите, които трябва да бъдат реализирани с тези пари, е важна връзка между кварталите \"Южен\" и \"Тракия\", както и нов мост над река Марица.Основният въпрос по време на дебатите беше ще се вдигнат ли данъците.Кметът увери, че това няма да се случи. По негови думи Европа дава \"евтини пари\" и ние трябва да се възползваме.\"Когато се построи нещо, то ще бъде за нашите деца, но ще го построим сега и ще го ползваме всички заедно. Никой няма да си го вземе. То е за Пловдив и вдига равнището на живот в града\", заяви Димитров по време на обсъжданията.От своя страна Николай Радев от БСП контрира, че този кредит ще остане дори за внуците им.Евелин Парасков от \"Съюз за Пловдив\" също обяви, че неговата политическа сила няма да подкрепи тегленето на заема, тъй като \"пари за някои от нещата са били хвърлени на вятъра\".Предвижда се тегленето на кредита да бъде подложено и на обществено обсъждане с пловдивчани.", "date": "2019.12.28", "title": "Пловдив започва преговори с ЕИБ за 120 млн. лева кредит"}
{"url": "https://news.bg/health/detskata-klinika-v-plovdiv-se-nuzhdae-ot-speshen-remont.html", "text": "Детската клиника в Пловдив има спешна нужда от нова лечебна база, съобщи Нова телевизия.Основен проблем и за пациентите, и за персонала на болницата са недостатъчните места за настаняване, както и амортизираните сгради. По тази причина тече кампания за набиране на средства за построяването на нов детски и онкохематологичен корпус.Клиниката е най-голямата в Южна България. Оттук всяка година минават около 4000 деца. Сградата, в която се помещава, е остаряла и условията за престой на най-малките пациенти и родителите им не са никак добри.В края на миналата година стартира кампания за набиране на средства, с които да бъде построен нов детски и онкохематологичен корпус на територията на УМБАЛ \"Свети Георги\" на Пещерско шосе. Необходими са над 5 милиона лева.Хората от персонала продължават да отделят от заплатите си, за да подкрепят каузата за осигуряване на нормални условия за лечение на малките пациенти.", "date": "2019.12.28", "title": "Детската клиника в Пловдив се нуждае от спешен ремонт"}
{"url": "https://news.bg/world/protestirashti-v-honkong-nastoyavat-targovtsite-da-se-varnat-v-kontinentalnata-chast-na-kitay.html", "text": "Нов уикенд на антиправителствено напрежение в Хонконг. Полицията се бори с протестиращите, които преминаха през търговски център с настояване търговците от континенталната част на Китай да напуснат територията, предаде \"Асошиейтед прес\"Протестът в Шън Шуй, близо до границата с Хонконг с континенталната част, беше част от усилията за оказване на натиск върху правителството чрез нарушаване на икономическата активност.Около 100 протестиращи преминаха през мола и викаха: \"Освободете Хонконг!\" и \"Върнете се в континенталната част!\"Полицията постави белезници на някои протестиращи. Един от офицерите е изстрелял и лютив спрей по протестиращите и репортери. Задържани до момента са 14 души.Протестите, които започнаха през юни заради предложения закон за екстрадиция, се разпространиха, като включиха искания за повече демокрация и други оплаквания.Предложеният закон беше отменен, но протестиращите искат оставката на лидера на територията на територията Кари Лам и други промени.Хората се оплакват, че правителството на Пекин и Лам ерозира автономията и гражданските свободи в западния стил, обещани на Хонконг, когато бившата британска колония се завърна в Китай през 1997 г.Хонконг, който няма данък върху продажбите и репутация на истински продукти, е популярен сред китайските търговци, които купуват стоки за препродажба в континенталната част.Шън Шуй беше мястото на сблъсъците между полицията и демонстрантите през юни.По-рано тази седмица протестиращите разбиха прозорци в търговските зони по време на коледния празник. Някои се биеха с полицията.От понеделник до четвъртък са арестувани общо 336 души, някои от които са на 12 години, според полицията. Това доведе общия брой на арестуваните за шест месеца протести до близо 7000.Протестиращите са повредили метростанции, банки и други обществени съоръжения.", "date": "2019.12.28", "title": "Протестиращи в Хонконг настояват търговците да се върнат в континенталната част на Китай"}
{"url": "https://news.bg/regions/sela-v-strandzha-ostavat-bez-transport-1.html", "text": "Села в Странджа остават без пътнически превоз, след като единственият превозвач в района спира работа заради липсата на субсидии.Управителят на най-голямата частна транспортна фирма в област Бургас - \"М-Бус\", Румен Христов спира работа по линиите на 13 януари догодина, тъй като държавата така и не е отпуснала необходимия размер субсидии за слабо населените райони в Бургаско, където фирмата регистрира големи загуби, които вече не може да покрива. Става въпрос за селата в общините Малко Търново, Карнобат, Средец и Созопол.Той обясни, че за линиите в Малко Търново предвидената субсидия за тази година е била 10 000 лева, при положение че за да се извършват превози, са необходими 45 000 лева.Въпреки обещанието на премиера Бойко Борисов, че ще бъдат отпуснати допълнително 50 000 лева, досега по негови думи са отпуснати само 5 000 лева.\"Ние вече няма как да покриваме загубите по тези линии. Положението е идентично и в община Карнобат. Почти всички села на нейната тертория са обезлюдаващи, а субсидия има само за превозите до село Раклица, която е в размер едва 2 500 лв. за цялата година\", посочи Христов.По негови думи дори през 2020 г. да бъдат отпуснати средства за субсидии, те няма да стигнат до всички нуждаещи се региони, тъй като не е променен текстът на Наредба № 14 от 2003г., според която слабо населени райони са само високопланинските и граничните. Останалите, където също има сериозно обезлюдяване, така и не са включени в нея до този момент.Сред исканията на превозвачите в цялата страна е и автобусите да не бъдат задължавани да плащат тол такси. Причината е, че много от линиите се обслужват след спечелени обществени поръчки, където водещ критерий е най-ниската цена, а в нея не са калкулирани тол такси. Транспортният бранш настоява и за контрол над сивия сектор, заради който изрядните фирми, също регистрират значителни загуби.Припомняме, през февруари премиерът  на субсидиите за превоз на пътници по нерентабилни автобусни линии, след като имаше риск без транспорт да останат , а заради нерентабилност бяха закрити и автобусни линии до няколко ", "date": "2019.12.28", "title": "Села в Странджа остават без транспорт"}
{"url": "https://news.bg/politics/stadion-hristo-botev-v-plovdiv-veche-e-obshtinski.html", "text": "С 37 гласа \"за\" Общинският съвет в Пловдив развали концесията за стадион \"Христо Ботев\". По този начин \"Колежа\" вече е общински, съобщи bTV.Концесията бе развалена по взаимно съгласие.В полза на община Пловдив остава гаранцията на стойност 491 300 лева, както и проектът на стойност 929 496 лева.Концесията бе сключена през 2013 година за срок от 35 години.Припомняме, че наскоро премиерът Бойко , ако той стане общински. ", "date": "2019.12.28", "title": "Стадион \"Христо Ботев\" в Пловдив вече е общински"}
{"url": "https://news.bg/politics/pravitelstvoto-vazstanovi-nad-25-mln-lv-na-varna-za-remonta-na-bul-vasil-levski.html", "text": "Правителството е възстановило на община Варна над 25 750 000 лева, изразходвани за строителството на новия булевард \"Васил Левски\", съобщи кметът на града Иван Портних, цитиран от БНР.Парите са върнати в общинския бюджет.Портних припомни за мащабните промени в града не само по отношение на пътната инфраструктура, но и на ремонтите на училища и детски градини.Кметът информира, че от МРРБ са осигурени 15 милиона лева за реализирането на проекта за укрепването на свлачището на \"Трифон Зарезан\" с изграждането на естакада. Строителството започва в началото на 2020 година.Градоначалникът допълни още, че общината е започнала да влага повече пари в инфраструктура, в училища и спортни обекти и че основен фактор е възможността Варна да работи със значително увеличен обем финансови средства.", "date": "2019.12.28", "title": "Правителството възстанови над 25 млн. лв. на Варна за ремонта на бул. \"Васил Левски\""}
{"url": "https://news.bg/weather/zastudyava-na-mesta-shte-prevali-snyag.html", "text": "В съботния ден ще има променлива облачност, температурите се понижават, но като цяло остават положителни, с незначителен дневен ход.Облачността ще бъде предимно значителна, но ще има и периоди на разкъсване и слънцето ще се подава зад облаците.На отделни места, предимно в планинските райони ще превали слаб сняг.Вятърът - умерен, ориентиран от северозапад, ще пренася по-студени въздушни маси над страната.Максималните температури са в рамките на 1-6 градуса. Минималните са между 0 и 4.", "date": "2019.12.28", "title": "Застудява, на места ще превали сняг"}
{"url": "https://news.bg/press/borisov-iska-obedinyavane-na-vik-druzhestvata-po-skapi-vinetki-za-riskovi-shofyori-po-visoki-pensii.html", "text": "Последното заседание на правителството за 2019 г. и равносметката за отминаващата година са сред водещите теми на съботните вестници.\"По заръка на премиера Бойко Борисов на заседанието на правителството днес всеки от министрите се отчете в рамките на 3 минути за свършеното през 2019 година, съобщи БТА. Вицепремиерът и министър на външните работи Екатерина Захариева посочи грижите, които нейното ведомство полага за българите в чужбина за издаването на личните им документи, за нови консулства и знакови посещения в чужбина, както и за помощта за българите, които живеят във Великобритания. Вицепремиерът Томислав Дончев каза, че България няма загубено европейско финансиране, договорени са 80 процента от финансовия ресурс по оперативните програми и има прозрачна система за управление на тези пари. Вицепремиерът Марияна Николова отчете работата си по киберсигурността. \"През тази година се работи по проект по единен модел за осигуряване на административни услуги - през него се правят 380 електронни услуги за гражданите и бизнеса\", каза тя. По думите й се увеличава броят на младите българи, които избират да се върнат в страната, като миналата година са се върнали 16 хиляди, през 2017 година те са били 13 хиляди, а преди осем години - 5 хиляди, каза Николова. \"През тази година беше сключен договор за нови изтребители, придобихме на-модерния самолет на Балканите\", каза в своя отчет вицепремиерът и министър на отбраната Красимир Каракачанов. \"Работим и по другите проекти за модернизация на армията, за трета поредна година се увеличават доходите на военните. Обърна се тенденцията и броят на военнослужещите се увеличава. До началото но декември броят на военните се увеличава с 320 души, като до края на годината ще са 400\", добави Каракачанов. \"Беше възстановено и военновъздушното училище. Това, което се случи през тази година в областта на отбраната, не се е случвало през последните 30 години\", отчете още той.Министърът на финансите Владислав Горанов посочи, че до началото на април 2020 година България може да се присъедини към валутния механизъм ЕРМ2. \"Намалява сивата икономика, имаме най-ниската контрабанда на цигари в ЕС, увеличават се и приходите в консолидираната фискална програма\", добави той.Младен Маринов, министър на вътрешните работи, отбеляза, че намалява броят на убийствата и на грабежите, а разкриваемостта се увеличава. \"Намалява контрабандата, организацията на изборите през миналата година мина нормално\", посочи той.\" - в. \"Дневник\".\"На последното си заседание за тази година правителството одобри доклад на транспортния министър Росен Желязков за доставката на самолет за изпълнение на полети със специално предназначение по чл. 646 ал. 2 от Закона за гражданското въздухоплаване. Това съобщиха от пресцентъра на Министерския съвет. Със същото решение беше одобрен и проект на договор като основа за водене на преговори за доставката.Правителството одобри също допълнителни разходи по бюджета на Министерството на транспорта, информационните технологии и съобщенията за 2019 г. в размер на 55 000 000 лева. Средствата ще бъдат разходвани за нуждите на Авиоотряд 28 за доставка на самолет за изпълнение на полети със специално предназначение и за изграждане на хангар за съхранение и техническо обслужване на въздухоплавателното средство. Припомняме, че решението за покупката на нов правителствен самолет дойде след поредица от аварийни ситуации с \"Фалкон\"-а. Последната възникна през ноември при отказ на навигационната система, заради който се наложи машината да бъде приземена на \"ръчно\" управление. На борда беше и премиерът Бойко Борисов. След този случай самолетът беше спрян от движение, а шефът на Авиоотряд 28 ген. Тодор Коджейков апелира за закупуване на нов.\" - в. \"Труд\".\"През 2019 г. бяха ремонтирани 10 големи съоръжения на АМ \"Тракия\" и \"Хемус\", в които вложихме близо 65,3 млн. от републиканския бюджет. Догодина продължаваме с обновяването на мостовите съоръжения по автомагистралите, които не са ремонтирани от построяването им преди повече от 30 години.\" Това написа премиерът Бойко Борисов в профила си във фейсбук, след като Агенция \"Пътна инфраструктура\" пусна кадри на ремонтите.\" - в. \"24 часа\".\"Премиерът Бойко Борисов предложи всички ВиК дружества да се обединят в едно държавно. Той лансира тази своя идея на извънредно заседание на Министерския съвет днес. Повод за това искане на Борисов е водният режим в Перник. \"С един кран можеш да спираш водата на един цял град и това да доведе до 150 аварии, с всички последствия. В Перник са главният секретар на МВР и началникът на полицията и масово в страната се уплашиха. Всяка партия като дойде на власт, пита първо за ВиК дружествата и сега разбирам защо\", коментира Борисов, цитиран от bTV...\" - в. \"Сега\".\"Държавата ще направи нов магистрален тръбопровод за Перник, обмисля се и обединяване на всички ВиК дружества в страната в едно държавно предприятие. Това стана ясно от думите на премиера Бойко Борисов в последното заседание на кабинета за тази година. Близо два часа от началото на заседанието бе заделено за отчет на министрите и какво са свършили през изминалата година. При всеки един от тях, Борисов се включваше с няколко изречения. Най- пространен обаче бе при изказването на регионалният министър Петя Аврамова. На нея й заръча строителството на магистрали и пътищата да не спира, защото зимата е мека. В тази връзка разпореди последната част на Южната дъга да бъде готова догодина, а строежът да започне веднага след като приключат последните поцедури по обжалване и отчуждаване.\"Петък и събота там е ад\", каза Борисов. Иначе инспекциите по пътните проекти пък му действали като психотерапия. След това обясни, че е командировал нейният заместник Николай Нанков и икономическият министър Емил Караниколов в Перник до решаване на кризата с водата в града . Той поясни, че тръбите са от 52-ра година и са в безобразно състояние. Именно затова ще \"опънат\" нов магистрален тръбопровод до стария, който пък ще бъде изкъртен. Това, по думите му, било най-бързо и ефективно решение. На старите тръби пък били сложени датчици, за да се следи дали се краде вода. Четири екипа от съседните градове ще бъдат пратени в Перник да помагат с ремонтите вътре в града. Двете задачи, които той постави пред Аврамова са ВиК сектора и тол системата, която да бъде готова още през януари или февруари, а не през май. През граничния пункт \"Капитан Андреев\" минавали по празниците по 2000 тира на ден. След като изслуша всички министри и им даде идеи, той припомни, че два пъти тази година хората са им дали доверие - на евровота и на местните избори. Именно затова следващата година трябвало да намалят грешките и да довършат програмата си. Премиерът поръча на министрите си максимална мобилизация, твърдост, честност, прозрачност в работата и всеки ден да обясняват на хората какво са свършили, включително и когато има проблем или трудности. \"През годината правителството свърши много неща, но има и много предизвикателства. Следващата година трябва максимално да се намалят грешките и пропуските. На думи другите са силни, но няма сектор и сфера, в които да са по-добри\", каза той. Борисов заяви, че отпускат и 2 млн.лева за Атонския манастир.\" - в. \"Монитор\".Вестниците продължават да следят ситуацията в Перник.\"Ще предложа бедственото положение да бъде продължено\". Това каза пред БНР кметът на Перник Станислав Владимиров преди заседанието на кризисния щаб в града. Той уточни, че предстои още много работа и няма как то да бъде отменено. По думите му предстои ремонт на двете пречиствателни станции, предстои и изпомпване на вода чрез сондажи от карстовите извори и пещерите около язовир \"Студена\". \"Ще предложа да започна подмяна на ВиК мрежата от държавната фирма \"Монтажи\", за да можем да избегнем по-голямо изпитание и евентуална катастрофа, защото рискът от примесване на водопроводната мрежа с води, които не отговарят на нужното качество, е изключително голям\". Кметът на Перник обясни, че по естествени, природни причини има приток на вода в язовира в последните дни. Според него основната вина за водната криза е на ВиК дружеството в града, защото то прави ежедневни наблюдения на нивото на язовир \"Студена\", то управлява водните ресурси и подава тази информация на кмета и на областния управител. Той заяви, че очаква прокуратурата да си свърши работата по случая. По думите на Владимиров помпената пречиствателна станция не може да смогне да пречисти водата, тъй като тя се замътява заради ниското ниво на водата в язовира и притока в него от последните дни. Той уточни, че заради това е имало проблеми с водоподаването в голяма част от Перник...\" - в. \"24 часа\".\"Докато бяхме до язовир \"Студена\", ми показаха \"един кран от нищото\", който с 12 движения може да спира водата на Перник. Това заяви икономическият министър Емил Караниколов по Нова телевизия. Оказва се, че с един кран, който се намира в близост до пречиствателната станция, но не се контролира, може да се компрометира цялата инфраструктура на града, добави министърът като каза, че органите трябва да проверят дали няма умишлено причинени аварии. Караниколов заяви, че днес ще има заседание на кризисния щаб, на което ще бъдат предложат анализите си за решение на водния режим, така че да не се наруши екологията. Той каза, че има достатъчно екипи, но положението не може да се овладее, че всички говорят, но няма доказателства за целенасочено отклонение на водата. Той е уверен, че трябва цялостна подмяна на ВИК мрежата, защото тя е компрометирана още при създаването й през 60-те години на миналия век. Причинили сме достатъчно тревоги и неудобство на хората, по-добре сега да разкопаем, за да решим проблема генерално, защото тръбата цялата е на дупки, каза министърът. Трябва да изградим нов клон, така че хората да са спокойни, че никой не се е вързал и не плащат чужди сметки, добави Караниколов.\" - в. \"Стандарт\".Всекидневниците съобщават също за предложение на омбудсмана най-ниската пенсия в страната да не бъде под прага на бедност.\"Да се потърси правен механизъм, който да направи възможно актуализирането на най-ниската пенсия за осигурителен стаж и възраст, така че тя да не е под линията на бедността. Това препоръча омбудсманът Диана Ковачева в писмо до социалния министър Деница Сачева и управителя на НОИ Ивайло Иванов. Омбудсманът изтъква, че в момента минималната пенсия е 219.43 лв. при линия на бедността от 348 лева. От 1 януари 2020 г. линията на бедност ще бъде 363 лева, а минималната пенсия ще бъде увеличена от 1 юли 2020 г. на 250 лв. Ковачева изтъква, че е получила стотици жалби, както и петиция, подписана от 1800 души, в която граждани определят увеличението като крайно недостатъчно и изтъкват, че дори с него предвид инфлацията техните доходи ще бъдат под линията на бедността...\" - в. \"Дневник\".\"По данни на НОИ към момента размерът на минималната пенсия за осигурителен стаж и възраст е 219, 43 лв., при линия на бедността за тази година от 348 лева. От 1 януари 2020 г. линията на бедност ще бъде 363 лева, а от 1 юли 2020 г. минималният размер на пенсията за осигурителен стаж и възраст ще се повиши на 250 лв.\", пише в становището си омбудсманът. Повод за писмото на доц. Ковачева са стотиците жалби, както и петиция от 1800 души до институцията на обществения защитник, в която граждани се оплакват, че и с очакваното индексиране на пенсиите от юли следващата година от 6,7 на сто предвид ръста на цените и инфлацията техните доходи ще бъдат под линията на бедността, а полученото увеличение те определят като крайно недостатъчно за реално подобряване на жизнения им стандарт. \"Предвид очакванията от страна на възрастните хора към компетентните държавни институции, за предприемане на действия, които да им осигурят доходи за достойно съществуване, се обръщам към Вас с препоръката да се потърси правен механизъм, който да направи възможно актуализирането на пенсиите до нива, които да им гарантират достоен живот и да ги изведат от групата на хората, живеещи под прага на бедност. С надежда за лична ангажираност на представляваните от Вас институции, очаквам да бъда информирана в разумен срок за вижданията Ви и действията, които ще предприемете за решаването на изложените проблеми\", казва омбудсманът Ковачева.\" - в. \"Сега\".Цената на винетките и редът на тяхното купуване също сред тематичните акценти.\"20 на сто от родните водачи ще плащат по-скъпа \"Гражданска отговорност\" заради системата \"Бонус-малус\". Останалите 80% от шофьорите пък са изрядни и няма да имат проблеми. Това каза шефът на Комисията за финансов надзор (КФН) Бойко Атанасов пред БНТ тази сутрин. По думите му целта на новата система е превенция, справедливост и коригиране поведението на шофьорите в дългосрочен план. \"В момента 10 души, ако платят по 10 единици, се събират 100. При новата система отново ще се събират 100 единици, но 8 души ще плащат по 9 единици, а останалите 28 единици ще се покрият от двама. Оттук идва справедливостта - по-рисковият шофьор да плаща повече\", обясни Атанасов. Той отрече твърденията, че така предложена, системата облагодетелства застрахователите. \"Всички казват, че ще се възползват застрахователите, но никой не казва как точно ще стане това. Парите ще са равни. Моделът е на финансов неутралитет. Безпочвени са подобни твърдения\", заяви шефът на КФН. \"Най-новите тенденции при автомобилните производители и застрахователите са да събират и анализират информация за индивидуалното поведение на шофьора на пътя, както чрез специални устройства, вградени в колите, така и чрез мобилни приложения. Така чрез въвеждането на системата \"Бонус-малус\" България ще има възможност да не е вечно на последно място в Европа\", допълни Атанасов.\" - в. \"Стандарт\".\"От 31 декември т.г. до 16 януари 2020 г. електронна винетка ще може да се купи до седем дни преди датата на активирането й, съобщават от пресцентъра на АПИ. Промяната в срока за отложена покупка от 30 на 7 дни е временна и се налага заради внедряване на актуализации на електронната система за събиране на пътни такси във връзка с въвеждането на тол системата за тежкотоварните автомобили над 3,5 тона. След 16 януари 2020 г. ще бъде възстановена възможността за предварително купуване на е-винетка до 30 дни преди датата на активирането й, както за леките, така и за тежкотоварните автомобили. Собствениците или ползвателите на камиони и автобуси с тегло над 3,5 тона, които искат да се възползват от максималния 30-дневен срок за отложена покупка на месечна винетка, могат да направят това на 30 декември, тъй като за тях най-късно от 1 март 2020 г. се въвежда тол таксуването. От 31 януари 2020 г. за тях ще бъде преустановена продажбата на месечни винетки. След старта на тол системата за тежкотоварните автомобили също ще може да се предплаща пътна такса - чрез маршрутна карта. Тя ще може да се купи до 7 дни предварително от регистрирани потребители - регистрацията е чрез електронна поща през платформата за купуване на маршрутна карта или два дни предварително - от нерегистрирани потребители - за днешния или до 23.59 часа на утрешния ден.\" - в. \"Монитор\".", "date": "2019.12.28", "title": "Борисов иска обединяване на ВиК дружествата, по-скъпи винетки за рискови шофьори, по-високи пенсии…"}
{"url": "https://news.bg/world/navodnenieto-vav-venetsiya-e-naneslo-shteti-na-katedralata-san-marko-za-usd5-5-mln.html", "text": "Наводнението във Венеция, което заля централната част на града през ноември, е нанесло на катедралата \"Сан Марко\" щети за 5.5 милиона долара, съобщава изданието Travel and Leisure.След наводнението храмът беше затворен в продължение на седмица за реконструкция. Съобщава се, че проблемите вътре в него са значително повече, отколкото отвън.Катедралата е била залята от вода в продължение на денонощие. За първи път в своята история тя е била наводнена през прозорците. Опасна е не самата вода, а солта, която разяжда мозайките и керамиката.Преди да започне строежът на катедралата \"Сан Марко\", е било избрано място, което е смятано за най-безопасното в района. Днес обаче то не е защитено от морската вода.Хиляди венецианци протестират срещу допускането на круизни кораби във Венецианската лагуна. Според местните хора, това засилва наводненията в ", "date": "2019.12.28", "title": "Наводнението във Венеция е нанесло щети на катедралата „Сан Марко“ за $5.5 млн."}
{"url": "https://news.bg/world/nay-golyamoto-izmirane-na-zhivotni-sled-dinozavrite.html", "text": "Над 30 000 животински видове са определени за \"застрашени\" и са включени в Червения списък на Международния съюз за защита на природата, най-застрашените от измиране са 6 400. Природозащитната организация WWF предупреди, че в момента сме свидетели на \"най-голямото измиране на видове след изчезването на динозаврите\", пишат германските медии. Сред основните причини за критичното положение са загубите на местообиталища, бракониерството и незаконната търговия, измененията в климата и замърсяването на природата. От WWF посочват, че изчезването на видове е опасно и за планетата като цяло, и за човечеството: \"Биоразнообразието не е лукс, то има важна роля и изпълнява определени задачи. Огромна част от видовете например имат грижата за прехраната на човечеството - като насекомите, които опрашват около три четвърти от ядливите растения. Намаляването им може да предизвика редица промени\", предупреждават от организацията и отбелязват, че на този етап учените не разполагат с достатъчно информация, за да преценят реалните последици от изчезването на определени животни.В доклада на WWF като пример за изчезващ вид са посочени белите мечки: една трета от популацията им може да изчезне до 2050 г. в резултат на климатичната криза. В залива Хъдсън все още живеят 842 животни, но това е с около 18 процента по-малко, отколкото през 2011 г., пише \"Шпигел\". Застрашени от изчезване са и императорските пингвини - ако глобалното затопляне продължи, популацията им може да намалее с 86 процента до 2100-ата година.Броят на коалите също се е свил драстично. През октомври 2019-а над 2000 коали станаха жертва на големите горски пожари в Австралия. Вследствие на тях бяха унищожени огромни площи от евкалиптови гори, които са естественото местообиталище и източник на храна за животните. Според природозащитната организация Australia Koala Foundation, все още има между 43 000 и 100 000 коали, но броят им е намалял с около една трета през последните 25 години, съобщава ДПА.Еберхард Брандес от управителния съвет на WWF е на мнението, че има връзка между климатичната криза и изчезването на видовете. \"Глобалното затопляне променя екосистемите с драматични темпове. Много животни и растения не могат да се адаптират достатъчно бързо\". Но не всички животни стават жертва на климатичните промени.През ноември загина и последният суматрански носорог в Малайзия. Местообиталището на животните е безвъзвратно унищожено заради изсичането на горите за плантации с палмово масло, производството на хартия и въгледобива. В Индонезия този вид носорози все още се срещат, но според WWF, броят им е по-малко от 80, пише \"Шпигел\".Някои животни обаче успяват умело да се приспособят към новите условия. WWF дава за пример златния чакал, който все по-често напуска топлата югоизточна част на Европа и се заселва в районите на Централна Европа, включително и в Германия. По информация на ДПА европейската популация на златния чакал включва 117 000 животни.Сред големите победители сред животните е и сайгата или т.нар. степна антилопа. Тя е успяла да развие имунитет срещу вирусното заболяване, унищожило почти целия ѝ вид преди 3 години - по данни на WWF по време на епидемията броят на антилопите е намалял от 11 000 до 3000. Освен това във Виетнам за първи път от 30 години бе открит виетнамски канчил от семейството на еленовите прасета. Последният известен представител на вида е бил застрелян през 1990 г.", "date": "2019.12.28", "title": "Най-голямото измиране на животни след динозаврите"}
{"url": "https://news.bg/world/der-standard-shefat-na-nord-stream-2-e-agent-na-shtazi-i-priyatel-na-putin.html", "text": "Матиас Варниг - генералният директор компанията Nord Stream 2 AG, оператор на газопровода \"Северен поток 2\", е бил агент на службите за сигурност на бившата ГДР ЩАЗИ. Освен това е приятел с президента на Русия Владимир Путин, пише изданието Der Standard.64-годишният Варниг е роден в Алтеберн. Учил е в Източноберлинския икономически университет в бившата ГДР. От 1981 г. до 1990 г. е заемал различни постове в правителството на ГДР, включително в министерството на външната търговия и в министерския съвет.Изданието отбелязва, че в официалната му биография не се споменава нищо за работата му в ЩАЗИ, където е вербуван през 1974 г. с агентурно име Артур.Варниг е работил в търговската мисия на ГДР в Дюселдорф и е събирал информация за западногермански компании.През 1990 г. се прехвърля в Dresdner Bank. През 1991 г. банката отваря представителство в Санкт Петербург. По същото време сегашният руски президент Владимир Путин е бил чиновник в кметството на града и е отговарял за международните отношения.По данни на изданието, Путин, който преди това е работил в Дрезден като агент на КГБ, се е сприятелил с Матиас Варниг. Според публикацията, Варниг помогнал на Путин, след като тогавашната му съпруга Людмила пострадала тежко при катастрофа през 1993 г. Операцията, която тя е претърпяла, е била направена за сметка на Dresdner Bank.Der Standard пише, че връзките между двамата продължават. От 2006 г. германецът управлява компанията Nord Stream, която построи първия тръбопровод през Балтийско море. Освен това е член на управата на оператора на газопровода \"Транснефт\", както и на руската държавна банка ВТБ, и на руския петролен гигант \"Роснефт\". Член е и на борда на директорите на Gazprom Schweiz AG.През 2012 г. Путин награди Варниг с \"Орден на честта\". Той има и апартамент в Москва.Стойността на тръбопровода през Балтийско море \"Северен поток 2\" е 9.5 милиарда евро. Той се финансира от руската държавна компания \"Газпром\", англо-нидерландската Shell, германските Wintershall и Uniper, френската Engie и австрийската OMV. Дължината на маршрута му е над 1200 километра, напомня изданието \"Бегемот\".", "date": "2019.12.28", "title": "Der Standard: Шефът на Nord Stream 2 е агент на ЩАЗИ и приятел на Путин "}
{"url": "https://news.bg/bulgaria/sofiyskata-gradska-galeriya-dnes-e-bezplatna-za-posetiteli.html", "text": "Днес Софийската градска художествена галерия и филиалите ѝ ще работят със свободен вход за посетители, предаде БНР.В галерията може да бъде разгледана изложба с творби на Борис Денев, Иван Лазаров, Иван Пенков, Сирак Скитник и Дечко Узунов. Експозицията е озаглавена \"Галерия на 6-те\".В галерия \"Дечко Узунов\" са изложени картини на Маша Живкова-Узунова, съпруга на Дечко Узунов.В галерия \"Васка Емануилова\" може да се види експозицията \"Безкраен коктейл\" на художничката София Грънчарова.Безплатен ще бъде и входът за Регионалния исторически музей в Хасково. Посетителите ще могат да разгледат 6 експозиции, които обхващат период от неолита до края на Втората световна война, както и временната изложба, посветена на 175-годишнината от рождението на Капитан Петко войвода.", "date": "2019.12.28", "title": "Софийската градска галерия днес е безплатна за посетители"}
{"url": "https://news.bg/world/kray-nish-izdirvat-otvlecheno-12-godishno-momiche.html", "text": "В Сърбия издирват 12-годишно момиче, което изчезна от дома си в източното сръбско село Суви Дол, близо до Ниш, предаде БНТ. В мащабната операция участват около 500 полицаи.Смята се, че изчезналата Моника Кариманович е отвлечена. Заподозрян за похищението е бившият затворник Нинослав Йованович, осъден заради опит за изнасилване на младо момиче.Освен най-опитните служители на полицията, жандармерията и граничната полиция, в операцията участват частни охранители, ловци и обикновени граждани. Използват се хеликоптер, дрон, термични камери и кучета следотърсачи. Претърсва се гориста местност, където са видени момичето и мъжът. Полицията смята, че има достатъчно данни, които уличават Йованович за похищението.\"Имаме ясни доказателства, че Йованович е откраднал кола. В нея са открити негови отпечатъци от пръсти и улики, които доказват, че Моника е била с него. Беше потвърден престоят им в една къща, вероятно са преспали и са се хранили в нея. Намерихме също раничката на Моника. Двама свидетели потвърдиха, че Йованович е бил в колата с момичето. Въз основа на тези доказателства смятаме, че Моника е жива.\" - коментира Владимир Ребич, директор на полицията.Момичето изчезна миналия петък. Заподозреният Йованович е излязъл преди година от затвора, където е излежавал присъда за изнасилване - също на 12-годишно момиче. След това е арестуван за тормоз на жени в социалните мрежи.", "date": "2019.12.28", "title": "Край Ниш издирват отвлечено 12-годишно момиче"}
{"url": "https://news.bg/world/tsivilen-zagina-pri-raketna-ataka-sreshtu-amerikanska-baza-v-irak.html", "text": "Един човек е загинал при ракетен обстрел в северната част на Ирак срещу база, в която са дислоцирани американски и иракски военни. Убитият е цивилен американец, който е работил на договор в базата, предаде CNN.Няколко американски и иракски военни са ранени.Според информация на иракските въоръжени сили, базата К1 в провинция Киркук, северно от Багдад, е била обстрелвана с ракети \"катюша\".Разследва се кой е атакувал базата.CNN напомня, че наскоро министърът на отбраната Марк Еспър се обърна към иракските власти с молба да съдействат за предотвратяване на нападенията срещу американци, зад които се смята, че стоят сили, подкрепяни от Иран.Държавният секретар Майк Помпео предупреди Иран, че ако бъдат накърнени интересите на САЩ и техните съюзници, ще последва категоричен отговор от американска страна.", "date": "2019.12.28", "title": "Цивилен загина при ракетна атака срещу американска база в Ирак"}
{"url": "https://news.bg/politics/prof-konstantinov-iska-da-se-misli-za-e-glasuvane-zashtiteno-ot-hakeri.html", "text": "Председателят на \"Информационно обслужване\" АД проф. Михаил Константинов смята, че трябва да се помисли за интернет гласуване за парламентарните избори през 2021 година.Според проф. Константинов първо обаче трябва да се види как ще се справим с хакерите и с идеята, че може да бъде хакнат този вид изборен процес, защото в основата на всичко стои доверието в него. \"Ако хората мислят, че изборите са им хакнати, дори и да не са, доверието си е отишло, така че това са важни неща и трябва да видим как ще ги решим\", изтъкна той. сред законодателните промени, за които проф. Константинов призова, като той се обявява против такъв вид гласуване. \"Машинно гласуване в момента има само в част от Белгия. Никъде другаде в Европа няма машинно гласуване и сигурно има причина за това\", коментира той. Трябва обаче да се види и защо е толкова ограничено машинното гласуване в Европа.Проф. Констатинов заяви, че след , на която бяха обсъдени откроилите се проблеми на последните избори, въпросът за някои законодателни промени продължава да стои.\"Такива срещи винаги са полезни, въпросът е да не завършват само със срещите, а да има последващи действия\", акцентира проф. Константинов.Сред законодателните промени, за които настоява проф. Константинов, са изчистването на избирателните списъци, като фантоми да изчезнат от тях. Също така трябва да се помисли дали да остане забраната върху прогнози в изборния ден, тъй като отново на последните избори бяхме свидетели на друг феномен - за загубите да се обвиняват социолозите.Според Михаил Константинов критично е да се намали . По време на местните избори ноември 2019 година той беше средно 8.5%. Само за общински съветници броят на недействителния вот беше 15\", припомни Константинов.\"Ясно е, че това е тежък проблем, тъй като числата са извън европейските норми и трябва да се види дали бюлетината е сложна, или начинът на отчитане е неправилен\", категоричен беше проф. Константинов.Според него, след като бъде направен анализ на изборните материали, които се намират в общините с решение на съда, ще се направи извод какви законодателни мерки трябва да се вземат.Проф. Константинов високо оценява организацията на изминалите вече местните избори и смята, че те са преминали напълно на европейски ниво. Той изтъкна, че за парламентарните избори трябва да се вземат законодателни решения, които да подобрят българския изборен процес.", "date": "2019.12.28", "title": "Проф. Константинов иска да се мисли за е-гласуване, защитено от хакери"}
{"url": "https://news.bg/int-politics/deputatite-v-arzhentina-zamraziha-zaplatite-si.html", "text": "Аржентинските депутати решиха да замразят за 180 дни заплатите си заради сложното икономическо положение в страната, съобщава \"Спутник\".Председателят на Камарата на депутатите Серхио Маса написа в Туитър, че извънредното положение изисква действия във всички сектори.Решихме да замразим за 180 дни заплатите и надбавките на законодателите и политиците в Камарата на депутатите и на сенаторите на Аржентина, съобщи той в социалната мрежа.В момента латиноамериканската страна преминава през сериозна икономическа криза. За да се постигне целта на  за социална справедливост, властите разработиха закон, с който ще бъде въведен 30% данък върху редица операции с чуждестранна валута.Ще бъде преразгледана и пенсионната система след половин година, а за декември и януари пенсионерите трябва да получат добавки към пенсиите си. С шест месеца се удължава и замразяването на цените на основни стоки.", "date": "2019.12.28", "title": "Депутатите в Аржентина замразиха заплатите си"}
{"url": "https://news.bg/bulgaria/planinata-ne-e-za-podtsenyavane-preduprezhdavat-spasitelite.html", "text": "\"Най-опасната планина е подценената планина.\" За това предупреди пред News.bg директорът на Планинската спасителна служба (ПСС) на Българския червен кръст (БЧК) Емил Нешев по повод началото на зимния сезон.По думите му като цяло тенденцията е за повишаване броя на инцидентите в планините - както инциденти по ски писти, така и проведените спасителни акции във високите планини се увеличават. Основната причина обаче за инциденти в планините е подценяване на условията в планините и надценяване на собствени възможности, изтъкна Нешев.Той препоръчва на хората, които решат да отидат на планина, да спазват всички правила, които са изпитани в годините и са подплатени с много жертви. Правилата не са случайни, не са безсмислени и хората трябва да ги спазват, съветва директотът на ПСС.Сред съветите, които дава ПСС за безопасност в планината са предварително планиране и подготовка, подходящо облекло и обувки, достатъчно енергийна храна и течности, добра екипировка, заредени мобилни телефони и проверка на прогнозата за времето. Да не се забравя и да се направи застраховка - тя не е скъпа, но осигурява.Нешев подчерта, че като цяло ПСС на БЧК срещат подкрепата на държавата, като при нужда с доста разбиране се отзовават Министерство на вътрешните работи (МВР), Министерство на здравеопазването (МЗ), както и Министерство на отбраната (МО).Основната маса от хора, които ходят на планина, спазват препоръките на планинската служба, но повечето сериозни инциденти показват, че те се случват тогава, когато се загърбват правилата и предупрежденията.За това от ПСС препоръчват на хората да спазват правилата, а ако някои има съмнения при взимане на някакво решение, по-добре е се свърже с планински спасители . ", "date": "2019.12.28", "title": "Планината не е за подценяване, предупреждават спасителите"}
{"url": "https://news.bg/society/ne-pushete-v-legloto-i-oshte-saveti-kak-da-se-predpazim-ot-pozhari-po-praznitsite.html", "text": "По повод зимния отоплителен сезон и празничните дни около Коледа и Нова година от пресцентъра на община Ловеч разпространиха практически съвети как да се предпазим от пожари.Най-често пожарите в бита започват от възпламеняването на тапицирана мебел, матраци или легла. Когато деца живеят с пушачи, има по-голяма вероятност да предизвикат пожар, поради наличието и лесния достъп до кибрити и запалки.Ако сте пушач, вземете следните предпазни мерки:", "date": "2019.12.28", "title": "Не пушете в леглото и още съвети как да се предпазим от пожари по празниците"}
{"url": "https://news.bg/int-politics/dzho-baydan-otkazva-da-svidetelstva-po-impiychmanta-sreshtu-tramp.html", "text": "Бившият американски вицепрезидент Джо Байдън потвърди, че няма да се подчини на призовка на Сената да даде показания по делото за импийчмънт на президента Доналд Тръмп, съобщава \"Де Мойн реджистър\".Думите му идват, след като в началото на декември Байдън - за президентските избори догодина и главен съперник на републиканеца Тръмп - заяви, че няма да се подчини на евентуална призовка от Сената. Въпреки че засега той не е призован, симпатизантите на Тръмп предложиха тази идея.Според бившия вицепрезидент, ако свидетелства в Сената, това ще отклони вниманието от Тръмп и от обвиненията срещу него. Байдън отбеляза, че дори Руди Джулиани - личен адвокат на Тръмп и бивш кмет на Ню Йорк, не го е обвинил, че върши нещо друго освен работата си.Байдън е на мнение, че съмнителни основания биха стояли зад всеки опит да бъде призован по делото. По тази причина той не очаква да се стигне дотам.Бившият вицепрезидент заяви, че дори ако доброволно свидетелства, за да успокои обстановката, това ще създаде медийна среда, която ще позволи на Тръмп да се измъкне от затрудненото положение. Според него цял живот Тръмп единствено отклонява вниманието от себе си.Малко след като Камарата на представителите в Конгреса гласува за импийчмънт на Тръмп, Байдън определи импийчмънта като \"тъжен момент за страната\".", "date": "2019.12.28", "title": "Джо Байдън отказва да свидетелства по импийчмънта срещу Тръмп"}
{"url": "https://news.bg/crime/kola-se-zabi-v-elektricheski-stalb-v-plovdiv.html", "text": "Кола се заби в електрически стълб в център на Пловдив, съобщи БНТ.Няма пострадали.Инцидентът е станал около 13.30 часа, когато кола с немска регистрация, управлявана от българин, преминава кръстовището на булевардите \"Руски\" и \"Шести септември\" с голяма скорост, и се удря челно в електрически стълб.Водачът е откаран в болница без видими наранявания. Полицията води разследване.", "date": "2019.12.28", "title": "Кола се заби в електрически стълб в Пловдив "}
{"url": "https://news.bg/world/rusiya-zapochva-izpitaniyata-na-s-500-dogodina.html", "text": "Руското министерство на отбраната обяви, че предварителните изпитания на системите за противоракетна отбрана С-500 ще започнат през идната 2020 г., съобщава \"Спутник\".По информация на зам.-министъра на отбраната Алексей Криворучко въоръжените сили на Русия ще получат първата система С-500 през 2025 г.С-500 е противоракетна система земя-въздух с обхват от 600 км. Тя е разработена, за да засича и поразява междуконтинентални балистични ракети, както и свръхзвукови ракети, самолети и хеликоптери.Новата система с много по-добри характеристики от тези на руския модел С-400 и американския \"Пейтриът\" ще е способна да поразява едновременно до 10 балистични мишени, движещи със скорост до 7 км/сек.Зам.-министърът съобщи и плановете на страната да увеличи максималната скорост на руските свръхзвукови ракети \"Кинжал\" и \"Циркон\" до 10 пъти скоростта на звука.Силовото министерство предвижда също така да развие способностите на лазерните системи \"Пересвет\" и да ги разгърне в самолет.", "date": "2019.12.28", "title": "Русия започва изпитанията на С-500 догодина"}
{"url": "https://news.bg/world/sadat-v-cherna-gora-osvobodi-trimata-deputati-izpolzvali-salzotvoren-gaz-v-parlamenta.html", "text": "Съдът в Черна гора освободи трима просръбски депутати от опозицията, които бяха вкарани в затвора  заради вота за оспорван закон за църковната собственост, предаде \"Асошиейтед прес\".Опитвайки се да предотвратят одобрението на законопроекта, тримата се хвърлиха в съда със сълзотворен газ и се опитаха да унищожат микрофони в парламента. Законопроектът обаче беше приет.Сръбската православна църква в Черна гора казва, че новият закон позволява на държавата да му отнеме имотите. Правителството отрече, че иска да го направи.Опонентите организираха целодневни протести в четвъртък и блокираха пътища, подхранвайки напрежението в Черна гора.Полицията задържа 22 души, включително 17 депутати, заподозрени в участие в парламентарните вълнения. Всички, освен трима, бяха освободени малко след ареста им в петък.Законодателството гласи, че религиозните общности с имоти трябва да представят доказателства за собственост от преди 1918 г., когато Черна гора се присъедини към ръководеното от сърбите балканско кралство и загуби своята независимост.Черна гора се отдели отново от Сърбия през 2006 г., но нейните 620 000 души остават разделени дали страната трябва да поддържа по-тесни връзки със съседите си. Около 30% от населението на Черна гора се идентифицира като сърби и най-вече се противопоставят на разцеплението от Сърбия.", "date": "2019.12.28", "title": "Съдът в Черна гора освободи тримата депутати, използвали сълзотворен газ в парламента "}
{"url": "https://news.bg/world/otkriha-martvi-severnokoreyski-ribari-v-yaponsko-more.html", "text": "Японската брегова охрана откри телата на седем души в дървена рибарска лодка в Японско море, съобщава ТАСС.Мъртвите рибари били намерени край брега на остров Садо.По предварителна информация върху лодката и дрехите на рибарите имало надписи на корейски език.Риболовни лодки от Северна Корея редовно ловуват в Японско море, посочват от агенцията. Често заради технически проблеми течението ги отнася към японските брегове.През 2018 г. край бреговете на японските префектури, разположени покрай Японско море, бяха открити близо 100 шхуни и лодки от Северна Корея.", "date": "2019.12.28", "title": "Откриха мъртви севернокорейски рибари в Японско море"}
{"url": "https://news.bg/regions/nyama-rezervi-ot-voda-za-pernik-ot-vladayskiya-kanal-spored-dobrovoltsi.html", "text": "Няма повече резерви за водовземане за Перник от Владайския канал.Това са установили днес доброволци от пернишкия квартал \"Църква\", съобщи кметът на района Радослав Динев, цитиран от \"24 часа\".Днес 14 доброволци са се включили в акция за търсене на по-голям дебит от съоръжението към язовир \"Студена\". Те са обходили трасето, което по думите на Динев било чисто и добре поддържано.Сега от Владайския канал към питейния водоизточник на Перник текат 60-70 л/сек.Паралелно днес кметовете на селата Драгичево, Рударци и Кладница и жители на Драгичево са затворили тръба от Владайския канал, която е преливала към пречиствателната станция за Рударци и Драгичево, съобщи Виктор Викторов - кмет на Драгичево.Припомняме, че по-рано днес стана ясно, че от 52-ра година нищо не е пипано в Перник. Под 20 млн. лв. инвестиция няма да се размине. Ще трябват около 80 км тръби. Това заяви премиерът по повод бедственото положение в Перник по време на посещението си в Стара Загора.Сиреч, няма по-млада от мен тръба в Перник, подчерта премиерът.Припомняме, че по-рано днес по повод предложението му за . Според гражданската платформа \"Изправи се. БГ\" това ще доведе до нов държавен монопол. Преди това беше съобщено, че  До момента Регионалната здравна инспекция е взела 13 проби от различни места в града, които показват чисти стойности.Вчера, 27 декември стана ясно, че   Главният прокурор Иван Гешев пък Преди това министърът на икономиката Емил Караниколов обяви, чеПо негови думи в момента се правели безумни неща, за да се разреши проблемът.На Бъдни вечер в Перник започна операция на територията на \"Стомана\" - Перник, за да се открие къде се губят около 90 литра вода в секунда. След това министърът на икономиката  на ден и призна, че плащат гражданите на Перник.Подозренията бяха, че предприятието източва незаконно вода. От  това на следващия ден, когато и лично премиерът Бойко Борисов отиде на инспекция. Тогава той обяви и че ще разпореди . бе обявено на 21 декември, след като воден режим бе За кризата с водата в Перник се разбра само няколко дни след местните избори, които бяха спечелени от БСП и Станислав Владимиров. Той обаче е категоричен, че вина носят управляващите и . Кризата струва постовете както на областния управител Ирена Соколова, така и на .Според заключението от проверката на районната прокуратура има данни за безстопанственост, затова и производството бе прехвърлено .", "date": "2019.12.28", "title": "Няма резерви от вода за Перник от Владайския канал, според доброволци  "}
{"url": "https://news.bg/world/desetki-zaginali-i-raneni-pri-katastrofi-v-egipet.html", "text": "Египетските власти твърдят, че десетки, предимно работници, са били убити в събота, когато микробус се е сблъскал с камион на магистрала в Порт Саид в Северен Египет, съобщиха световните информационни агенции.В изявление официалните лица посочват, че микробусът, превозно средство, широко използвано в Египет, е докарало работниците от фабрика за дрехи в Порт Саид. Градът е на около 200 километра северно от столицата Кайро.Осем други бяха ранени, някои от тях тежко. Всички пострадали са откарани в близките болници.При отделен пътен инцидент най-малко шестима души загинаха при сблъсък на магистрала между два автобуса в събота близо до курорта Айн Сокна, на 120 километра на изток от Кайро, според здравните власти.Загиналите включват трима египтяни и трима туристи - двама малайзийци и индиец.Други 24 са ранени при катастрофата и са откарани в близките болници.Подобни тежки автобусни и автомобилни катастрофи са чести в страната заради висока скорост, небрежно шофиране и лоши пътища.През 2018 г. при повече от 8000 пътни инциденти са загинали 3000 души, а други12 000 са били ранени.", "date": "2019.12.28", "title": "Десетки загинали и ранени при катастрофи в Египет "}
{"url": "https://news.bg/world/novi-protesti-sreshtu-vlastta-v-livan.html", "text": "Десетки протестиращи се събраха в събота в ливанската столица Бейрут пред дома на новия министър-председател на Ливан Хасан Диаб, за да поискат оставката му.Това се случва Протестиращите също така се събраха в северното сунитско градче Триполи в събота.Диаб заяви, че иска да състави правителство от технократи и независими, способно да се справи с тежката икономическа криза, която преживява страната.Диаб говори пред журналисти след среща с предшественика си Саад Харири, ден след като президентът Мишел Аун му да състави бъдещото правителство. Диаб, който е подкрепян от шиитското движение Хизбула и съюзниците му, се заема със задачата си на фона на продължаващи в цялата страна протести срещу управляващия елит.Призовавам (протестиращите) да ни дадат шанс да съставим едно изключително правителство, което е в състояние да работи за решаване на натрупалите се през последните 30 години многобройни проблеми на страната, каза Диаб.Хасан Диаб е подкрепян от шиитската групировка \"Хизбула\" и на него се разчита да сложи край на продължаващата криза в страната. Сунитските и християнски двибения обаче не го подкрепят. Диаб е малко познат като политик и известен повече като професор по инженерни науки в Американския университет в Бейрут.Протестите и политическата безизходица доведоха Ливан до най-тежката икономическа криза в страната след гражданската война 1975-1990 година.Международната общност призова да се сформира бързо нов кабинет, който да проведе икономически реформи и да отключи международната помощ", "date": "2019.12.28", "title": "Нови протести срещу властта в Ливан "}
{"url": "https://news.bg/weather/zhalt-kod-za-snyag-i-silen-vyatar-v-8-oblasti-za-nedelya.html", "text": "Жълт код е обявен за неделя за 8 области на страната заради очаквани интензивни валежи от сняг и бурен вятър. Това съобщиха от НИМХ.Кодът е в сила за областите Велико Търново, Габрово, Ловеч, Разград, Русе, Силистра, Търговище и Шумен.На места ще се образува снежна покривка до 10 см. и в  комбинация със силен север-североизточен вятър ще има виелици и навявания.В планините се очаква снежната покривка да достигне до 20 см.Застудяването ще продължи и максималните температури ще са между 0 и 5 градуса.Атмосферното налягане ще се повиши. През следващите дни захлаждането ще продължи. ", "date": "2019.12.28", "title": "Жълт код за сняг и силен вятър в 8 области за неделя "}
{"url": "https://news.bg/world/farazh-prizna-nalagat-se-otstapki-za-brekzit.html", "text": "Лидерът на партия \"Брекзит\" Найджъл Фарадж призна, че поддръжниците на \"развода\" с ЕС британски политици трябва да са готови да направят отстъпки преди решаващите преговори, предаде \"Индипендънт\".Премиерът Борис Джонсън все още трябва да е готов да се отдалечи от преговорите, ако не успее да осигури благоприятни условия за търговия от Брюксел до крайния преходен период от декември 2020 година.\"Мисля, че за първи път потенциално имаме превес в тези преговори\", каза Фараж.Попитан за вероятността Брекзит без сделка да се случи в края на процеса, партийният лидер отговори: \"Все още бих считал, че е 25 на сто - не е повече от това.\"\"Мисля, че някаква сделка ще бъде постигната и знам, че няма да получа всичко, което искам. Това просто не е възможно, ще има всякакви компромиси с риболова, сигурен съм. Но тръгваме ли на правилното място? Да.\", счита Фараж, чиято партия няма нито един депутат в новия британски парламент, стана ясно след проведените избори през декември.Коментарите му идват само дни след като новата председателка на Европейската комисия  че може да се наложи удължаване на периода на преговори за бъдещите отношения.Преходният период е от 11 месеца и не става дума само за сключване на търговско споразумение след Брекзит, а и за много други теми, изтъква Фон дер Лайен в интервю за френското издание \"Лез Еко\".\"Струва ми се, че и двете страни трябва сериозно да се запитат възможно ли е всички тези преговори да се състоят в толкова кратък срок. Мисля, че ако стане необходимо, трябва да се договорим за удължаване на преходния период\", подчертава тя.Излизането на Великобритания от ЕС е насрочено за 31 януари, а преходният период е предвиден до края на 2020 година.Урсула фон дер Лайен е напомнила, че за да има достъп до единния европейски пазар, Лондон ще трябва да отговаря на правилата на Европейския съюз и да гарантира съпоставими условия в производството на стоки и услуги. В противен случай ще трябва да се договори въвеждане на мита и ограничителни мерки, предупреди тя.", "date": "2019.12.28", "title": "Фараж призна: Налагат се отстъпки за Брекзит "}
