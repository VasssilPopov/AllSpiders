{"url": "https://news.bg/crime/82-godishna-postrada-tezhko-ot-gazova-butilka-vav-varna.html", "text": "Жена пострада тежко при инцидент с газова бутилка в частен дом на ул. \"Карамфил\" във Варна, съобщава ОДМВР - Варна.Преди обяд на 25 юли е постъпил сигнал за инцидент с газова бутилка, намираща се на терасата на частен дом на ул. \"Карамфил\" във Варна. На място са изпратени два протовопожарни автомобила. При инцидента е пострадала 82-годишна възрастна жена, живуща на адреса, която е получила изгаряния по цялото тяло, като е настанена за лечение в болнично заведение с опасност за живота. Пострадал е и 62-годишен мъж, който има изгаряния по горните крайници.Причината за възникването на инцидента е техническа неизправност на газовата бутилка, която е изпускала газ.По случая е образувано досъдебно производство.", "date": "2017.07.25", "title": "82-годишна пострада тежко от газова бутилка във Варна"}
{"url": "https://news.bg/society/bnt-i-kt-podkrepa-osazhdat-napadenieto-nad-ivo-nikodimov.html", "text": "\"Ние, работещите в Българската национална телевизия, изпитваме огромно възмущение от бруталното посегателство върху граждани.\" Това се съобщава БНТ в своя позицият във връзка с нападението над журналиста Иво Никодимов.\"Когато агресията е насочена срещу журналисти, тя се превръща в саморазправа със свободата на словото. Обществената телевизия винаги е стояла зад ценностите на гражданското общество, които гарантират правата на всеки един гражданин и отговорността той да бъде защитен. Затова се надяваме, че извършителите на нападението на журналиста Иво Никодимов и други граждани ще бъдат открити и наказани. БНТ изказва благодарност на екипа на ВМА и служителите на МВР за своевременната реакция\", допълват БНТ.Изпълнителният съвет на КТ \"Подкрепа\" остро осъжда нападението над журналиста от БНТ Иво Никодимов. \"Възмутени сме от подобен вид агресия, която е посегателство не само срещу личността, но и накърнява интересите на обществото да бъде информирано\", коментира Подкрепа.\"Не ни се иска да вярваме, че този вандалски акт има общо с изказваното несъгласие на водещия от БНТ с опитите за допълнително налагане на антиработническо законодателство\", допълват те.КТ \"Подкрепа\" като организация с водеща роля при утвърждаването на свободата на словото в България, изразява гнева си, че у нас все още на свободомислещите журналисти се гледа като на мишени, а не като на фундамент на демокрацията.Призоваваме инситуциите да приложат цялата строгост на закона по разкриването и наказването на извършителите.", "date": "2017.07.25", "title": "БНТ и КТ \"Подкрепа\" осъждат нападението над Иво Никодимов "}
{"url": "https://news.bg/regions/do-3-godini-se-sdobivame-s-3-novi-koraba-za-prouchvane-na-reka-dunav.html", "text": "До 2020 г. България ще разполага с 3 нови специализирани кораба за проучване на състоянието на река Дунав и нова машина за драгиране на критичните участъци. Това стана ясно по време на среща между министъра на транспорта, информационните технологии и съобщенията Ивайло Московски и министъра на транспорта на Румъния Александру-Ръзван Кук, която се проведе днес в София.Министър Московски посочи, че в момента се подготвя проект за доставка на мултифункционално устройство за драгиране и съпътстващите го съоръжения, като прогнозната стойност е 20 млн. лева, а финансирането ще бъде осигурено от ОПТТИ 2014 - 2020.Паралелно с това Министерството и ИА \"Проучване и поддържане на река Дунав\" (ИАППД) провеждат съвместно две обществени поръчки за закупуване на два нови специализирани кораба - за проучване и за маркиране на река Дунав. \"Имаме избран изпълнител за проучвателния кораб и той вече се строи\", обясни Московски и допълни, че за маркиращия кораб се очаква комисията да излезе с решение до края на този месец.Ивайло Московски обясни още, че до няколко дни ще има избран изпълнител по още една поръчка - за извършване на драгажни дейности в праговите участъци на реката в следващите 3 години. Комисията е приключила своята работа и предстои подписване на договор.Двамата министри обсъдиха действащото споразумение между България и Румъния за поддържане на река Дунав от 1955 г. Румънската страна е предложила изменение на документа, което да позволява на всяка една от страните да извършва драгажни дейности в целия българо-румънски участък на реката.По думите на румънския министър това ще даде възможност да бъдат избегнати критични ситуации и спиране на корабоплаването по реката. Министър Московски заяви, че подкрепя предложението, но трябва да се проучи дали българското законодателство позволява подобна промяна и предстои въпросът да бъде решен на експертно ниво между двете държави.", "date": "2017.07.25", "title": "До 3 години се сдобиваме с 3 нови кораба за проучване на река Дунав"}
{"url": "https://news.bg/energy/temenuzhka-petkova-interkonektorat-gartsiya-balgariya-e-nay-vazhen-za-energiynata-ni-sigurnost.html", "text": "Министърът на енергетиката Теменужка Петкова заяви, че изграждането на интерконектора Гърция-България е сред най-важните приоритети за българската енергетика. По думите ѝ интерконекторът има ключова роля за диверсификацията на източниците и маршрутите за доставка на природен газ не само за нашата страна, а и за целия регион на Югоизточна Европа.По време на срещата си с посланика на САЩ в България Ерик Рубин Петкова заяви и че според предварително начертаните темпове строителството на проекта трябва да започне през 2018 година, а реалната експлоатация - през 2020 година.Енергийният министър обясни, че тази есен ще стартира обществената поръчка за избор на изпълнител на строителните дейности. Паралелно с това ще бъде обявен и нов пазарен тест за неразпределения капацитет на газопровода.Петкова коментира с Рубин и бъдещата работа на топлоелектрическите централи от комплекса \"Марица изток\". Тя посланика на САЩ у нас за възможността да бъде поискана дерогация от. За да се случи това обаче, всяка инсталация трябва да кандидатства индивидуално и да докаже, че разходите, които ще трябва да направи за изпълнение на новите екологични норми, многократно превишават ползите за околната среда.Петкова посочи и че в Министерството на енергетиката ще бъде създадено специално координационно звено, което да поддържа непрекъсната връзка с топлоелектрическите централи, браншови организации, синдикати и експерти за успешно решаване на въпроса.", "date": "2017.07.25", "title": "Теменужка Петкова: Интерконекторът Гърция-България е най-важен за енергийната ни сигурност"}
{"url": "https://news.bg/world/maduro-izpolzval-svetovnoizvestniya-hit-despacito-za-politicheska-propaganda.html", "text": "Президентът на Венецуела Николас Мадуро е използвал култовата песен \"Despacito\" за политическа пропаганда в рамките на предизборната агитация за Учредително събрание в страната.Песента e била изпълнена с различен текст по време на митинг на Николас Мадуро, на който президентът е агитирал за изборите на Учредително събрание.Песента била предложена на Мадуро от министъра на комуникациите във Венцуела. Нейният текст бил променен така, че да призовава към по-висока избирателна активност в страната. В променения текст на песента се пеело \"Бавно вземи бюлетина. Целта на нашия призив за Увредително събрание е да обединим страната\", съобщи БНТ.Използването на песента обаче предизвика и бурни коментари. Изпълнителите Луис Фонси и Daddy Yankee заявиха, че Мадуро не е имал разрешително да използва песента за политически цели. Малко след двамата помолиха Мадуро да престане да използва песента.Луис Фонси заяви, че музиката му \"не трябва да се използва като пропаганда, която се опитва да манипулира вота на хората, плачещи за свободата си\". Изпълнителят оприличи и управлението на Мадуро като \"диктаторски режим, който е шега за целия свят\".Песента стана е един от най-големите хитове в света. През последните няколко седмици песента оглавява много чартове по целия свят и е слушано над 4.6 милиарда пъти през стрийминг платформите.", "date": "2017.07.25", "title": "Мадуро използвал световноизвестния хит \"Despacito\" за политическа пропаганда"}
{"url": "https://news.bg/regions/70-nereglamentirani-ognishta-sa-razrusheni-na-vitosha.html", "text": "Периодични проверки на спазването на противопожарните мерки на територията на Природен парк \"Витоша\" извършват горски служители на ДПП Витоша, Регионална дирекция по горите - София, горско стопанство - София.До този момент са почистени 31 регламентирани огнища, които са обозначени с информационни табели. По време на инспекцията, направена от горските служители са констатирани и разрушени 70 нерегламентирани огнища.Пожароопасният период за територията на ПП \"Витоша\" е от 1 април до 30 ноември.В този период се забранява паленето на открит огън и извършването на огневи работи на разстояние по-малко от 100 метра от границите на горските територии. За територията на Природен парк \"Витоша\" паленето на огън е допустимо с много голямо внимание САМО на определените за целта места.Предстои почистване на електропроводи в землищните граници на кв. Бояна и с. Владая. Проверките продължават.Умоляват се всички посетители на Природен парк \"Витоша\" да спазват правилата за пожарна безопасност, да не проявяват престъпна небрежност, която би довела до възникване на пожари.", "date": "2017.07.25", "title": "70 нерегламентирани огнища са разрушени на Витоша  "}
{"url": "https://news.bg/world/korab-na-sasht-e-izstrelyal-signalno-orazhie-kam-iranski-korab-v-persiyskiya-zaliv.html", "text": "Патрулен кораб на американския военноморски флот е изстрелял предупредителни изстрели заради приближаващ ирански кораб в Персийския залив.Корабът е бил на Революционната гвардия на Иран и се е приближил на разстояние от около 140 метра до патрулния кораб на САЩ. Инцидентът е станал през нощта, около 3 часа местно време.По информация от анонимни източници на АФП корабът се е движел с висока скорост и не е реагирал на никакви сигнали, а екипажът на американския патрулен корабът не е имал избор освен да изстреля предупредителните изстрели. След като американският кораб изстрелял предупредителните изстрели, иранският кораб е спрял.Това не е първия път, в който американски военни кораби сигнализират кораби на Революционната гвардия на Иран в Персийския залив. Припомняме, в края на месец април американски разрушител също стреля със сигнално оръжие към ирански плавателен съд в Персийския залив.В началото на месец март кораби на иранската Революционна гвардия се доближиха до американски кораб в Ормузкия проток, . През януари разрушител от американския военноморски флот се наложи да изстреля предупредителни изстрели на четири плавателни съда от ирански произход.", "date": "2017.07.25", "title": "Кораб на САЩ е изстрелял сигнално оръжие към ирански кораб в Персийския залив"}
{"url": "https://news.bg/world/roditeli-v-sasht-skochiha-sreshtu-rech-na-donald-tramp.html", "text": "Речта на американския президент Доналд Тръмп по време на събитието с бойскаути, провело се в Западна Вирджиния, е предизвикала вълна от възмущение сред родителите в САЩ, съобщи АП.Пламенната реч на Тръмп е разгневила родителите и бившите скаути, защото Тръмп е произнесъл политическа реч пред хиляди деца на ученическа възраст.В речта си той е говорил повече от половин час  и неговите политически врагове.Относно речта на президента демократът Крис Мърфи заяви, че е отвратен от това, което Тръмп е направил. \"Ако не сте гледали речта все още, по-добре не я гледайте. Тя е откровено противна и отблъскваща\", допълни Мърфи.Припомняме, по време на речта си Тръмп се по пошегува и че ще уволни , ако Конгресът не успее да прокара здравната реформа, която трябва да замени \"Обамакеър\".След речта бойскаутите в САЩ заявиха, че не популяризират нито една политическа философия или политичска фигура.", "date": "2017.07.25", "title": "Родители в САЩ скочиха срещу реч на Доналд Тръмп"}
{"url": "https://news.bg/politics/sarbiya-pak-blagodari-za-pozitsiyata-ni-za-zapadnite-balkani.html", "text": "Сръбският премиера Ана Бърнабич благодари на Екатерина Захариева за усилията ЕС да остане отворен за Западните Балкани. \"Благодаря ви за усилията Европейският съюз да остане отворен към разширяване в посока Западните Балкани\", заяви сръбският министър-председател Ана Бърнабич, която се срещна с българския заместник министър-председател по правосъдната реформа и министър на външните работи Екатерина Захариева.Бърнабич заяви, че в последните три години страната й се е съсредоточила върху икономическите и финансови реформи, като е постигната стабилност.Захариева поздрави Бърнабич за реформите и подчерта, че от това зависят пряко и чуждестранните инвестиции. \"Винаги на различни европейски форуми говорим за европейската перспектива на Западните Балкани\", допълни българският първи дипломат. От името на премиера Борисов тя покани Бърнабич на посещение в България.Първите дипломати на България и Сърбия - Екатерина Захариева и Ивица Дачич, се разбраха да работят заедно за стимулиране на бизнеса между двете държави. Първа стъпка в това ще е организирането на двустранен икономически форум в Ниш или друг южен сръбски град.\"Надявам се до края на годината или в началото на следващата да бъде обявена поръчката за изграждането на магистралата София-Калотина, за да започне строителството през първата половина на 2018 година\", каза Захариева.\"Пътищата, инфраструктурата и интерконекторът с България са нашите приоритети. Радвам се, че България е на второ място по брой туристи, посещаващи нашата страна\", отвърна първият вицепремиер и министър на външните работи на Република Сърбия Ивица Дачич.\"В лицето на премиера Борисов имате истински поддръжник. Каня ви през октомври заедно с президента Вучич на съвместното заседание на българското и румънското правителство в България, както и разчитам на вашето присъствие на неформалния съвет на външните министри от ЕС \"Гимних\" по време на нашето председателство\", каза още Захариева.\"Вече пет пъти за един месец се срещам с моята приятелка Екатерина. Имаме голямо доверие помежду си - то е същото и между премиера Борисов и президента Вучич. Моят държавен секретар Ивица Тончев е българин\", заяви Дачич.Външните министри обсъдиха проблемите на българското национално малцинство в Сърбия и се договориха да бъде решен проблемът с учебниците на български езиц и предаванията на майчин език, като възможните варианти са да се финансират такива емисии в Сърбия или български телевизии да се включат в пакетите на местните кабелни оператори.Обсъдено бе и как Западните покрайнини да бъдат стимулирани икономически, за да бъдат задържани хората там.България предложи на Сърбия помощ в преговорния процес, а в рамките на своето председателство на Съвета на Европейския съюз ще продължи да настоява за ясна европейска перспектива на страните от Западните Балкани.", "date": "2017.07.25", "title": "Сърбия пак благодари за позицията ни за Западните Балкани"}
{"url": "https://news.bg/crime/mvr-sas-speshni-merki-vav-vrazka-s-napadeniyata-na-grazhdani-v-tsentara-na-sofiya.html", "text": "Министърът на вътрешните работи Валентин Радев свика спешно оперативно заседание във връзка с нападения на граждани в центъра на София.В срещата са участвали всички началници на райони управления в София, както и директорите на дирекции от СДВР.Главният секретар на МВР Младен Маринов заяви, че са били поставени конкретни задачи на колегите му. \"Всички началници на районни управления бяха тук. Поставихме задачи с работа по контингента. Това е безмотивно престъпление - по хулигантски подбуди\", коментира той нападението над журналиста Иво Никодимов.Припомняме журналистът беше нападнат от трима неизвестни около 15.00 часа в Борисовата градина. Маринов заяви, че по никакъв начин пострадалият не е предизвикал тази агресия. \"Трябва да се извърши много по обем работа, свързана с криминалния континенгент\".Христо Терзийски, директор на Главна дирекция \"Национална полиция\" уточни, че по време на срещата началникът на първо районно управление, което обслужва територията на Борисовата градина е докладвал, че от началото на 2017 г. няма извършено и регистрирано такова престъпление като хулиганство в парк Борисова градина. Той заяви, че по време на срещата са уточнени конкретни мероприятия за действия - иструктаж на патрулите в района. \"Набелязали сме места за проверка. Най-вероятно са лица от криминалния контингент и има голяма вероятност и да са непълнолетни лица\", посочи Терзийски.Началникът на СДВР Младен Маринов допълни, че колегите му и в момента са на терен - събират информация от всички камери, така че всички доказателства да бъдат издирени и запазени на твърд носител.", "date": "2017.07.25", "title": "МВР със спешни мерки във връзка с нападенията на граждани в центъра на София"}
{"url": "https://news.bg/politics/volya-iska-tsyalostna-viziya-za-sadebnata-sistema.html", "text": "Парламентарната група на ВОЛЯ ще гласува против предложените поправки в Закона за съдебната власт, ако те бъдат внесени за разглеждане на второ четене през тази седмица.\"Истинската реформа в сектора трябва да има дългосрочна цялостна стратегия, а не законът да се пипа \"на парче\". Още повече, че корекциите не носят стойност, която да повиши ефективността на работата на сектора, а оставят съмнения, че се прави с цел да се ограничи независимостта на системата\", коментират от групата.ВОЛЯ подкрепя становището на Съюза на юристите в България, които призоваха президента да наложи вето, ако поправките бъдат приети в пленарна зала.\"Споделяме мнението, че така предложените промени са дискриминационни и противоречат на българската Конституция. Наличието на външно финансиране няма как да влияе върху съдебната системата, защото то е от организации, които нямат преки интереси у нас. От друга гледна точка, цялата модерна техника в съдилищата е закупена именно с такова финансиране. Ако не беше тази подкрепа, съдиите и до днес щяха да работят с допотопните компютри, осигурени им от държавата. Желанието да се ограничат тези възможности звучи като опит за вкарване на съда в зависимост\", коментира депутатът от ВОЛЯ Симеон Найденов, член на правната комисия.\"Несериозно, но добре обмислено, е да се иска от работещите в съда да обясняват в кой клуб по табла или кореспонденски шах членуват. Така се събира информация за евентуално бъдещо упражняване на натиск върху съдиите. Дали са фенове на Левски и ЦСКА, масони, членове на ловната дружинка от Сусурлево няма значение, но е добър начин да се събере контролирана база данни за лесен достъп до тези хора или да им внуши да се притесняват от хобитата си\", коментира членът на изпълнителното бюро на ВОЛЯ Стефан Августинов .", "date": "2017.07.25", "title": "ВОЛЯ иска цялостна визия за съдебната система"}
{"url": "https://news.bg/world/zaharieva-zagrizhena-za-maltsinstvata-v-sarbiya.html", "text": "Заместник министър-председателят по правосъдната реформа и министър на външните работи Екатерина Захариева присъства на конференция на тема \"Политика по отношение на малцинствата - насърчаване на интеграцията в Сърбия\", провела се в Белград.По време на конференцията Захариева подчерта, че се наблюдават значителни резултати по отношение на защитата на малцинствата в Сърбия. Предприетите действия в Сърбия били окуражителни. \"С удовлетворение констатираме и осъзнаването от управляващия политически елит в страната, че пътят за намиране на решение на всеки един въпрос остава диалогът. Вярваме, че той бъде съпроводен с честност, откритост и ангажираност с проблемите на малцинствата\", допълни външният министър.Припомняме, че проблемът с малцинствата в Сърбия остава един от основните въпроси по пътя на Сърбия за членство в ЕС. В странта има 23 малцинства. Относно това Захариева сподели, че реализирането в пълен обем на техните конституционни правомощия и законови права ще допринесе за реален и съдържателен напредък в европейската интеграция и прилагането на европесйките ценности в Сърбия.Захариева изрази и надежда, че проблемът с осигуряването на телевизионни предавания за българските общности в нашата западна съседка ще бъде решен скоро или с държавно финансиране на специализирани рубрики, или като местните кабелни оператори включат в пакетите си български телевизионни канали. В хода на срещата външният ни министър получи обещания от представители на изпълнителната власт на Сърбия, че казусът ще бъде решен.", "date": "2017.07.25", "title": "Захариева загрижена за малцинствата в Сърбия"}
{"url": "https://news.bg/crime/otkriha-izgoryal-chovek-v-avtomobil.html", "text": "Поллицията откри тялото на изгорял човек в опожарена кола в Североизточна България. Малко след полунощ днес, 25 юли е получен сигнал за горящ автомобил на ж.п. прелез в село Синдел.Екипът, който е пристигнал на място, заварил изгорялата кола \"БМВ\" и обгорения труп на човек вътре в нея.Към момента властите нямат информация кой е загиналият човек. По случая е образувано досъдебно производство и разследването продължава", "date": "2017.07.25", "title": "Откриха изгорял човек в автомобил"}
{"url": "https://news.bg/world/sadat-v-skopie-ne-vkara-gruevski-v-aresta.html", "text": "След като прокуратурата в Македония поиска бившият премиер на страната да бъде задържан в ареста, днес Апелативният съд в Скопие отхвърли това искане.Съдът в Скопие не прие искането за задържането и на четирима сътрудници на Груевски.Припомняме, прокуратурата поиска Груевски и сътрудниците му да бъдат задържани до началото на съдебния процес по обвинение за кражба на гласове. Специализирания прокурор обвини Груевски и помощниците му за изборни нарушения и злоупотреби с публични средства по време на предизборната кампания в Македония.Прокурорът по делото поиска задържането на обвинените с цел те да не се укрият, съобщи The Washington Post. Съдът обаче реши, че взимането на постоянната мярка не е необходимо. ", "date": "2017.07.25", "title": "Съдът в Скопие не вкара Груевски в ареста"}
{"url": "https://news.bg/regions/gramotevichna-burya-i-gradushka-v-sofiya.html", "text": "Читатели на News.bg сигнализираха за силна гръмотевична бура в столицата. На места в София е паднала и градушка с големината на лешник. Към 18.30 часа в почти всички части на столицата е имало обилни валежи.Към 19.10 часа екипи на дирекция \"Аварийна помощ и превенция\" на Столична община отработват сигнали на място във връзка със силния дъжд и градушката над някои части на София.В столицата са постъпили около 30 сигнала за паднали клони и дървета. По информация на Столична община към момента градският транспорт се движи навсякъде, но с известно отклонение от редовния график. Столичният инспекторат е възложил на почистващите фирми периодично да проверяват състоянието на дъждоприемните шахти и оттоци и да ги почиства от паднала при дъжда листна маса. ", "date": "2017.07.25", "title": "Гръмотевична буря и градушка в София"}
{"url": "https://news.bg/politics/karakachanov-nyama-da-barza-s-realizatsiya-na-proektite-v-armiyata.html", "text": "Имаме намерение да постигнем възможно най-добрите условия при реализацията на проектите за модернизация на Българската армия. Това каза министърът на отбраната Красимир Каракачанов на заседанието на Комисията по отбрана в 44-то Народно събрание, което се проведе в зала \"Тържествена\" на Министерството на отбраната днес, 25 юли 2017 г.По тази причина няма да се бърза при реализацията на проектите, за да се гарантират както максимално добри финансови условия, така и обществена подкрепа, посочи министърът. Заседанието беше с една основна точка - запознаване на членовете на комисията по отбрана от министъра на отбраната с целите, мерките и дейностите в изпълнение на основен приоритет \"Отбрана\" от Програмата на правителството и състоянието и перспективите за изпълнение на проектите за модернизация.Каракачанов подчерта, че по проекта за придобиване на нов боен самолет ще се изчака както становището на временната анкетна комисия, така и решението на Народното събрание преди да се пристъпва към преговори. Той потвърди намерението на Министерството на отбраната българската военна индустрия да бъде максимално ангажирана по проектите за придобиване на нова бойна машина за Сухопътните войски и по проекта за модернизация на бойния флот.Председателят на Комисията по отбрана в 44-ото Народно събрание Константин Попов подчерта, че при реализацията на тези проекти е необходимо политическото ръководство да се опира на военната експертиза и на Щаба на отбраната.Присъстващите на заседанието се обединиха около тезата, че основен приоритет остава и личният състав на Българската армия. Красимир Каракачанов подчерта, че сред намеренията на ръководството на министерството са и ремонт и поддръжка на съществуващата бойна техника, предприемане на мерки за подобряване на условията на работа във военните формирования, както и по-гъвкава социална политика.Сред другите обсъждани теми на заседанието на комисията бяха киберзащитата и дейността на българските военнослужещи в охраната на външната граница на Европейския съюз.", "date": "2017.07.25", "title": "Каракачанов няма да бърза с реализация на проектите в армията"}
{"url": "https://news.bg/world/13-migranti-zaginaha-v-gumena-lodka-v-sredizemno-more.html", "text": "13 мигранти са намерени мъртви в гумена лодка, плаваща в Средиземно море, съобщи dailymail.co.uk.По информация на испанската спасителна организация \"Proactiva Open Arms\" в лодката са плували общо 180 мигранти, 167 от които са живи и спасени. Между тях имало и бременни жени и деца.По думите на говорителя на спасителната испанска организация Лаура Лануса мигрантите са били спасени на около 15 километра северно от либийския крайбрежен град Сабрата. В лодката имало 121 мъже, 40 жени и 6 деца.Италианската информационна агенция ANSA съобщи, че днес е имало друга спасителна операция в Средиземно море. Лодка на неправителствената организация \"Спасете децата\" също е помогнала на 90 мигранти, плаващи в малък плавателен съд.И двете спасителни операции са били координирани от италианската брегова охрана.Според данни на Международната организация по миграция от началото на настоящата година до сега в Средиземно море смъртта си са намерили повече от 2 200 мигранти, опитващи се да стигнат до Европа.", "date": "2017.07.25", "title": "13 мигранти загинаха в гумена лодка в Средиземно море"}
{"url": "https://news.bg/bulgaria/borisov-s-opit-da-pomiri-sindikati-i-biznes.html", "text": "Десет остри проблема от десет години са представили работодателите на извънредна среща при премиера Бойко Борисов.Пет до края на годината ще бъдат решени, стана ясно от думите на Васил Велев от АИКБ след разговорите.Обсъдена е бизнес средата, развитието на икономиката, както и квалификацията на служителите. Няма затворени теми за преговорите, подчерта Велев.Разбрали се споровете да се решават в Национален съвет за тристранно сътрудничество (НСТС).За клас прослужено време пък финансовият министър Владислав Горанов подчерта, че темата не е поставяна като приоритет за кабинета.Министерски съвет иска в тристранния диалог да се върне нормалният диалог. Трябвало да се сложи край на споровете и обидите. Не по всичко можело всички да са на еднаква позиция, според Горанов.Скоро можело да се очаква програмата на кабинета.Финансист номер едно разчита на разума на синдикатите и работодателите, за да се решат спорните моменти. С премиера стигнали до извода, че синдикати и бизнес вземали лошия политически пример при водене на спорове и ги помолили да не се карат като политици.Според Горанов не трябва да се робува на механизмите за определяне на заплатите. Стана ясно, че при нужда кабинетът ще се намеси в помиряването на синдикати и работодатели.", "date": "2017.07.25", "title": "Борисов с опит да помири синдикати и бизнес"}
{"url": "https://news.bg/world/migrantskoto-sporazumenie-s-turtsiya-raboti-obyavi-johanes-han.html", "text": "Мигрантското споразумение с Турция работи добре. Това заяви еврокомисарят по разширяването Йоханес Хан в коментар за радио ORF, цитиран от Ройтерс.Само преди дни Германия повдигна възможността ЕС да спре предвидените към споразумението пари за Турция.В замяна спирането на мигрантската вълна към Европа, Турция трябва да получи 3 милиарда евро финансова помощ и обещание за облекчаване на визите за турци до ЕС.Нямам никакви притеснения по отношение изпълнението на споразумението за бежанците. То работи, каза Хан.Днес той и шефът за външната политика на ЕС Федерика Могерини ще проведат среща с турския външен министър Мевлют Чавушоглу и министъра по въпросите на ЕС Омер Челик.\"Човек трябва да каже, че в много области всекидневното сътрудничество е по-добро от риториката и някои действия на Турция...\", добави той.Според Хан няма нужда от извънредното положение в Турция и ако се премахне, може да се подобри върховенството на закона.", "date": "2017.07.25", "title": "Мигрантското споразумение с Турция работи, обяви Йоханес Хан"}
{"url": "https://news.bg/crime/svideteli-po-aferata-sas-sudzhuka-sa-podlozheni-na-natisk.html", "text": "Прокурори от спецзвеното \"Aнтикорупция\" и глaвнaтa прокурaтурa рaзговaрят със свидетели по така наречената афера със суджука, съобщава БТВ.Има засилени мерки за сигурност заради натиск върху свидетелите, а прокуратурата обещава защита на хората, които съдействат на разследването, обявява говорителят на прокуратурата Румяна Арнаудова, която също е в Добрич. Според обвинението всички, които досега са оказвали съдействие на разследването, са заплашвани и подложени на натиск.Според обвинението, разпитите в Добрич ще продължат поне три дни.Припомняме, че герберът Живко Мартинов искал от местен търговец 4 тона суджук с еленско месо на стойност 45 хиляди лева. Суджукът той поискал лично за министър-председателя Бойко Борисов.Главният прокурор Сотир Цацаров обясни, че в четири случая Живко Мартинов е поискал от въпросния търговец, който е собственик на магазин, на месопреработвателен цех и на други търговски дейности, да му бъде предаден по един тон суджук.\"Общо 4 000 килограма суджук, 60 килограма телешка пастърма и филе \"Елена\". Колкото и смехотворно да звучи това, въпросният суджук предоставян на четири пъти по един тон е на обща стойност 45 хиляди лева. Доколкото е видно от материалите по проверката е изготвен по специална рецепта, която включва и еленско месо и по думите на народния представител, е предназначен лично за министър-председателя\", посочи Цацаров.Премиерът и председател на ГЕРБ Бойко Борисов разпореди да бъдат освободени всички членове на областното ръководство на ПП ГЕРБ - Добрич, съобщиха от ГЕРБ.", "date": "2017.07.25", "title": "Свидетели по аферата със суджука са подложени на натиск"}
{"url": "https://news.bg/world/mask-i-zukarbarg-vlyazoha-v-slovesna-voyna-za-izkustveniya-intelekt.html", "text": "Американските милиардери Илън Мъск и Марк Зукърбърг влязоха в словесна война за изкуствения интелект, съобщават медии.Основателят на Tesla и SpaceX Илън Мъск отговори на шефа на \"Фейсбук\" Марк Зъкърбърг за позицията му за изкуствения интелект.По-рано Зукърбърг разкритикува Мъск за песимизма му относно бъдещето на изкуствения интелект, определяйки го за \"доста безотговорно\".\"\", изтъкна основателят на \"Фейсбук\", когато беше запитан във връзка с изкуствения интелект и страховете на Мъск.\"\", допълни Зукърбърг.Обаче милиардерът от Южна Африка отговори, атакувайки основателя на \"Фейсбук\" в \"Туитър\".Мъск отбеляза, че вече е имал възможността да обсъди темата със Зукърбърг, пояснявайки: \"\".Той подкрепи възгледите си с твърдението, че са необходими адекватни предпазни мерки, за да се защити човечеството от изкуствения интелект.", "date": "2017.07.25", "title": "Мъск и Зукърбърг влязоха в словесна война за изкуствения интелект"}
{"url": "https://news.bg/bulgaria/pravitelstvoto-vzrivi-tristranniya-dialog-kritichni-v-bsp.html", "text": "Правителството на Бойко Борисов взриви тристранния диалог.Това обяви соцлидерът Корнелия Нинова след заседанието на Изпълнителното бюро на БСП.Това, което се случи блокира тристранния диалог, убедена е тя.Казаха се много тежки неща между партньорите, изтъкна Нинова за драмата с клас прослужено време.Не приемаме определението за работниците като търтеи, недоволна е лидерката на червените.С мъгляви позиции се излязло днес от срещата при Бойко Борисов.Корнелия Нинова очаква отговор дали кабинетът смята, че хората не трябва да се сдружават и че са търтеи, каквато позиция изрази бизнесът.Не се спазвали правилата за работа на Националния съвет за тристранно сътрудничество. Правителството само си инсценира този скандал, убедена е Нинова.Днес замазват положението, замазват скандал, който сами си направиха, обвини тя кабинета.", "date": "2017.07.25", "title": "Правителството взриви тристранния диалог, критични в БСП"}
{"url": "https://news.bg/bulgaria/proektat-za-yazovir-yadenitsa-e-odobren.html", "text": "Проектът за язовир \"Яденица\" е приет от Висшият експертен екологичен съвет към Министерството на околната среда и водите.Одобреното инвестиционно предложение \"Проект \"Яденица\" представлява увеличаване на обема на долния изравнител на Помпено-акумулираща водноелектрическа централа (ПАВЕЦ) \"Чаира\".Проектът включва изграждане на язовир \"Яденица\" и реверсивен напорен тунел за връзка с язовир \"Чаира\".Съветът предлага министърът на околната среда и водите да издаде решение по оценка на въздействието върху околната среда (ОВОС). Възложител е \"Национална електрическа компания\" ЕАД.Взети са предвид и възраженията относно определяне на минимално допустимия отток в р. Яденица след язовирната стена, и за сеизмичната осигуреност на новото строителство.Други възражения касаеха защитена зона \"Яденица\", нейният предмет на опазване и очакваната степен на увреждане.При вземането на решение по ОВОС са съобразени документацията, получените в хода на процедурата становища, резултатите от общественото обсъждане, постъпилите възражения и становищата на възложителя по тях.Зам.-министърът на околната среда и водите Атанаска Николова и ръководството на НЕК ЕАД се договориха днес, 25 юли и за ускоряване на поддържащите дейности по облицовката на коритото на р. Гашня, и възможно най-бързото осигуряване на екологичния отток на р. Въча след яз. \"Цанков камък\".Повод на срещата беше установено засушаване на участък от р. Въча, след като нивото в яз. \"Цанков камък\" намаля поради извършването на планиран оглед на облицовката на коритото на р. Гашня и ремонт на съоръженията на ВЕЦ \"Цанков камък\".Стана ясно, че няма да има нужда от основни ремонти, а само от повърхностни обработки на облицовката на речното корито.МОСВ настоя за максимално бързо приключване на дейностите. Това ще позволи повишаване на водното ниво в язовира и създаване на техническа възможност за осигуряване на необходимия минимален отток в р. Въча. Извършваните от НЕК ЕАД дейности са част от планирана техническата поддръжка с цел осигуряване сигурността на съоръжението.За ремонта е необходимо да бъде намален обемът в язовира и спряна работата на ВЕЦ \"Цанков камък\" и МВЕЦ \"Цанков камък\". Това води до нарушено оводняване на малък участък от около 50 метра след язовирната стена.По-късно днес зам.-министър Николова се срещна с представители на сдружение \"Балканка\", които настояват за осигуряване на минималния оток на река Въча.Припомняме, че по-рано днес от сдружение \"Балканика\"  се събраха пред сградата на Министерството на околната среда и водите, за да изразят недоволството си от изграждането на язовир \"Яденица\". По думите на , протестиращ, изграждането ще разруши две защитени територии и е с цел \"само да се усвоят едни пари\".", "date": "2017.07.25", "title": "Проектът за язовир \"Яденица\" е одобрен"}
{"url": "https://news.bg/politics/voyna-v-bsp.html", "text": "Интервюто на Георги Гергов е пример за паралелна държава и задкулисие. Така соцлидерът Корнелия Нинова отговори на вчерашните обвинения на съпартиеца й.По думите й Гергов еднолично разговарял с Бойко Борисов за коалиция БСП и ГЕРБ. Ще продължа с всички сили битката с паралелната държава и задкулисието, закани се соцлидерът.Корнелия Нинова обясни, че по покана на пловдивската организация е отишла в Пловдив. Не е била на тайна среща с Гергов, за да му предлага компенсация за НДК гейт. За компенсации дума не е ставало, подчерта червеният водач. Гергов пред Изпълнителното бюро казал, че е имал разговори с Борисов за коалиция. В легитимните органи на партията не е обсъждано съвместно управление с Бойко Борисов.Не на паралелната държава и задкулисните договорки, отново посочи Корнелия Нинова. Не искала темата с Георги Гергов да се обсъжда, защото партията имала друга работа и ангажименти. Който го е страх,не ходи в гората, седи си в къщи и плете чорапи, така Нинова отговори на въпроса страхува ли се , че Георги Гергов може да я свали от власт.", "date": "2017.07.25", "title": "Война в БСП"}
{"url": "https://news.bg/crime/pomagame-na-sarbiya-v-pregovorniya-protses-po-temata-pravosadie.html", "text": "\"Благодарим за помощта, която ни предлагате. Всеки опит ни е от полза. Глави 23 и 24 от преговорите за Европейския съюз са най-трудни за нас.\" Това сподели правосъдната министърка на Сърбия Нела Кубурович, която днес се срещна със заместник министър-председателя по правосъдната реформа и министър на външните работи Екатерина Захариева в Белград. Захариева е на двудневно посещение в западната ни съседка.Глава 23 от преговорния процес на Сърбия е \"Съдебна система и основни права\", а глава 24 - \"Правосъдие, свобода и сигурност\".\"Не е лесна работата на министъра на правосъдието, казвам го от опит. Обществото очаква често правосъдие от министъра на правосъдието и е трудно да се обясни, че министърът не разследва, не обвинява и не осъжда - разказа вицепремиерът Захариева. - Главите 23 и 24 са най-тежките и неслучайно те се затварят последно. Европейската комисия иска да види невъзвратимост на процеса. Съдебната система е консервативна, което не значи, че не трябва да е модерна.\"Българският вицепремиер посъветва колегата си, че най-важно е да се координира с институциите, тъй като в случая с двете преговорни глави в Сърбия е необходимо съдействие от близо 50 ведомства.Тя разказа за Съвета за съдебна реформа, който Захариева създаде в началото на миналата година, където с участие на представители на всички институции и професионални организации на магистрати бяха подготвени двата пакета с изменения в Закона за съдебната власт и изменението в Наказателнопроцесуалния кодекс. Кубурович сподели, че и тя при всяко законодателна инициатива се консултира с представители на гражданското общество.Екатерина Захариева покани Нела Кубурович на 25 октомври тази година в София на неформалното заседание на министрите на правосъдието и вътрешните работи във формат ЕС и Западни Балкани.", "date": "2017.07.25", "title": "Помагаме на Сърбия в преговорния процес по темата правосъдие"}
{"url": "https://news.bg/world/kitayski-iztrebiteli-pritisnaha-amerikanski-razuznavach.html", "text": "Два въоръжени китайски изтребителя са прелетели опасно близо до американски разузнавателен самолет над Източнокитайско море в неделя следобед. Това заявиха двама американски представители пред \"Фокс нюз\".Опасното поведение на китайските изтребители е било близо до предизвикване на \"сблъсък\", според източниците.Единият от китайските самолети J-10 е прелетял до американски самолет EP-3 и е маневрирал внезапно, появявайки се на около 90 метра пред американския самолет. EP-3 е предприел незабавни действия, за да избегне сблъсък, допълват представителите.Двата китайски самолета са били въоръжени с ракети въздух-въздух.Инцидентът е станал на около 160 километра южно от китайския пристанищен град Циндао в Източнокитайско море.Подобно \"спречкване\" между американски и китайски самолети имаше до Хонконг през май.", "date": "2017.07.25", "title": "Китайски изтребители притиснаха американски разузнавач"}
{"url": "https://news.bg/world/nato-posrednichi-v-spora-mezhdu-germaniya-i-turtsiya.html", "text": "Генералният секретар на НАТО Йенс Столтенберг разкри ново предложение за разрешаване на продължаващата криза в отношенията между Анкара и Берлин, информира Анадолската агенция.Двете държави имат разногласия в няколко области. Турция не пусна германски депутати да посетят военната база \"Инджирлик\", където имаше контингент германски войници. Берлин взе решение преди няколко седмици да премести войниците и бойната техника в база в Йордания заради отказа на Анкара.Говорител на НАТО заяви, че Столтенберг е съобщил предложението си на Турция и Германия след разговори с представители на двете държави.В опит да се намери решение генералният секретар предложи организиране на посещение на парламентаристи в базата в Коня в рамките на НАТО, каза говорителят. В базата в Централна Турция са разположени самолети на алианса.Представителят поясни, че базата е много важна за операциите на НАТО срещу ДАЕШ (\"Ислямска държава\").Надяваме се възможно най-скоро да намерим решение, изгодно за всички страни, каза говорителят.Мисията на НАТО в Коня предоставя разузнавателна подкрепа на коалицията. В нея има около дузина германски войници.Миналата седмица Анкара отмени запланувано посещение на група германски депутати в базата заради нежеланието на Берлин да покаже солидарност с Турция в борбата срещу тероризма.", "date": "2017.07.25", "title": "НАТО посредничи в спора между Германия и Турция"}
{"url": "https://news.bg/world/sasht-mogat-da-vaorazhat-ukrayna.html", "text": "Новият специален представител на САЩ в Украйна обяви, че Вашингтон активно прави преглед дали да изпрати оръжие на украинската армия в борбата срещу проруските сепаратисти, информира БиБиСи.Кърт Волкър заяви пред британската медия, че въоръжаването на украинските правителствени сили може да промени подхода на Москва.Той поясни, че не смята, че ходът е провокация.Миналата седмица Държавният департамент призова двете страни да спазват \"режима на тишина\" в Източна Украйна.\"Оръжия за отбрана, тези, които биха позволили на Украйна да се защити, и да вземем танковете например, наистина биха помогнали\" за спиране на заплахите на Русия към Украйна, поясни Волкър в интервю за медията.Според него успешно постигане на мир в Източна Украйна ще изисква нов стратегически диалог с Русия.Волкър е бивш постоянен представител на САЩ в НАТО. По-рано този месец той пое новата си роля.", "date": "2017.07.25", "title": "САЩ могат да въоръжат Украйна"}
{"url": "https://news.bg/world/darzhavniyat-sekretar-na-sasht-mozhe-da-podade-ostavka-zaradi-raznoglasiya-s-tramp.html", "text": "Държавният секретар на САЩ Рекс Тилърсън може да напусне поста заради разногласия с президента Доналд Тръмп, съобщава Ройтерс.Тилърсън заявил пред свои приятели, че ще бъде късметлия, ако направи година на поста, според приятел на бившия шеф на Exxon Mobil.В същото време двама официални представители заявиха, че съветникът на президента по националната сигурност Хърбърт Макмастър е възмутен от дезорганизацията и липсата на дисциплина по ключови политически въпроси в Белия дом, информира СиЕнЕн, позовавайки се на вътрешни източници.Източник, запознат със ситуацията, заяви пред Ройтерс, че Тилърсън е \"много обезпокоен, че няма нужната автономия, независимост и контрол върху департамента си, както и възможността да върши работата по начина, по който работата...традиционно се изпълнява\".Източникът каза още, че не е чувал за възможно напускане, но добави: \"Ситуацията не изглежда да се подобрява и в някои случаи дори се влошава\".Говорител на държавния секретар отрече, че Тилърсън обмисля да подаде оставка, пояснявайки, че има \"много причини, за да остане на поста и всички те са важни за Америка\".Тилърсън отбеляза политическа победа миналата седмица, когато администрацията потвърди, макар и с нежелание, че Иран спазва ядрената сделка от 2015 г.Обаче топ дипломатът на САЩ е обезпокоен от критиката на Тръмп, главния стратег на Белия дом Стив Банън и от съветника на Белия дом Себастиан Горка заради решението, изтъкна друг американски представител.Говорителят на държавния секретар оспорва информацията, че има разногласия с Тръмп за Иран.", "date": "2017.07.25", "title": "Държавният секретар на САЩ може да подаде оставка заради разногласия с Тръмп"}
{"url": "https://news.bg/crime/prebitite-zheni-v-stolitsata-sa-v-dobro-sastoyanie.html", "text": "Състоянието на нотариус Валентина Механджийска и дъщеря й, които в понеделник, 24 юли бяха нападнати от двама мъже с качулки, е добро. Това стана ясно от думите на доц.Жельо Димов, началник на Клиниката по лицево-челюстна хирургия в болница \"Св.Анна\". Той уточни, че двете жени са в добро състояние, ясно съзнание, контактни и адекватни.По думите му са уплашени и в стрес от инцидента. Според Димов най-вероятно ще им останат белези.\"Дъщерята има разкъсно- контузна рана в дясната инфроорбитална област и голям отток. Освен това майката има масивни охлузвания по цялото лице.\", заяви д-р Димов.След като са пристигнали в спешното отделение на УМБАЛ \"Св.Анна\" веднага са се явили неврохирург, травматолог, лицев хирург и са били направени всички обстойни изследвания.\"Имат спомен за случилото се. Тъй като са удряни доста жестоко по главата, се направи и компютърна томография и се установи, че няма фрактури на черепа\", уточни още Димов.По думите му, дъщерята има една рана и тежък хематом в дясната орбитална област, затворила е дясното си око и отделно има охлузвания и травма в гръдния кош. Майката е с масивни охлузвания по лицето и счупен нос. След два-три дена пострадалите ще бъдат изписани. Предстои им среща с психолог.Задържани по случая все още няма.Припомняме, че вчера, 24 юли двама мъже нападнаха и биха натариус Махенджийска и дъщеря й на столичния бил. \"Драган Цанков\". Нападателите били с качулки и ритали и удряли двете жени. По-късно същия ден Нотариалната камара на Република България изрази възмущението си от бруталния акт на насилие срещу техния колега - Валентина Механджийска и нейната дъщеря.Нотариалната камара апелира съответните правораздавателни органи да предприемат всички необходими действия за разкриването на извършителите на това престъпление.", "date": "2017.07.25", "title": "Пребитите жени в столицата са в добро състояние"}
{"url": "https://news.bg/politics/borshosh-e-samo-bushon-koy-e-mentorat-pita-ninova.html", "text": "Случаят НДК е огледало на държавата, подчерта Корнелия Нинова. Господин Боршош е само бушон, убедена е тя. Кой е менторът?, попита соцлидерът.Томислав Дончев разрешил на Мирослав Боршош да разполага с парите на НДК.По мнението й вицепремиерът Дончев бил умен човек и едва ли сам е допуснал такава грешка. Над него е само един-г-н Борисов,информира Корнелия Нинова.Упражняван ли е натиск върху него, пита соцлидерът. Още от 2015 две лобита в ГЕРБ се борели за плочките и парите в НДК,по думите й.Трите месеца управление на ГЕРБ-ОП било скандали,корупция, плочки и суджуци.Припомняме, на 29 юни, два дни след като бе възстановен на поста директор на НДК, Боршош напусна сам. Като причина изтъкна проверката срещу неговото управление на НДК.На 26 юни 2017 г., понеделник  директор на НДК Мирослав Боршош. Във вторник премиерът.От БСП и ДПС обявиха в пленарна зала, че казусът трябва да бъде разследван от парламентарна комисия. , че според него случаят е за прокуратурата.На 28 юни от прокуратурата съобщиха, че са  за нарушения с бюджетни пари, отпуснати на НДК. Справката им е изпратена на 21 февруари 2017 година.В сряда, 28 юни, от прокуратурата съобщиха, че са уведомени от ДАНС за нарушения с бюджетни пари, отпуснати на НДК. Справката им е изпратена на 21 февруари 2017 година.Същият ден от  да провери случващото се в НДК, където тече ремонт защото това е основната сграда, където ще заседават гостите на страната ни по време на нашето Европредседателство през 2018 година.", "date": "2017.07.25", "title": "Боршош е само бушон, кой е менторът, пита Нинова"}
{"url": "https://news.bg/crime/advokatat-na-tsvetan-vasilev-ne-ochakva-spravedliv-protses-1.html", "text": "Адвокатът на Цветан Василев не очаква справедлив процес в България, съобщава Нова телевизия.\"Не съветвам Цветан Василев да се връща в България, защото не очакваме справедлив процес. Ако той се прибере, най-вероятно ще отиде в ареста. А там може да има физически проблеми\", каза Константин Симеонов, адвокат на Василев. Симеонов очаква да получи обвинителния акт и нарече публикуваното на сайта на прокуратурата \"преразказ по картинка\".Според юриста е правилно прокуратурата да каже на кой политик какви торби и сакове с пари са давани. Той не коментира въпроса защо Василев е финансирал Николай Бареков.", "date": "2017.07.25", "title": "Адвокатът на Цветан Василев не очаква справедлив процес"}
{"url": "https://news.bg/society/pozharnikari-spasiha-grupa-detsa-v-gorata.html", "text": "Полицаи и пожарникари от Септември помогнаха на група деца и придружителката им, загубили се в планината. На 24 юли вечерта, малко след 20.30 ч. е получен сигнал за случилото се.Група от 10 деца между 7 и 10 години заедно с придружителката им се разхождали в района около село Варвара, където били на лятна ваканция.Разходката им продължила до местността Равно боре. На връщане се смрачило и те загубили пътеката. Оказали се в дерето близо до р. Чепинска.Единственият им вариант бил да преминат реката, но по това време тя е пълноводна. Ръководителката се обадила на 112 и когато бил получен сигналът, незабавно бил сформиран екип от служители от противопожарния участък в Септември и полицаи от местното управление.Пристигайки на мястото, екипите преценили подходящ участък за превеждането на децата. Периметърът бил осветен с прожектори и обезопасен с въжета. Един от служителите на местното противопожарно звено пренесъл на гръб безопасно всичките 10 деца през коритото на реката.Четири часа по-късно всички се прибрали невредими по домовете си.", "date": "2017.07.25", "title": "Пожарникари спасиха група деца в гората"}
{"url": "https://news.bg/bulgaria/nyama-zloupotrebi-s-invitro-protsedurite-kategorichni-lekari-i-patsienti.html", "text": "Пациенти и лекари се събраха, за да опровергаят твърденията за злоупотреби с инвитро процедурите.Доктор Мария Георгиева от Центъра за асистирана репродукция увери, че екипът му работи с душа и сърце, за да се сбъдне мечтата на семействата. Няма констатации за нарушения или някакви злоупотреби, категорична бе тя. Работата е много, подчерта Георгиева.Доктор Георги Стаменов, АГ специалист, защити работата на фонда за асистирана репродукция. Фондът работи за хората, а не за клиниките, убеден е той. Противниците на фонда са тези, които искат да работят кеш, по думите му. На всички им е по-лесно да работят в кеш, изтъкна докторът.Фондът обслужва едва 1/3 от нуждаещите се, каза доктор Стаменов. Не може да се говори в общи понятия, възмутен е той от обвиненията за нарушения.Ако има такова нещо, ние самите няма да мълчим за това, увери докторът.Според него някой иска да оклевети медицината у нас. Стаменов заподозря, че някой нарочно хвърля обвинения срещу инвитро клиниките, защото ще загуби пациенти.Той подава сигнал в НАП, прокуратурата и икономическа полиция за това откъде се финансира НПО-то, разкрило на пресконференция злоупотребите. Много голям е напънът българската медицина да умре и да бъде срината, категоричен е доктор Георги Стаменов. Той отваря клиниката си за пълна проверка от отговорните институции.Обвиненията са за нередности, грешни практики, както и че 18-годишни нераждали момичета са донори на яйцеклетки.Докторът е категоричен, че нашите лекари са по-добри дори и от някои свои колеги от Европа.Нашата мисия е да бъдем полезни, каза и доктор Любомир Бойчев.Ние сме се посветили на тези, които имат нужда от нас, подчерта той.Няма нужда да се разстройва работата на фонда, включи се Мария Жекова от фондация \"Зачатие\".Няма данни за злоупотреби във фонда, по думите й.Днес трябва да защитим фонда, убедена е Жекова.Трябвало да се оптимизира работата на фонда, но Сметната палата е категорична,че фондът работи добре. Тя самата се е борила със стерилитета. Сподели спомените си как преди фонда семействата са теглили кредити, за да заченат. Все още плащаме кредитите за неродените си деца, разказа Жекова.", "date": "2017.07.25", "title": "Няма злоупотреби с инвитро процедурите, категорични лекари и пациенти"}
{"url": "https://news.bg/world/duda-se-podpisa-pod-ediniya-sporen-polski-zakonoproekt-za-sadebnata-vlast.html", "text": "Полският президент Анджей Дуда се подписа под законопроект, приет от управляващата партия \"Право и справедливост\", който дава право на министъра на правосъдието да наема или уволнява ръководителите на общите съдилища, съобщава Ройтерс.\"Президентът се подписа под законопроекта от 12 юли\", съобщи представител на президентската канцелария.В понеделник протестиращи поискаха Дуда да не се подписва под законопроекта, след като той обяви, че ще наложи вето върху останалите два от три законопроекта за съдебна реформа, прокарани от парламента.Дуда спря законопроекта за Върховния съд и проектозакона за Националния съвет за магистратурата.Полският лидер уточни, че ще наложи вето върху два от трите законопроекта за реформиране на правосъдната система.През последните дни хиляди поляци организираха ежедневни демонстрации срещу правителството.", "date": "2017.07.25", "title": "Дуда се подписа под единия спорен полски законопроект за съдебната власт"}
{"url": "https://news.bg/bulgaria/balgariya-i-sasht-pokazvat-boyna-tehnika-v-sofiya-v-chetvartak.html", "text": "България и САЩ показват бойна техника в София в четвъртък, съобщиха от военното министерство.Бойната техника, която е на въоръжение в армиите на двете държави, ще бъде изложена в столицата на 27 юли.Гражданите и гостите на града ще имат възможността да разгледат американски бойни машини М 1126 \"Страйкър\" от състава на 2-ри Кавалерийски полк, както и бронирани бойни машини MSFV \"COMANDO SELECT\" от военно формирование 56 040 - Благоевград, които ще бъдат изложени от 11.00 ч. до 13.00 ч. на 27 юли в района на Военната академия \"Георги С. Раковски\" в София.Желаещите да разгледат изложената техника ще бъдат допускани през парка в района на Военната академия (бул. \"Евлоги и Христо Георгиеви\" 82). Българските и американските военнослужещи ще запознаят посетителите и със задачите, които се изпълняват с участието на представената военна техника.По-рано същия ден представители от формированието на 2-ри Кавалерийски полк от Сухопътните войски на САЩ в Европа ще отдадат почит и поднесат венец пред Паметника на Незнайния воин в столицата.Американските сили, в състав до 130 души личен състав и до 90 единици колесна техника, ще се придвижат през територията на България в периода 24-28 юли 2017 г. за участие в съвместно учение в Македония. За осигуряване на сигурността по време на движението те ще бъдат ескортирани от представители на Служба \"Военна полиция\".Втори кавалерийски полк, известен още като \"Втори драгунски полк\" или \"Драгуните\", е действащ пехотен и кавалерийски полк на Сухопътни войски на САЩ, с основно въоръжение - бойни машини тип \"Страйкър\". Формированието от състава на Командването на СВ на САЩ в Европа, е дислоцирано в \"Роуз Баракс\", Филсек, Германия, с командир полковник Патрик Дж. Елис.", "date": "2017.07.25", "title": "България и САЩ показват бойна техника в София в четвъртък"}
{"url": "https://news.bg/society/protest-sreshtu-proekta-za-yazovir-yadenitsa.html", "text": "Граждани се събраха пред сградата на Министерството на околната среда и водите, за да изразят недоволството си от изграждането на язовир \"Яденица\". По думите на Валентин Димитров, който е един от протестиращите, изграждането ще разруши две защитени територии и е с цел \"само да се усвоят едни пари\".\"Великият язовир Цанков камък се оказа, че на всеки 5 години трябва да се изпразва и да се ремонтира. Това е някакъв абсолютен нон сенс\", допълни Димитров. Според него язовир \"Яденица\" е безсмислен.\"А, има смисъл - да съсипе една прекрасна природа с две защитени територии\", каза още Валентин Димитров.Петър Илиев, изпълнителен директор на НЕК,обясни, че последната зима е била много тежка, защото е била суха. \"2016г. беше суха, но се оказа, че 2017г е още по-суха и пестим всяка вода. За това работим и поради тази причина сме ограничили всякаква свободна продажба на енергия. Само и само да спестим вода и да можем зимата да стоим на светло и да не се налага внос на електрическа енергия или ограничение на тока\", допълни Илиев.По думите му, язовир \"Яденица\" няма нищо общо с язовир \"Цанков камък\". Той обясни, че \"Яденица\" е част от централата \"Чаира\", която е акумулатор на електрическа енергия. \"Ако няма язовир \"Яденица\", след време ние си ограничаваме възможността за пускане на допълнителни централи, които са ВИК\", обясни още Илиев.По думите му, язовирът е проектиран за 9 степен земетресение, а стената на язовира е най-сигурната. \"Водата трябва да я запазим за зимата. Не толкова за реката. За зимата няма да има ел.енергия, което е доста по-неприятно\", заяви Илиев.Припомняме, че с проекта за язовира \"Яденица\" се предвижда да се повиши капацитета на работата на ПАВЕЦ \"Чаира\", която е най-голямата балансираща енергийна мощност в Югоизточна Европа. В частност проект \"Яденица\" има план да увеличи обема на долния изравнител на ПАВЕЦ \"Чаира\" чрез изграждане на язовир \"Яденица\" и реверсивен напорен тунел за връзка с язовир \"Чаира\"", "date": "2017.07.25", "title": "Протест срещу проекта за язовир Яденица"}
{"url": "https://news.bg/society/prez-noshtta-na-26-yuli-e-ogranicheno-dvizhenieto-po-am-trakiya.html", "text": "На 26 юли от 21 ч. до 05 ч. на 27 юли, движението в участъка при 42-ри километър на АМ \"Тракия\", в района на мотел \"Ихтиман\" ще се осъществява през локалните платна.Временната организация на движението е във връзка с демонтаж на пешеходен мост (пасарелка) над магистралата.Трафикът в посока Пловдив ще бъде пренасочен през отбивката за бензиностанция \"Лукойл\" и Мотел \"Ихтиман\". Пътуващите в посока София ще бъдат пренасочвани през отбивката за бензиностанция \"Петрол\".Необходимо е шофьорите да карат внимателно и да спазват пътната сигнализация по обходния маршрут. ", "date": "2017.07.25", "title": "През нощта на 26 юли е ограничено движението по АМ \"Тракия\""}
{"url": "https://news.bg/press/pernik-pokray-sofiya-izprevari-varna-po-dohodi-prebiha-topnotarius.html", "text": "Перник покрай София изпревари Варна по доходи В България винаги е имало различия в доходите между отделните региони и те винаги са се задълбочавали през последните десетилетия. Известна тенденция този проблем да се преодолява настъпва едва през 2015-2016 година. Това излиза от изследване на Института за пазарна икономика (ИПИ) по проекта \"Регионални профили\", публикувано вчера.Разликата между областта с най-високи средногодишни доходи на човек от населението и областта с най-ниските е била 1,8 пъти през 2000 година. През 2013 година, когато пазарът на труда бе в най-тежко положение, а безработицата - най-висока, тази разлика достигна рекордните 2,5 пъти. Според последните засега данни разликата е паднала до 2,1 пъти, което пак е доста високоПребиха топнотариус Двама маскирани пребиха посред бял ден Валентина Механджийска, един от най-известните столични нотариуси. Пострадала е и дъщеря й, която е била с нея пред офиса на бул. \"Драган Цанков\". 54-годишната Механджийска е със счупен нос и множество рани по лицето. \"Брутален побой, шутове, ритници, удари\", разказа Деси Николова, която видяла нападението от балкона си. Тя пусна и шокиращи снимки във Фейсбук. Двамата биячи изглеждали на около 20 г. и носели качулки. Според Деси единият е със светъл тен на кожата, другият е по-мургав и с брада. И двамата са високи около 180 см. Когато Николова се развикала, побойниците избягали.Съдът на олигархията пусна крадец да избяга с 21 млн. лв.Съдът на олигархията, както стана известен Софийски градски съд, е пуснал крадец с 21 млн. лв, задигнати от банка да избяга. Това научи агенция \"Монитор\" от източници в съдебната палата.На 16-и май тази година бившият главен касиер на \"Алфа банк\" Петко Митевски е осъден на 15 години затвор заради кражба на над 21 млн. лв., но съдът го остави на свобода с най-леката мярка за неотклонение \"подписка\". Въпреки, че прокуратурата обжалва мярката за неотклонение на Митевски и горната инстанция - Софийски апелативен съд решава той да бъде вкаран в ареста, осъденият касиер изчезна. Вече 12 дни, след обявяването на решението на САС няма и следа от Митевски, а държавното обвинение го обяви за общодържавно издирване. Въпреки че има наложена и забрана да напуска страната, най-вероятно финансистът да е духнал зад граница, тъй като и до ден днешен откратнатите пари не са върнати, коментираха за \"Монитор\" разследващите.За 15 години доходите в София са скочили 4 пъти, във Видин - два пътиЗа 15 години доходите в София са се увеличили 4.36 пъти, докато във Видин са нараствали много по-бавно - там увеличението е само два пъти. Заради трудовата миграция Перник вече гони столицата по доходи. В други области обаче се наблюдава срив - Пазарджик изпада от групата на най-богатите до най-бедните. Ножицата ще продължи да се разтваря, защото в структурата на доходите все по-голямо значение има заплатата, а в бедните области със застаряващо население и със слаб трудов пазар пенсиите заемат по-голяма тежест в семейния бюджет. Те обаче няма как да компенсират нарастването на трудовите доходи. Това показва анализ на доходите за периода 2001-2016 г. на Института за пазарна икономика и геоинформационна компания \"Мапекс\".Депутатът със суджука купувал на безценица земи в КаварненскоОще през 2004 г., когато започна бумът на строителството, Живко Мартинов, станал известен като депутата със суджука, започва да изкупува на безценица апетитни земи в Каварненско.Един от \"ударите\" е сделка с общински поземлени имоти в каварненското село Божурец. Освен Мартинов със земя за 8 лв./кв.м без наддаване в края на 2004 г. се сдобиват тогавашният добрички областен управител Иван Иванов и Румен Иванов - тогава шеф на РДВР в Добрич, а по-късно областен координатор на ГЕРБ и депутат в 41-то Народно събрание, както и други приближени на властта.И Васил Божков поиска да купи банка \"Виктория\"Дружество на Васил Божков е сред кандидатите за ТБ \"Виктория\" в четвъртия опит за продажба на банката. Заявилите интерес кандидати са четири, съобщиха синдиците на Корпоративна търговска банка, която е собственик на \"Виктория\". Извън Божков другите компании вече са участвали в предишните опити за продажбата й. Това са Инвестбанк на Петя Славова, Българо-американската кредитна банка (БАКБ) на Цветелина Бориславова и австрийската част от участниците в консорциум около застрахователя на Алексей Петров \"Лев инс\". Сега \"Лев инс\" не присъства като име сред заявилите интерес. Те са посочени като група инвеститори, действащи съгласувано - Kerbler Holding, Imfarr Beteiligungs и Green Finance. Именно Kerbler Holding беше чуждият играч в консорциума на \"Лев инс\" при предишната продажба в началото на 2016 г. Тогава интерес заявиха само той и Инвестбанк.", "date": "2017.07.25", "title": "Перник покрай София изпревари Варна по доходи, Пребиха топнотариус"}
{"url": "https://news.bg/society/senzatsiyata-dominira-v-novinarskiya-potok-u-nas-sochi-izsledvane.html", "text": "Сензацията доминира в новинарския поток в България, сочи изследване на Асоциацията на европейските журналисти-България. Проучването \"Новини...отблизо\" обхваща 3556 журналистически публикации от периода февруари-април 2017г. и е изготвено от изследователите от СУ \"Св. Климент Охридски\" - проф. Мария Нейкова, д-р Жана Попова и доц.д-р Вяра Ангелова. Пред news.bg Жана Попова обясни, че са изследвали как се отразяват \"горещите теми\" в новините на 3 национални телевизии и няколко информационни сайта. По думите й, не са открили фрапиращи случаи на нарушение на етичните стандарти, но един от проблемите, които са открили е, че журналистите са много зависими от източниците, които използват. \"Това от една страна поставя въпроса как говорят лицата -политически лица, обществени фигури\", каза Попова.Друг извод, който са направили е свързан с няколко определени казуса - този с Елена Поптодорова, фрапиращи убийства на деца и случаи, при които деца са пострадали. \"Все пак журналистите успяха да запазят етичните норми при отразяването. За сайтовете е малко по-различно, тъй като основният проблем е неяснотата кой е собственик\".Като пример за преминаване на етични граници, Попова посочи случая с Елена Поптодорова и Нова телевизия. \"Получи се така, че Нова телевизия, в ексклузивното си интервю премина в думите на сайтовете, които ние познаваме. Елена Поптодорова беше наказана с една морална присъда. Например да разказва за съдбата на детето си -тежка тема за всеки родител. Така че смятам, че там журналистите не успяха да удържат до край, да защитят една публична личност\", допълни Попова.През този период са изследвали и случаите, при които се е произнесла думата \"цензура\" - случилото се с Васил Иванов по Нова и \"Шоуто на Слави\" по БТВ и срещата на главния прокурор Сотир Цацаров с бизнесмените Сашо Дончев и Георги Гергов. \"Журналистите имат голяма чувствителност към цензурата от страна на държавата. Все още цензурата от страна на собствениците, предприемачите и тн. не е толкова силна, колкото от страна на държавата\", каза Попова.На въпрос дали медиите правилно са отразили срещата Цацаров-Дончев-Гергов, станала по-известна като \"ЦУМ гейт\", Попова посочи, че няма правилно. \"Всеки избра своя стратегия и когато Сотир Цацаров избере да не дава интервюта, тогава журналистите трябва да търсят други алтернативни начини. Най-правилното беше, че не премълчаха този случай\", коментира Жана Попова. Според нея проблемът е бил, че журналистите не са присъствали на тази среща и всичко е минавало през разказите на тези лица, които са били част от събитието.Попова сподели, че в сайтовете често се цитира \"по сигнал на наши читатели\" и това става източник на информация. Основният извод, който са направили за сайтовете е, че много често съдържанието в тях повтаря съдържанието на телевизиите и вестниците и се сменя само заглавието. За проблем намират, че някои телевизии не са публикували своите правилници и отношенията между журналисти и обществени фигури.", "date": "2017.07.25", "title": "Сензацията доминира в новинарския поток у нас, сочи изследване"}
{"url": "https://news.bg/bulgaria/balgarskiyat-biznes-v-danoto-na-klasatsiyata-po-redovnost-na-plashtaniya-v-evropa.html", "text": "Колекторските агенции възстановяват 9% от годишния оборот на българския бизнес. Тези данни бяха представени на пресконференция.Навременните плащания в Европа в момента са на ниво от 78% от всички издадени фактури. У нас 74% от издадените фактури се погасяват в уговорения срок, 22% се плащат със закъснение, а 4% се отписват поради невъзможността да бъдат събрани изобщо.Българските бизнес клиенти отново се нареждат в групата с много лоша дисциплина на плащанията - 27% от фактурите, издадени към фирми-контрагенти, се плащат със закъснение или изобщо не се погасяват при средно за Европа ниво от 23%.24% от фирмите в България твърдят, че се чувстват застрашени от фалит поради просрочени вземания.42% от фирмите в България ползват услугите на външен експерт за решаване на проблемите със забавените плащания. Тези пари се връщат обратно в икономиката, тъй като компаниите ги използват за погасяване на собствени дългове (56%)и създаване на нови работни места (45%). Изследването на EOS е проведено през пролетта на тази година сред 3 200 компании в 16 европейски държави.", "date": "2017.07.25", "title": "Българският бизнес в дъното на класацията по редовност на плащания в Европа"}
{"url": "https://news.bg/bulgaria/radev-da-nalozhi-veto-varhu-promenite-v-zakona-za-sadebnata-vlast-poiskaha-yuristite.html", "text": "Съюзът на юристите в България (СЮБ) призова държавния глава Румен Радев да наложи вето върху проекта за промени в Закона за съдебната власт (ЗСВ), съобщава \"Правен свят\".Съюзът изпрати писмо до Радев с остра позиция срещу приетите на първо четене промени от парламента.Измененията предвиждат ограничения за съсловните организации на магистрати и на юристи, както и за тяхното финансиране. От съюза акцентират именно върху това.Според юристите у нас измененията \"\".Също така съюзът пише в писмото си до Радев, че промените нарушават международни актове и договори, по които България е страна.\"\", се изтъква в писмото.По-рано Съюзът на юристите изпрати отворено писмо до министър-председателя Бойко Борисов срещу промените, в което организацията акцентира върху предложената забрана за магистратите да участват в управителните органи на сдружения на други юристи, което пряко засяга СЮБ. В тази връзка в писмото до президента се казва, че този текст е абсурден, защото Съюзът на юристите е организация, създадена именно от магистратите преди повече от 90 години.Съюзът не одобрява и ограничаването на чуждото финансиране на съсловните организации, тъй като то е помогнало за организационното им укрепване, осигурило е обучение на магистратите и издаването на специализирана литература.\", поясняват от организацията.", "date": "2017.07.25", "title": "Радев да наложи вето върху промените в Закона за съдебната власт поискаха юристите"}
{"url": "https://news.bg/regions/60-novi-eko-avtobusa-vozyat-stolichani.html", "text": "Представиха 40 от новите 60 еко автобуса, които тръгват по линиите на градския транспорт в София. Официалното представяне бе на площада пред храм-паметника \"Св.Александър Невски\".Пред журналисти кметът на София Йорданка Фандъкова заяви, че от днес до 1 август поетапно автобусите ще влязат в движение . \"Основно в северните и западните райони на София - в районите Нови Искър, Кремиковци, Връбница и Надежда. До този момент там се движеха автобуси на възраст между 15 и 25 години. Дизелови, без климатизация.\", уточни Фандъкова.Според нея чрез този проект за договор с частен оператор за въвеждане в експлоатация на 60 нови газови автобуса от най-висок екологичен стандарт правим нова стъпка в борбата срещу замърсяването на въздуха. \"Договорихме се с изпълнителите всички нови 60 автобуса да бъдат климатизирани.\", обясни Фандъкова и уточни, че те ще имат платформи за достъпност, камери за по-голяма безопасност на водачите и монитори за информация на пътниците.По думите й от утре 20 от тях ще бъдат пуснати основно по линиите в район \"Кремиковци\". \" Хората от Долни Богров, Бухово, Желява и Ботунец, ще могат вече да усетят разликата\", каза столичният кмет. По думите й, процедурата е била проведена много отдавна, а първоначално тя е отказала да сключи договор.В последствие след преговори са постигнали изгодни за общината условия. Тя заяви, че са намалили цената и стойността е равна на тази, която се плаща на общински оператор. По нейно настояване са били сменени дизеловите автобуси с газови във връзка с изпълнението на програмата за чист въздух.", "date": "2017.07.25", "title": "60 нови еко автобуса возят столичани"}
{"url": "https://news.bg/world/polsha-e-razdelena-i-sled-reshenieto-na-duda.html", "text": "Полският президент Анджей Дуда отхвърли два спорни закона, ограничаващи независимостта на съдебната власт.В специално изявление той посочи, че не е сляп и глух за протестите в цялата страна и решението му се основава на консултации и на задълбочен анализ на фактите.Анджей Дуда остана непоклатим в решението си дори след разговори с премиера Беата Шидло и председателите на двете камари на парламента, съобщи АП.От управляващата партия Право и справедливост заявиха, че са разочаровани от решението на президента.Бившият президент на Полша и съосновател на движението \"Солидарност\" Лех Валенса приветства решението на Анджей Дуда да наложи вето върху два спорни закона за съдебната власт, съобщи АП. Двата закона - за Върховния съд и Националния съдебен съвет - са решаващи за демокрацията в страната, посочи Лех Валенса.", "date": "2017.07.25", "title": "Полша е разделена и след решението на Дуда"}
{"url": "https://news.bg/world/vaorazhen-mazh-s-nozh-napadna-politsay-s-vikove-allah-e-velik-v-melilya.html", "text": "Въоръжен мъж с нож нападна полицай с викове \"Аллах е велик\" в испанския анклав Мелиля, съобщава АФП.Нападението в анклава между Мароко и испанската територия е извършено тази сутрин.Един полицай е пострадал.Испанският вътрешен министър Хуан Игнасио Зойдо поясни, че мъжът, който атакувал граничния пост, впоследствие е задържан.Според местни медии инцидентът е станал в 7,45 ч., когато мъжът побегнал към граничния контрол на пункт \"Бени Азар\", размахвайки нож.Полицаите го хванали и го свалили на земята. Един служител е с \"леки рани\" на ръцете.", "date": "2017.07.25", "title": "Въоръжен мъж с нож нападна полицай с викове \"Аллах е велик\" в Мелиля"}
{"url": "https://news.bg/regions/padnal-klon-zatrudnyava-dvizhenieto-na-tramvai-20-i-23-v-stolitsata.html", "text": "Временно е затруднено движението по трамвайни линии 20 и 23 в посока център съобщава Столична община. Причината е паднал клон на контактно-кабелната мрежа. На място е изпратен авариен екип за неговото отстраняване и възстановяване на движението. Към 13 часа е възстановено движението по трамвайни линии 20 и 23 в посока център.Два екипа на дирекция \"Аварийна помощ и превенция\" обработват сигнали във връзка с вятъра и дъжда, който вали над София.Към момента екипите са работили по 7 сигнала за паднали клони и един сигнал за отместена строителна ограда. Работят и два екипа на столичната пожарна.", "date": "2017.07.25", "title": "Паднал клон затруднява движението на трамваи 20 и 23 в столицата"}
{"url": "https://news.bg/society/izvanparlamentarnata-opozitsiya-sashto-protestira-za-zakona-za-sadebnata-vlast.html", "text": "Обща протестна позиция в подкрепа на независимостта на Съдебната власт публикуваха от КП \"Нова Република\" ПП \"Да, България\" ПП \"БЗНС\" ПП \"Зелените\".Извънпарламентарната опозиция се противопостави на \" \"законотворчество\", писано под нечия чужда диктовката и опорочаващо принципите на парламентаризма в една правова държава\".В протестната позиция е изтъкнато, че протестите на десетки неправителствени организации, сред които Съюзът на съдиите в България, Съюзът на юристите в България и много други са доказателство, че се приема извънредно законодателство, противоречащо на основните принципи на правото и правовата държава.Според протестната позиция промените в Закона за съдебната власт и НПК са допълнени с появили се \"изневиделица\" и внесени от трима депутати от мнозинството още десетки параграфи законодателни предложения с неясно авторство между двете четения. Според политическите формации тези законопроекти ограничават конституционното право на сдружаване на съдии, ограничават възможностите за финансиране на проекти за съдебната реформа, създават нов, извънреден ред за производствата пред Специализирания наказателен съд. Законодателните предложения игнорират постоянните институционални и медийни атаки към представители на съдебната власт, които защитават независимостта на съда.Политическите формации, подписали се под протестната позиция, уверяват, че ще предприемат всички допустими от закона мерки за противодействие на това \"извънредно и противоконституционно законодателство\"Те заплашват да уведомят ЕК и също настояват за намеса от страна на Президента Румен Радев, като искат от него налагането на вето. В протестната позиция, политическите формации призовават гражданите за готовност за масови протести.", "date": "2017.07.25", "title": "Извънпарламентарната опозиция също протестира за закона за Съдебната власт"}
{"url": "https://news.bg/world/ala-donald-tramp-obiri-na-bankomati-v-italiya.html", "text": "Двама братя обирали банкомати в Италия. Те били маскирани като... Доналд Тръмп, съобщава АП.Дръзките набези са ставали в района на Торино. Все пак крадците са били задържани от полицията.Задържаните са заподозрени св десетки обири в района на Торино. Братята били вдъхновени от филма \"Чакала\" с Брус Уилис.Те разбивали машините с експлозиви.", "date": "2017.07.25", "title": "Ала Доналд Тръмп обири на банкомати в Италия"}
{"url": "https://news.bg/world/robotite-nalagat-novi-biznes-modeli.html", "text": "През 2005 година за роботизирани системи са похарчени 11 млрд. американски долара. До 2025 година се очаква тази сума да нарасне до 67 млрд. долара. Но отвъд тази невероятна история за растеж стои променяща играта тенденция, където роботът не само изпълнява повтарящи се задачи, но и върви към частична автономия - тенденция, която ще трансформира не само производството и логистиката, но и бизнес моделите и потребителското поведение.Преди приблизително четири десетилетия индустриалните роботи започнаха да трансформират производството. Със своите механични, програмируеми ръце те изпълняват задачи като заваряване, боядисване, вдигане и местене на предмети, всичко това базирано на повтаряемост на процесите.Днешните роботи изпълняват тези задачи и още много други. Сглобяват автомобили, обезвреждат противопехотни мини, асистират в хирургически процедури, чистят. The Boston Consulting Group прогнозира, че по целия свят до 2025 година обемът на продажбите в сферата на роботиката ще надхвърли 67 млрд. долара, в сравнение с едва 11 млрд. долара през 2005 година.Но самата автоматизация също се променя и експертите са единодушни, че следващата голяма стъпка ще бъде постепенното въвеждане на автономни системи. Това означава, че в не толкова далечното бъдеще роботите вече няма да изискват досадно програмиране. Използвайки машинно \"зрение\", датчици за движение, разпознаване на изображение и глас и усъвършенстван нов софтуер, те ще могат да се справят с все по-интелигентни задачи, включително комуникирайки със средата и постоянно учейки се от нея, и по-специално от хората.Понижаване на разходитеТова увеличение на производителността ще ускори растежа и ще подпомогне по-нататъшното намаляване на цените. Докато един промишлен робот е струвал средно $150,000 през 2010 г., цената се е понижила до едва $25,000 през 2015 г. - 83% намаление само за 5 години. И тенденцията продължава. Въпреки че разходите може да не се свият драстично през следващите години, те вероятно ще намалеят. Експертите прогнозират, че високотехнологичните компоненти, особено 3D- камерите, скоро ще бъдат много по-евтини, което означава, че ще бъдат инсталирани във все повече и повече роботи. Това ще направи възможно извършването на много нови задачи, които преди това са изисквали скъпи устройства. Освен това разработването на алгоритми, с каквито в момента се занимават експертите на Siemens, може да намали разходите за създаване на нови роботизирани производствени клетки с 50%.Все по-гъвкави и прецизниВ същото време компютрите стават все по-бързи и тяхното програмиране все по-интелигентно. Експертите от The Boston Consulting Group смятат, че в резултат на това задачите, изпълнявани от роботите, ще се увеличат от 10 на сто на 25% до 2025 година. Един обикновен илюстративен пример е месопреработката. Клането на животни е изключително трудна задача за традиционните роботи, защото месото трябва да бъде нарязано в множество различни форми. Този проблем може да бъде разрешен със система , която \"сканира\" парчетата месо в 3D, предава тези данни на роботите и оптимално настройва техните остриета. Това е пример за това как роботите могат да станат по-гъвкави и прецизни - малка стъпка по дългия път към автономните системи. Това от своя страна допълнително ще увеличи обхвата на приложенията им в текстилната промишленост, селското стопанство, транспорта, здравеопазването и други сектори.Промяна на работната средаАнализаторите очакват броят на неквалифицираните работни места, които се състоят от до голяма степен повтарящи се задачи, да намалее в световен мащаб. Експерти на The Boston Consulting Group следователно очакват промяна в парадигмата. Държавите, които вече разполагат с познания и инфраструктура , които дават възможност за автономни технологични системи, ще станат по-привлекателни за производителите, отколкото тези с ниско заплащане на труда. Допълнителни фактори, които се очаква да ускорят тази тенденция, са намаляващите цени на решенията за автоматизация и увеличаването на разходите за труд. Нашето застаряващо общество и намаляващата работна сила ще ускорят още повече тази тенденция.Пазар за 40 млрд. долара на хоризонтаВъвеждането на автономни системи би могло да доведе до огромни промени в корпоративните модели, като това се отнася не само за индустрията. Пример за това е пазарът на автономни превозни средства. Например Uber, Google и Apple са в процес на разработване на автомобили със самостоятелно управление. Традиционните производители на автомобили ще бъдат изправени пред нова конкуренция. В края на краищата, тъй като тенденциите за мобилност продължават да се развиват, познанията в сферата на IT ще бъдат толкова търсени, колкото и тези в областта на производството и логистиката. Разработването на софтуер обаче е непозната територия за автомобилопроизводителите.Освен това автономното шофиране ще промени поведението на потребителите и изисква нови бизнес модели. Според скорошно проучване на консултантската фирма Roland Berger то ще доведе до допълнителен обем на продажбите от приблизително 40 млрд. щатски долара в областта на хардуерните компоненти до 2030 година. Новите софтуерни решения за системи за подпомагане на шофьорите ще нараснат до близо 20 млрд. в световен мащаб до 2030 година.Автоматизирането на автомобилите е впечатляваща демонстрация на начина, по който бизнес моделите могат да се променят успоредно с ежедневието ни. В бъдеще ще можем да се обадим на автомобила си или да поискаме това от доставчик на услуги, когато е необходимо, и ще получим колата си, паркирана пред входната ни врата . Ще влезем, ще си изберем дестинация и автомобилът ще ни закара там безопасно - в перфектен комфорт и без да се налага да чакаме в задръстване. Бордови компютър, свързан с други превозни средства и с инфраструктурата за управление на трафика, ще се справя с всичко.Финансовият свят бързо реагира на тенденцията за роботизация. Robo-Stox (ROBO Global Robotics and Automation GO UCITS ETF), индекс на компаниите в сферата на роботиката и автоматизацията, съществува от средата на 2014 година. В него са включени акциите на 79 компании, които се занимават частично или основно с роботика. Сред тях са Rockwell Automation, най-големият производител на автоматизирани и IT решения за промишлено производство в света, iRobot, известни с роботизираните си продукти за почистване на пода, и Intuitive Surgical, производител на медицински роботи. Robo-Stox включва и 5 германски компании: Jenoptik, Krones, Kuka, Leoni и Siemens.", "date": "2017.07.25", "title": "Роботите налагат нови бизнес модели"}
{"url": "https://news.bg/world/i-vatikana-minava-na-suh-rezhim.html", "text": "И Ватикана минава на воден режим, съобщава Ройтерс.Рестриктивната мярка засяга близо стотината фонтана в минидържавата в центъра на Рим. Без вода ще останат и двата изящни водоскока в бароков стил на площад Свети Петър.Компанията за комунални услуги, която управлява водоснабдителната система на Рим, съобщи, че след две години на валежи под средното равнище нивото на водата в резервоарите на Вечния град силно е намаляло, а продължаващата гореща вълна още повече влошава положението.Рестриктивните мерки ще засегнат 1,5 млн. души.Метеоролози отбелязват, че 2017 г. е най-горещата в историята на Италия.", "date": "2017.07.25", "title": "И Ватикана минава на сух режим"}
{"url": "https://news.bg/world/gorya-turisticheski-korab-po-dunav.html", "text": "Близо 190 души - пътници и екипаж - са евакуирани от круизен кораб по река Дунав, след като на борда е възникнал пожар, съобщи Ройтерс.Осмина членове на екипажа, които се опитали да изгасят огъня, са в болница заради погълнат дим, съобщи говорител на Червения кръст.В гасенето на пламъците са участвали 12 пожарни коли и няколко катера с около 150 огнеборци.Пътниците, които били на екскурзия от австрийския град Линц до унгарската столица Будапеща, били прехвърлени на намиращ се наблизо кораб.Причината за пожара е неясна.", "date": "2017.07.25", "title": "Горя туристически кораб по Дунав"}
{"url": "https://news.bg/world/zhiteli-na-frensko-gradche-izgradiha-stena-okolo-hotel-prednaznachen-za-bezhantsi.html", "text": "Жителите на френски град изградиха бетона стена около изоставен хотел, за да предотвратят превръщането му в мигрантски център, пише \"Дейли мейл\", позовавайки се на френски медии.Притеснените местни жители на град Семеак в провинция От Пирене изградиха стена с височина близо 2 метра и дължина 19 метра в понеделник сутринта.Стената е изградена от местната група Collectif Semeac. Те твърдят, че градът не е против тези, които имат нужда от помощ, но отхвърлят този проект заради липса на прозрачност и поради причината, че хотелът се намира до жилищен район. Според местните проектът е задвижен без консултация с жителите на града.Градът се намира в Южна Франция и в него живеят около 5000 души. Хотелът може да побере максимум 85 мигранти. Хотел \"Формула 1\" е един от 61 имота, които се планира да бъдат закупени с държавни пари с цел приютяване на мигранти. ", "date": "2017.07.25", "title": "Жители на френско градче изградиха стена около хотел, предназначен за бежанци"}
{"url": "https://news.bg/world/normandskata-chetvorka-prizova-za-nezabavno-prekratyavane-na-boevete-v-donbas.html", "text": "Германският канцлер Ангела Меркел и френският президент Еманюел Макрон обявиха, че лидерите на държавите от Нормандската група призовават за незабавно прекратяване нарушаването на примирието в Донбас и за продължаване на \"режима на тишина\", информират руски медии.Лидерите на Франция и Германия излязоха със съвместна декларация след телефонен разговор с руския президент Владимир Путин и украинския им колега Петро Порошенко.\"\", се казва в съобщението, публикувано от германското правителство.Преговарящите още призовават за приемане на необходимите мерки с цел избягване нанасяне на поражения върху гражданската инфраструктура, за да се предотврати хуманитарна катастрофа в Донбас.От пресслужбата на президента Порошенко съобщиха, цитирани от Интерфакс-Украйна, че по време на телефонния разговор вчера вечерта лидерите са се съгласили да се организира среща на политически съветници през втората половина на август тази година.\"\", се пояснява от украинската пресслужба на държавния глава.От Кремъл обявиха, че Путин е очертал \"руския подход\" по всички ключови точки в споразуменията от Минск.", "date": "2017.07.25", "title": "Нормандската четворка призова за незабавно прекратяване на боевете в Донбас"}
{"url": "https://news.bg/world/tramp-se-posheguva-che-shte-uvolni-zdravniya-ministar-ako-ne-mine-reformata.html", "text": "Американският президент Доналд Тръмп се пошегува на събитие с бойскаути, че ще уволни здравния министър Том Прайс, ако Конгресът не успее да прокара здравната реформа, която трябва да замени \"Обамакеър\", информира \"Фокс нюз\".Според Тръмп в кабинета му има няколко скаути, визирайки Прайс, държавния секретар Рекс Тилърсън, вицепрезидента Майк Пенс, енергийния секретар Рик Пери и вътрешния секретар Райън Зинк.Представяйки Прайс по време на събитието, Тръмп изрази надежда, че здравният министър ще успее \"да събере гласове\" за днешното процедурно гласуване за отмяна на здравната реформа на бившия президент Барак Обама.След коментара Прайс се разсмя, докато Тръмп се усмихваше и се обръщаше към него.\"По-добре да убедят сенатор Капито да гласува за закона\", добави Тръмп, имайки предвид републиканеца от Западна Вирджиния сенатор Шейли Капито, която е против чиста отмяна на \"Обамакеър\".По-рано през деня Тръмп написа в \"Туитър\": \"\".Коментарът на американския лидер идва на фона на неуспешните опити на републиканците да отменят \"Обамакеър\". Белият дом призова Републиканската партия да действа тази седмица. Днес се очаква процедурно гласуване за започване на дебат.Републиканците имат 52-ма сенатори, така че могат да си позволят да изгубят само два гласа при прокарването на реформата. Няколко републиканци в Сената вече изразиха опозицията си.", "date": "2017.07.25", "title": "Тръмп се пошегува, че ще уволни здравния министър, ако не мине реформата"}
{"url": "https://news.bg/world/izrael-s-novi-merki-za-hramoviya-halm.html", "text": "Израелските власти ще демонтират металните детектори на входовете към Площада на джамиите, съобщи АП.Затегнатите мерки за сигурност, провокирани от убийството на двама еврейски полицаи, предизвика недоволството на палестинците.За целта кабинетът на премиера Бенямин Нетаняху реши да премахне металните детектори и да ги замени с други средства за охрана.От своя страна специалният пратеник на ООН за Близкия изток Николай Младенов призова двете страни в конфликта до петък да намерят нови стъпки за деескалация на напрежението и регулиране на конфликта.", "date": "2017.07.25", "title": "Израел с нови мерки за Храмовия хълм"}
{"url": "https://news.bg/world/otnovo-atentat-na-sinay.html", "text": "Най-малко седмина цивилни загинаха на Синайския полуостров, предаде АП.Това е станало при пореден опит на джихадисти да атакуват полицейски пост с кола бомба.В колата имало четирима джихадисти, които искали да я взривят до полицейския пост, но един от полицаите я забелязал и открил огън.Малко след това колата избухнала, преди да стигне до полицейския пункт Ел Ариш.", "date": "2017.07.25", "title": "Отново атентат на Синай"}
{"url": "https://news.bg/world/rusnatsite-vaorazhavat-talibanite-v-afganistan.html", "text": "Талибаните са получили оръжие в Афганистан, което изглежда е доставено от руското правителство. Това съобщава СиЕнЕн, позовавайки се на ексклузивни видеоматериали.По-рано афганистански и американски представители обвиниха Москва, че се намесва и подпомага талибаните с оръжие. Американски генерали изразиха тревогата си през април, че руското правителство се опитва да въоръжи екстремистите, но видеоматериали от бойното поле потвърждават тези опасения.На видеата се показват снайпери, различни оръжия \"Калашников\", които според експертите са от Руската федерация.Талибани от северната и западната част на Афганистан твърдят, че притежават оръжия, които са доставени от руски правителствени източници. Една отцепила се група талибани до Херат поясни, че са се сдобили с оръжията, след като са победили друга група талибани.Друга талибани обявиха, че безплатно са получили оръжия по границата с Таджикистан и че са доставени от \"руснаците\".Видеата не предоставят неоспорими доказателства за търговия.Москва категорично отхвърля подобна информация. Представители нa афганистанското правителство са сигурни, че се случват подобни действия между Русия и талибаните.Руското външно министерство отказва да коментира тази статия, но преди подчертава, че е \"пълна измислица\" и че е с цел да се покрие провалът на САЩ в Афганистан. Според ведомството руснаците разговарят с талибаните само за насърчаване на мирния диалог.", "date": "2017.07.25", "title": "Руснаците въоръжават талибаните в Афганистан"}
{"url": "https://news.bg/world/kabinetat-v-polsha-shtyal-da-izkoreni-koruptsiyata-v-sada.html", "text": "Полското консервативно правителство ще продължи оспорваната реформа на съда.Това се зарече премиерът Беата Шидло. Нейното изказване идва часове след ветото на президента Анджей Дуда.Няма да се поддадем на натиск от улицата и от чужбина, заяви Беата Шидло, цитирана от АП.Премиерът се зарече, че действията на кабинета са насочени срещу корупцията сред съдиите и магистратите.", "date": "2017.07.25", "title": "Кабинетът в Полша щял да изкорени корупцията в съда"}
{"url": "https://news.bg/world/dzhon-makkeyn-se-zavrashta-v-senata.html", "text": "Сенаторът Джон Маккейн, наскоро диагностициран с агресивна форма на рак на мозъка, ще се върне в Сената във вторник, за да вземе участие в критичен вот за здравното законодателство, съобщи Си Ен Ен.Повечето републиканци го очакваха да пропусне решаващия вот и да се върне във Вашингтон на по-късна дата. Но Джон Маккейн може да помогне на партията си в критичния вот, за да започне обсъждане на законодателството в областта на здравеопазването, което е на път да се срине.\"Сенатор Маккейн очаква да се върне утре в Сената на САЩ, за да продължи работата по важното законодателство, включително реформата в здравеопазването, Закона за националната отбрана и за новите санкции срещу Русия, Иран и Северна Корея\", се казва в изявление на офиса на Джон Маккейн.Междувременно президентът на САЩ Доналд Тръмп шеговито заплаши, че ще уволни министъра на здравеопазването Том Прайс, ако сенатът не отмени закона за здравеопазването Обамакеър, предаде АП. Тръмп направи изявлението на национална среща на хиляди бой скаути в Западна Вирджиния.", "date": "2017.07.25", "title": "Джон Маккейн се завръща в сената"}
{"url": "https://news.bg/crime/vseki-shesti-balgarin-iska-sad-i-prokuratura-da-sa-na-podchinenie-na-borisov.html", "text": "Агенция Медиана представя изследване, проведено е в периода от 12 до 18 юли, като основните изводи, които извежда са, че обществото, като цяло, е дълбоко не наясно какво представлява \"Съдебна реформа\" - в какво се състои, какво се предлага - 86 % не знаят.Като цяло, въвличането на обществото в публичен дебат за \"Съдебна реформа\" е твърде опасно. Общественото мнение е силно радикализирано, без идея за разделение на властите, за \"силна ръка\" и за \"народно правосъдие\" вън от правото. Идеята съдът да бъде подчинен и зависим от изпълнителната власт се споделя от 65 % от запитаните.Всеки шести одобрява идеята съд и прокуратура да минат на пряко подчинение на Бойко Борисов, като едва половината са против тази идея.На практика, призивите за \"съдебна реформа\", \"истинска съдебна реформа\" и дебатите за това кой е виновен са довели единствено до задълбочаване на недоверието в правосъдната система.В битката за правосъдна реформа няма \"добри\" в очите на обществото - има само \"лоши\" и още \"по-лоши\".Опитът да се представи битката за правосъдна реформа като битка на \"съд\" срещу \"прокуратура\" завършва печално и за двете страни. Най-потърпевш от предлагането на тази схема е съдът. Оценките за неговата работа са по-ниски дори от тези на прокуратурата (които също са ниски).Въпреки подчертания негативизъм, правосъдната система все още не е тотално неглижирана. Според една четвърт - 25% от хората, правосъдната реформа вече се прави, макар и частично; 20 % вярват, че прекият избор на ВСС може да подобри работата на правосъдната система; 10 % считат, че в последните 1-2 години работата на правосъдната система се е подобрила.Като цяло, корените на основните проблеми в правосъдната система се виждат от обществото в три основни пункта - Корупция, политическа и олигархични зависимости, Безконтролност и безнаказаност на магистратите.Като цяло, рецептата на масовите обществени нагласи за \"съдебната реформа\" са - оставка на всички; съд (извънреден специален, народен) за всички; откриване на чисти, светли, некорумпирани и независими магистрати (които да заменят всички); контрол и санкции върху магистратите (в т.ч. и от страна на изпълнителната власт).Една трета от хората си признават, че не знаят какво трябва да се прави, а 10 % смятат, че нищо радикално не трябва да се прави, а просто трябва стъпка по стъпка да се усъвършенства системата.", "date": "2017.07.25", "title": "Всеки шести българин иска съд и прокуратура да са на подчинение на Борисов"}
{"url": "https://news.bg/world/spekulatsii-za-ostavka-na-dzhef-seshans.html", "text": "Президентът на САЩ Доналд Тръмп пак отправи остри нападки срещу правосъдния министър и главен прокурор Джеф Сешънс, предаде АП.Пред хора от близкото си обкръжение през последните дни президентът дори заговорил за евентуалните последици от уволнение на Сешънс.Според някои източници той обмисля дали да уволни дългогодишния си поддръжник. Доналд Тръмп написа в Туитър, че Сешънс е \"притиснат\".Ройтерс дори разкри, че Сешънс е бил вчера в Белия дом, но не се е срещнал с президента. Сешънс каза миналата седмица, че харесва работата си и ще продължи да служи в правителството, напомня Ройтерс.", "date": "2017.07.25", "title": "Спекулации за оставка на Джеф Сешънс"}
{"url": "https://news.bg/world/jordaniya-razprostrani-video-s-ubiystvoto-na-trima-amerikantsi.html", "text": "Военните на Йордания пуснаха кадри от камерата за сигурност на стрелба, при която йордански войник уби трима военни инструктори от САЩ във въздушна база в кралството, предаде АП.Видеото преди това беше показано само на семействата на загиналите. Американските войници бяха убити на 4 ноември, когато срещу тях беше открит огън при входа на базата на Ал Джафер в южната част на Йордания.Йордански военен съд осъди стрелецът на доживотен затвор. Обвиняемият се опитваше да се защити с обяснението, че е действал спрямо процедурите и виновни за инцидента са американските инструктори, които не се подчинили на неговите заповеди.", "date": "2017.07.25", "title": "Йордания разпространи видео с убийството на трима американци"}
{"url": "https://news.bg/world/severna-koreya-pred-izpitanie-na-balistichna-raketa.html", "text": "Северна Корея изглежда подготвя още едно изпитание на ракета. Това заяви военен представител на САЩ пред СиЕнЕн.Източникът поясни, че в Косан се забелязват транспортни средства да пренасят оборудване за балистична ракета.Представителят добави, че когато подобна техника бъде забелязана, изпитанието може да се извърши в рамките на 6 дни, което би съвпаднало с предстоящия национален празник на 27 юли, свързан с примирието за прекратяване на военните действия между КНДР и Южна Корея по време на Корейската война.Миналата сряда СиЕнЕн информира, че американското разузнаване има информация, че Пхенян подготвя още едно изпитание на междуконтинентална балистична ракета или ракета със среден обсег на действие.В района на Косан има ракетен полигон, който е използван и преди, включително през май, когато Северна Корея изпита ракета със среден обсег на действие. Ракетата прелетя близо 900 километра преди да падне в Японско море, на около 100 километра от Владивосток.Последното голямо изпитание на КНДР се проведе на 4 юли, когато Пхенян \"поздрави\" САЩ за националния им празник с междуконтинентална балистична ракета.", "date": "2017.07.25", "title": "Северна Корея пред изпитание на балистична ракета"}
{"url": "https://news.bg/crime/sindikatite-sas-stanovishte-do-utre-mvr-izplashta-parite-prez-avgust.html", "text": "На срещата днес, 25 юли синдикатите се ангажираха в срок до утре да дадат своите становища по предложени промени в Наредбата за размера за допълнителните възнаграждения за постигнати резултати на служителите.Ръководството на МВР предложи на синдикатите да постигнат споразумение за възнаграждения за постигнати резултати на служителите преди 28 юли. Тогава е крайният срок министърът да издаде своята заповед.Сумите за първия отчетен период най-вероятно ще бъдат изплатени през август.Министър Валентин Радев заяви, че разчита на синдикатите за това, че познават детайлите и държи заедно да вземат най-справедливото решение за стимулиране на служителите. Министърът призова синдикатите да се борят заедно за по-високи доходи.Той помолил да не се манипулира процесът на диалог помежду им и напомни, че от пет проведени заседания на Съвет за социално партньорство в МВР лично е присъствал на три от тях.Председателят на Съвета зам.-министър Стефан Балабанов, заяви, че е останал изненадан от изпратена от синдикатите нотариална покана за среща - никога в историята на МВР не се бил водил така дебат.Балабанов увери, че всички заявени униформи са в складовете.За ръководството на вътрешното министерство било важно да получат знак, че вървят в правилната посока. Председателят на Синдикалната федерация на служителите в МВР Валентин Попов отбеляза светкавичните действия на ръководството за изплащане на паричната равностойност на полагащите се дрехи на служителите и допълни, че очаква развитие и по другите поставени от синдикалистите наболели въпроси.", "date": "2017.07.25", "title": "Синдикатите със становище до утре, МВР изплаща парите през август"}
{"url": "https://news.bg/world/tramp-pak-napadna-glavniya-prokuror-i-zamesi-ukrayna-v-amerikanskite-izbori.html", "text": "Американският лидер Доналд Тръмп отново разкритикува правосъдния си министър Джеф Сешънс., написа американският лидер в социалната мрежа \"Туитър\".Главният прокурор Джеф Сешънс е заел много слаба позиция относно извършените от Хилари Клинтън престъпления (къде са имейлите и сървърът на Националния конвент на Демократическата партия) и изтичането на разузнавателна информация, продължи той.Според него проблемът е, че действащият шеф на ФБР и личността, която е отговорна за разследването, Андрю Маккейб, е получил 700 000 долара от Клинтън.Президентът на САЩ коментира и други теми.По думите му днес е \"голям ден за здравеопазването\", имайки предвид, че ще се проведе процедурно гласуване за започване на дебат за отмяна на \"Обамакеър\"., написа държавният глава.Той похвали завръщането на сенатор Джон Маккейн в Конгреса., написа Тръмп.Държавният глава на САЩ коментира и свидетелските показания на зет му Джаред Къшнър в Конгреса., отбелязва милиардерът.", "date": "2017.07.25", "title": "Тръмп пак нападна главния прокурор и замеси Украйна в американските избори"}
{"url": "https://news.bg/bulgaria/trima-mazhe-vrahleteli-na-ivo-nikodimov.html", "text": "Днес 25 юли, трима неизвестни мъже са нападнали журналиста Иво Никодимов, съобщава БНТ.Журналистът бил атакуван от мъжете в парка Борисова градина в София към 15 ч. Нападателите са избягали веднага.Иво Никодимов е бил откаран във ВМА за преглед и оказване на медицинска помощ, той е с рани по лицето.Патрули от СДВР са били изпратени в района на Орлов мост, в Борисовата градина по сигнал за инцидента. Предстои изясняване на обстоятелствата по случая и издирване на нападателите.", "date": "2017.07.25", "title": "Трима мъже връхлетели на Иво Никодимов "}
{"url": "https://news.bg/world/voenniyat-ministar-na-sasht-razkritikuva-pentagona-za-prahosvane-na-pari.html", "text": "Военният министър на САЩ Джим Матис разкритикува Пентагона за разточителството на 28 милиона долара, съобщава Ройтерс.Според Матис представители на военното министерство са направили спорен избор на камуфлажни униформи за афганистанската армия, които са специално за гориста местност.В доклад миналия месец топ надзорният орган на правителството за Афганистан отбеляза, че образецът униформа е избран без оценка на ефективността, тъй като само 2,1% от Афганистан са гориста местност.За униформата са били отделени 28 милиона долара между 2008 и 2017 г.В меморандум до високопоставени представители на Пентагона Матис разкритикува разхищението.", "date": "2017.07.25", "title": "Военният министър на САЩ разкритикува Пентагона за прахосване на пари"}
{"url": "https://news.bg/crime/sayuzat-na-sadiite-iska-veto-nad-promenite-v-zakona-za-sadebnata-vlast.html", "text": "Съюзът на съдиите в България би поискал вето, ако предложените промени в ЗСВ бъдат приети. Това стана ясно от думите на председателя на съюза Атанас Атанасов.Според тях е изначално невярна тезата, възприета от предложителите, според която чуждото проектно финансиране за професионалните организации, е предпоставка за намеса в независимостта им.\"Тази теза е изцяло несъобразена с принципите за съвременното проектно финансиране, които се изразяват общо казано в откритост на съответните донори, публично обявяване от тяхна страна на областите, по които те осигуряват финансова подкрепа за проектни предложения, прозрачност и конкурентост на процедурите по кандидатстване, отчетност при изразходване на средствата по проектните дейности.\", заяви Атанасов. Според него на тези принципи не могат да бъдат противопоставени клишета от рода на \"няма безплатен обяд\" и \"който плаща, той поръчва музиката\".Атанасов отбеляза, че Съюза на съдиите в България, са юридически лица с нестопанска цел, извършващи дейности в полза на обществото и като такива подават годишните си отчети пред Министерство на правосъдието. Преглед на сайтовете на магистратските организации дава ясен отговор на въпроса какви проекти тези организации изпълняват и от къде идват финансовите средства, допълни Атанасов.\"Ако се приеме, че финансирането, не от източници на европейските съюз, създава зависимост, ами тогава на първо място следва да се забрани прякото финансиране на държавни органи и институции, защото те пряко влияят върху длъжностни лица, които взимат решения\", посочи Атанасов.На въпрос има ли скрит политически мотив, с който се правят подобни предложения, Атанасов каза ,че пряката цел е ограничаване на дейността на магистратските организации. \"Може би сплашване е тази непосредствена цел\", допълни Атанасов.От съюза смятат, че по-далечната цел е да се \"капсулират българските магистрати, така че да не могат да контактуват с колегите си от другите държави\".Относно какво биха предприели, Атанасов заяви, че ще използват всички възможности.\"Ветото е първата възможност, ако бъде приет, дори и във вида, в който вчера е предложен, да. Това е първото средство, което може да се използва,когато един законопроект е противоконституционен и ограничава непропорционално и непреследвайки законна цел \", каза Атанас Атанасов. По думите му, друго средство е да бъде сезиран Европейският съд по правата на човека.Смисълът на забраната за финансиране е сплашване, смятат от съюза.Председателят съобщи, че съвместно със Съюза на юристите, са изпратили писмо до премиера Бойко Борисов заради промените в ЗСВ.", "date": "2017.07.25", "title": "Съюзът на съдиите иска вето над промените в Закона за съдебната власт"}
{"url": "https://news.bg/world/erdogan-nasaskva-vsichki-myusyulmani-da-zashtityat-jerusalim.html", "text": "Турският президент Реджеп Ердоган призова всички мюсюлмани да посетят и да защитят Йерусалим след възникналото насилие в свещения град, информира АФП.Израелските власти разположиха метал детектори преди петъчните молитви миналата седмица и ограничиха присъствието на мюсюлмани в Стария град. Тази нощ полицията премахна детекторите. При възникналото насилие загинаха палестинци и израелци.\"\", призова той в Анкара.\"Вървете, нека всички защитим Йерусалим\", добави той, имайки предвид свещено място, известно за евреите като Храмовия хълм.Йерусалим е в центъра на израелско-палестинския конфликт.\"\", каза още Ердоган пред депутати от управляващата Партия на справедливостта и развитието.Според него легитимността на Израел лежи върху степента уважение, което показва към палестинците и техните права.", "date": "2017.07.25", "title": "Ердоган насъсква всички мюсюлмани да защитят Йерусалим"}
{"url": "https://news.bg/world/tramp-atakuva-lobistkoto-orazhie-na-amazon-vashington-poust.html", "text": "Президентът на САЩ Доналд Тръмп обяви в понеделник, че е прекратил програмата за оказване на подкрепа на сирийските бунтовници, биещи се срещу Башар Асад, защото е \"голяма, опасна и прахосническа\", информира АФП.Преди дни генерал Тони Томас, ръководителят на американските специални операции, потвърди, че четиригодишната програма е прекратена, но отрече, че е мотивирано от желание за сътрудничество с Русия.\"Амазон-Вашингтон поуст\" измисли фактите за моето прекратяване на голямото, опасно и прахосническо харчене на пари за сирийските бунтовници, биещи се срещу Асад...\", написа Тръмп в \"Туитър\". Според американския лидер вестникът е \"лобистко оръжие\" на компанията \"Амазон\".Коментарът на американския президент е в отговор на статия на вестника, публикувана часове по-рано и озаглавена \"Сътрудничеството с Русия стана централна стратегия на Тръмп в Сирия\".Вестникът пише, позовавайки се на източници, че \"САЩ и съюзниците им ще позволят на Асад да поеме контрол върху по-голямата част от Централна и Южна Сирия\", а в замяна Москва да подпомогне коалицията срещу ДАЕШ (\"Ислямска държава\").", "date": "2017.07.25", "title": "Тръмп атакува \"лобисткото оръжие\" на \"Амазон\" - \"Вашингтон поуст\""}
{"url": "https://news.bg/crime/sotsialistite-v-sofiya-osadiha-napadeniyata-v-stolitsata.html", "text": "\"Недопустимо е ежедневно да стават арогантни нападения, посред бял ден, в централната част на европейска столица.\" Това заявяват от ръководството на БСП - София във връзка с нападенията в столицата посред бял ден.Припомняме, вчера, 24 юли, около 17 часа,  на булеварда \"Драган Цанков\".Днес, около 15 часа, в района на Борисовата градина, .Според социалистите в София е недопустимо всеки ден да се наблюдават нападения и посегателства срещу граждани, \"независимо дали са нотариуси, журналисти или кранисти\". По този начин у хората оставало чувство за безнаказаност, безвластие и несигурност.Според червените точно тези деяния трябва да бъдат разбрани от министъра на вътрешните работи Валентин Радев като въпросните , които той искаше, за да увеличи заплатите на служителите в системата на МВР.БСП - София намери вина и в действията на Столична община - функциите по сигурността в града от години били силно неглижирани.", "date": "2017.07.25", "title": "Социалистите в София осъдиха нападенията в столицата"}
{"url": "https://news.bg/world/zaloviha-pohititelya-napadnal-hora-s-motorna-rezachka-v-shveytsariya.html", "text": "Полицията в Швейцария е арестувала мъжа, който нападна с моторна резачка хора в град Шафхаузен, съобщи БТА.За нападенеито е бил задържан 51-годишния Франц Врузис. Той е бездомник и е бил арестуван в Талвил, южно от Цюрих.Припомняме, при нападението с моторна резачка в Шафхаузен пострадаха 5 души, двама от които бяха ранени сериозно. Нападението беше в понеделник, 24 юли.След деянието похитителят успя да избяга, а за неговото установяване работиха над 100 служители на реда в Швейцария.", "date": "2017.07.25", "title": "Заловиха похитителя, нападнал хора с моторна резачка в Швейцария"}
{"url": "https://news.bg/world/mayk-pens-spasi-zakonoproekta-na-republikantsite-za-otmyana-na-obamakear.html", "text": "Вицепрезидентът на САЩ Майк Пенс \"спаси\" Републиканската партия във връзка със законопроекта за отмяна и замяна на здравната реформа на президента Барак Обама, информира АП.Сенатът проведе процедурно гласуване за започване разискването на законопроекта на републиканците.51 сенатори срещу 50 гласуваха за започване на дебатите. Майк Пенс спаси партията, след като двама републиканци гласуваха \"против\" и той трябваше да използва правото си на глас в 100-местния Сенат при паритет.Според агенцията това е победа за лидера на мнозинството Мич Макконъл и американския президент Доналд Тръмп. Миналата седмица Макконъл беше принуден да отложи вота заради липса на достатъчно подкрепа сред консерваторите и умерените в Републиканската партия.Сенатор Джон Маккейн помогна на колегите си, завръщайки се в горната камара на Конгреса, за да гласува, след като миналата седмица стана ясно, че се бори с тумор на мозъка.Сега Сенатът може да пристъпи към дебатиране и гласуване отмяната и замяната на \"Обамакеър\".Президентът на САЩ Доналд Тръмп похвали Сената.Според Тръмп процедурното гласуване за започване на дебат за отмяна на \"Обамакеър\" и приемането на републиканския закон за здравеопазването в САЩ е било \"голяма стъпка напред\" за целия американски народ.Президентът на САЩ благодари и на сенатора от Аризона Джон Маккейн, който пристигна във Вашингтон от Аризона специално за гласуването.В заключение Тръмп добави, че иска да поздрави целия американски народ за това, че \"по-доброто американско здравеопазване вече е на път\".Междувременно демократите обявиха, че са открили части от законопроекта на републиканците, които могат да блокират, защото нарушават правилата на Сената.Точки, които нарушават правилата, трябва да бъдат прокарани с 60 гласа, повече, отколкото имат републиканците в горната камара - 52 сенатори.В същото време Сенатът блокира предложението на републиканците за отмяна на по-голямата част от здравната реформа на Обама и замяната им с по-ограничен план.57 срещу 43 сенатори гласуваха късно вчера за отхвърляне на плана за първо гласуване за изменение на проектозакона. 9 републиканци гласуваха \"против\". Вотът подчертава проблемите пред републиканците в опитите си да спечелят достатъчно гласувe за отмяна на здравната реформа на Обама.Стана ясно, че охраната в Конгреса е арестувала близо 100 души по време на протест срещу законодателството на републиканците.", "date": "2017.07.25", "title": "Майк Пенс \"спаси\" законопроекта на републиканците за отмяна на \"Обамакеър\""}
{"url": "https://news.bg/politics/borisov-e-chadarat-nad-borshosh-skochi-levitsata.html", "text": "Очаквано управляващи и опозиция не се разбраха за съдържанието на доклада на временната комисия за НДК гейт. БСП видяха редица пропуски.Не намериха отговорността на съвета на директорите, \"които са слушкали и папкали\", както се изрази социалистът Румен Гечев на последното заседание на комисията. Господин Борисов е политическият чадър, заподозра социалистът.Няма как Боршош да върти трима вицепремиери и да няма чадър над него, според Гечев. Няма ни, няма ваши в тази държава, репликира Тома Биков от ГЕРБ. \"Превърнахте тази комисия в политически цирк, копате си, търсите някакъв дивидент\", ядоса се депутатът.Как един човек ни върти с 20 милиона лева?, не се даде Румен Гечев. По думите му премиерът взел НДК от Лиляна Павлова, която отговаря за председателството и ѝ оставил едно кафе на Витошка.Велислава Кръстева от ДПС се намеси и отново подчерта, че чиновникът Мирослав Боршош е дерибействал с обществени средства.Опозицията не подкрепя доклада на комисията, който тази седмица трябва да мине и през пленарна зала. Дияна Йорданова от ГЕРБ, която е и председател на временната комисия подчерта,че комисията разбивала всички митове и легенди, че ще ни бъде отнето председателството.Иначе опозицията поиска да се удължи работата й, но мнозинството реши, че е изчерпало работата си по НДК гейт.", "date": "2017.07.25", "title": "Борисов е чадърът над Боршош, скочи левицата"}
{"url": "https://news.bg/politics/zhivko-marinov-napusnal-gerb-dobrovolno-spored-tsvetanov.html", "text": "Председателят на парламентарната група на ГЕРБ Цветан Цветанов заяви, че народният представител Живко Мартинов е напуснал партията по собствено желание. Цветанов увери, че още утре в Народното събрание ще се гласува освобождаването на Маринов.След като премиера Борисов нареди да бъдат освободени всички членове на областното ръководство на ПП ГЕРБ - Добрич, в областния град Цветанов обяви и новия ръководител на ГЕРБ за областта- депутата Пламен Манушев. За общински ръководител e определен Красимир Николов. \"За да има приемственост запазваме общинските ръководители на общините в областта\", обясни Цветанов.До смяната на ръководството на партията в Добрич и напускането на народния представител Живко Маринов се стигна, след като на 21 юли, петък, главният прокурор . Депутатът поискал от местен търговец 4 тона суджук с еленско месо лично за премиера Борисов. Няколко часа след това, а Борисов разпореди освобождаването на членовете на областното ръководство на партията в града.Цветанов посочи и че най-слабият резултат на партията на местните, а след това и на президентските избори е бил именно в област и град Добрич, следователно временното ръководство трябвало да \"работи за възраждането на организацията... за да започнем да се готвим за предстоящите местни избори\".", "date": "2017.07.25", "title": "Живко Маринов напуснал ГЕРБ доброволно според Цветанов"}
{"url": "https://news.bg/politics/balgariya-tarsi-satrudnichestvo-v-energiynata-sfera-s-izrael.html", "text": "Вицепремиерът Томислав Дончев и министърът на енергетиката Теменужка Петкова проведоха среща с посланика на държавата Израел в България Н.Пр. Ирит Лилиан в рамките на енергийната стратегия за сигурност на доставките и диверсификация на източниците и маршрути на газ.Българската страна представи приоритетите си в енергийния сектор и най-вече необходимостта от разнообразяване на доставките на природен газ за страната и региона на Югоизточна Европа.Проектът за европейски газоразпределителен център \"Балкан\" предвижда възможността за доставки на газ от различни източници и в този смисъл българската страна изяви интерес за потенциални доставки на природен газ от израелските находища, чиито прогнозни количества достигат до 1000 млрд. куб. метра, а добивът се планира да започне през 2019 г.На срещата беше обсъден напредъкът по изграждането на газовата връзка с Гърция като входна структура за внос от алтернативни източници за региона на Югоизточна Европа и естествена предпоставка за осъществяването на газовия хъб Балкан.Участниците в срещата потвърдиха традиционно добрите двустранни отношения между България и Израел и се съгласиха, че възможността за задълбочено сътрудничество в енергийната сфера ще допринесе за развитието на икономиките на двете страни.", "date": "2017.07.25", "title": "България търси сътрудничество в енергийната сфера с Израел"}
{"url": "https://news.bg/crime/prokuraturata-razsledva-politsaya-strelyal-po-retsidivist-v-dupnitsa.html", "text": "Районна прокуратура - Дупница образува досъдебно производство срещу полицейски служител от Районното управление за причиняване на средна телесна повреда при изпълнение на службата.На 24 юли, около 15 и 30 ч., служител на РУ - МВР в Дупница посетил адрес в града, на ул. \"Саморанско шосе\", за връчване на призовка. Излезлият от дома - криминално проявеният С. М., нападнал служителя на реда, като извадил нож и започнал да го размахва. Полицаят извадил служебният си пистолет, произвел предупредителен изстрел във въздуха, след което стрелял в краката на М.Куршумът преминал през меките тъкани на дясното му бедро и се забил в лявата подбедрица на мъжа, причинявайки средна телесна повреда, изразяваща се в трайно затрудняване на движението на долен ляв крайник. На пострадалия С. М. била оказана спешна медицинска помощ, след което той бил транспортиран във ВМА-София.В хода на образуваното от РП-Дупница досъдебно производство са извършени всички възможни първоначални следствени действия - оглед на местопроизшествие, разпити на свидетели, взети кръвни проби за наличие на алкохол и наркотични вещества от участващите в инцидента. Полицейският служител е предал доброволно служебния си пистолет за назначаване на експертиза.Разследването на случая се извършва от следовател при Окръжна прокуратура - Кюстендил под надзора на Районната прокуратура в Дупница.", "date": "2017.07.25", "title": "Прокуратурата разследва полицая стрелял по рецидивист в Дупница"}
{"url": "https://news.bg/world/balgarski-bus-katastrofira-v-ungariya.html", "text": "Трима души са загинали при тежко пътно произшествие в Източна Унгария, в близост до град Бихаркерестеш, съобщи унгарският вестник Hungary Today.Министерството на външните работи обяви, че в инцидента няма загинали и пострадали българи. От унгарската полиция са информирали българската дипломатическа мисия и че към момента няма данни за участие на български граждани в инцидента.По думите на говорителя на местната полиция в инцидента са участвали български микробус и камион от полски произход. Произшествието е станало в ранните часове на деня. Към момента не е ясна причината за катастрофата.Вследствие на удара са починали две жени и един мъж, пътуващи в микробуса с български номера. Тяхната националност все още не е уточнена. Останалите пътници от микробуса са настанени в болници в района. Към момента има информация за човек на средна възраст, който е с сериозни наранявания в областта на лицето и гърдите. Той се намира в болницата \"Kenézy Gyula\" и е в критично състояние. В същото заведение е настанен и друг човек, който е с наранявания на бедрената кост.В болницата \"Gróf Tisza István\" са настанени 4 души, двама от които със сериозни наранявания - единият от пострадалите е с черепно-мозъчна травма, а другият - с фрактура на таза. Другите двама ще бъдат изписани скоро.", "date": "2017.07.25", "title": "Български бус катастрофира в Унгария"}
{"url": "https://news.bg/world/saradzh-i-haftar-prekratyavat-oganya-v-libiya-sled-sreshtata-s-makron.html", "text": "Премиерът на Либия Файез Сарадж и командирът Халифа Хафтар се разбраха да прекратят огъня и да работят за провеждането на избори в страната през идната пролет, съобщи Ройтерс. Това стана ясно след провеждането на среща между двамата либийски лидери с президента на Франция Еманюел Макрон в замъка \"Ла Сел Сен-Клу\".Срещата беше организирана от Макрон, който се опитва да уравновеси положението в Либия. Преди срещата днес френският президент проведе индивидуални срещи с премиера на признатото от ООН либийско правителство Файез Сарадж и подкрепяния от Египет командир на т.нар. Либийска национална армия генерал Халифа Хафтар.На срещата двамата либийски лидери отново заявиха, че се ангажират да прекратят огъня и да се въздържат от използването на въоръжени сили за цели, които не приспадат към противодействието срещу тероризма.Серадж и Хефар са се съгласили също да работят за провеждането на избори в страната през следващата пролет. Очаква се изборите да преминат под надзора на ООН.Западните правителства искат в Либия да се стигне до политическо споразумение и обединяване на страната. След срещата Макрон заяви, че в Либия има политическа легитимност, която е в ръцете на премиера Сарадж. Имало обаче и военна легитимност, която била в ръцете на Хафтар.\"Те имат легитимността и способността да съберат около себе си всички, които желаят помирение и изграждането на мир. Те решиха да работят заедно. Това е силен акт\", допълни френският държавен глава.", "date": "2017.07.25", "title": "Сарадж и Хафтар прекратяват огъня в Либия след срещата с Макрон"}
{"url": "https://news.bg/crime/protestiraha-i-politsaite-v-dobrich.html", "text": "След като служителите на МВР организираха протест в и , днес полицаите протестираха и в Добрич.Около 100 служители се събраха тази вечер пред Областната дирекция на МВР в Добрич, съобщи bTV. Исканията отново бяха същите - за по-високи възнаграждения.Междувременно днес се проведе извънредно заседание на Съвета за социално партньорство, свикано от министъра на вътрешните работи Валентин Радев. В хода на заседанието ръководството на МВР обсъди със синдикатите как да бъдат разпределени 10-те милиона лева за допълнителни възнаграждения в системата на МВР.На срещата синдикатите се ангажираха до утре да дадат становище относно предложените промени в Наредбата за размера за допълнителните възнаграждения за постигнати резултати на служителите. Очаква се сумите за първия отчетен период да бъдат изплатени през август.На срещата заместник-министър Стефан Балабанов нападна синдикатите с думите, че с протестните си действия те манипулират общественото мнение. \"Във вашия протест във Варна показвате 5 скъсани дрехи и казвате, че не получавате дрехи. Складовете са пълни\", добави Балабанов.От своя страна обаче председателят на Синдикалната федерация на служителите в МВР (СФСМВР) Валентин Попов заяви, че регионалните протести ще продължат.Следващият протест на полицаите ще бъде на 27 юли - в Гоце Делчев. Предвидено е протестните действия да продължат и в други големи градове в страната - Бургас, Благоевград, Перник, както и в по-малки населени места.", "date": "2017.07.25", "title": "Протестираха и полицаите в Добрич"}
