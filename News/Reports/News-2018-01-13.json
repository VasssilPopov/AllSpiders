{"url": "https://news.bg/world/poreden-mnogohilyaden-protest-sreshtu-netanyahu.html", "text": "Пореден многохиляден протест срещу властта се проведе в Израел, съобщиха израелски медии.Демонстрантите се обявиха срещу корупцията.Поискани са били оставките на премиера Бенямин Нетаняху и министри от кабинета.Протести са били проведени в Тел Авив, Йерусалим и други градове. През последните месеци демонстрациите зачестиха. Припомняме, че неотдавна нови скандали разтърсиха управлението и демонстрантите са гневни, че се прикриват подобни престъпления.Израелската полиция съобщи в края на ноември, че е намерила достатъчно доказателства за повдигане на обвинения срещу Авриел Бар-Йосиф, бивш съветник по национална сигурност на премиера Бенямин Нетаняху.Обвиненията са за подкуп, измама и злоупотреба с доверие във връзка с афера, свързана със закупуването на подводници, когато е бил заместник-председател на Съвета за национална сигурност на Израел.Нетаняху отхвърли обвиненията и на свой ред се нахвърли на полицията с твърдението, че се правят опити за отстраняването му от власт.", "date": "2018.01.13", "title": "Пореден многохиляден протест срещу Нетаняху "}
{"url": "https://news.bg/world/silno-zemetresenie-v-tihiya-okean-blizo-do-solomonovite-ostrovi.html", "text": "Земетресение с магнитуд 6 по скалата Рихтер е засечено на 158 километра югоизточно от Соломоновите острови в Тихия океан, съобщава US Geological Survey (USGS). ", "date": "2018.01.13", "title": "Силно земетресение в Тихия океан, близо до Соломоновите острови"}
{"url": "https://news.bg/politics/tretiyat-pol-vkarva-porno-stseni-vav-voyna-i-mir-pritesneni-v-bsp.html", "text": "Червените се скараха за Истанбулската конвенция. Това стана на закрито заседание на Националния съвет на БСП на Позитано 20. Лидерът Корнелия Нинова се опънала на президента на ПЕС Сергей Станишев, научи News.bg.Станишев защитил ратификацията на конвенцията, обяснявайки важността на документа и че ако столетницата й се опъне това ще предизвика внушения, че БСП е антиевропейска партия. Дори намекнал, че това няма да се хареса в Европа и партията щяла да е под угрозата за изключване от семейството на европейските социалисти.Нинова пък му отговорила, че има национални теми, които са над европейските. Освен това му припомнила, че не за първи път партията щяла да е на различна позиция от ПЕС и дала за пример решенията около мигрантските квоти, СЕТА и за санкциите срещу Русия.Съпартийци на Нинова изразили и атрактивни притеснения, че ратификацията щяла да е \"лъжицата с катран, която да се вкара в кацата с меда\" и дори, че приемането й щяло да е все едно \" да се вкарат порно сцени във Война и мир\".На днешното си заседание Националният съвет на БСП прие позиция против ратификацията на Истанбулската конвенция.", "date": "2018.01.13", "title": "\"Третият пол\" вкарва порно сцени във \"Война и мир\", притеснени в БСП"}
{"url": "https://news.bg/society/nzhki-prodavat-gara-pioner-zaradi-neposilnite-razhodi.html", "text": "Управителният съвет на Национална компания \"Железопътна инфраструктура\" (НКЖИ) е взел решение за продажбата на гара \"Пионер\", информира общинският съветник от Реформаторския блок Стефан Марков.В официално писмо-отговор към Марков от НКЖИ изтъкват като причина за продажбата невъзможността да управляват имота. Управлението било свързано с големи разходи, които са непосилни за компанията. Държавното предприятие не може да осигури поддръжката на столичната гара поради липса на финансови средства.Припомняме, че в края на миналата година общинският съветник официално попита НКЖИ за причините за продажбата на гара \"Пионер\" и дали компанията е водила разговори със Столична община за предоставяне на терена на общината.СО може да изгради на гара \"Пионер\" пространства за отдих и спорт, каквито са плановете на общината, съгласно проекта за план на Борисова градина.По думите на Марков мястото, на което се намира гарата, е в един от най-хубавите квартали на София и в близост до Борисовата градина. Той иска да е ясно какво ще се случи с имота, и че бъдещите промени ще бъдат в обществена полза, каквито биха били зоните за отдих и спорт.Общинският съветник изтъква, че от отговора на държавната компания се разбира, че никой от НКЖИ не е разговарял със Столична община, която да прецени кое е най-целесъобразното решение за имота на гара \"Пионер\". Данъчната оценка по гарата надхвърля 500 хил. лв., се посочва в отговора на държавната компания.В писмото на НКЖИ пишело, че след решение на Министерски съвет, гарата ще с продаде на търг стайно надаване, обяснява общинарят. В писмото си до Марков дружеството информирало, че към момента имота на гара \"Пионер\" можел да се ползва само като жп гара или спирка, но компанията признала, че теренът не с ползва по предназначение.Стефан Марков напомни, че към момента гара \"Пионер\" се използва за продажба на строителни материали. Дейност, която според него няма място в Борисовата градина. Бъдещият собственик, чрез изготвяне на нужните документи, можел да промени предназначението на имота.\"Мястото е важно и най-правилно е да бъде прехвърлено на Столична община, която да прецени какво ще е полезно да се случи там\", добави Стефан Марков.", "date": "2018.01.13", "title": "НЖКИ продават гара \"Пионер\" заради непосилните разходи"}
{"url": "https://news.bg/disasters/spasiteli-uspyaha-da-izvadyat-tela-na-moryatsi-ot-goryashtiya-tanker-kray-kitay.html", "text": "Спасители успяват да се качат на горящия петролен танкер край бреговете на Китай и да извадят телата на двама членове на екипаж, съобщава \"Ройтерс\".Танкерът \"Санчи\" гори от една седмица след сблъсък с товарен кораб. Спасителният екип е успял да вземе и \"черната кутия\" на кораба. Екип от ирански командоси вече се е присъединил към спасителните операции, но не е известно каква ще е тяхната роля. Четиричленният спасителен екип е използвал дихателни апарати, съобщава китайската държавна информационна агенция \"Синхуа\". Опитът да се достигне до жилищните помещения обаче се е провалил, тъй като спасителите са се сблъскали с от температури около 89°С.Спасителната мисия е продължава едва около час, тъй като промяната на посоката на вятъра застрашава живота на спасителите, съобщава \"Синхуа\". Около 15 кораба участват в спасителната операция, но лошото време и състоянието на \"Санчи\" продължават да възпрепятстват работата. В петък нов взрив пресече надеждите, че огънят може да спре.Танкерът също така е придвижван от теченията на югоизток от мястото на сблъсък, на 260 километра от Шанхай, в посока японския остров Амами Ошима.Японската брегова охрана съобщава, че е на около 290 километра от брега на острова и се движи около 2,2 километра в час. Китайските власти успокояват, че към момента не е открит голям разлив на нефт.", "date": "2018.01.13", "title": "Спасители успяха да извадят тела на моряци от горящия танкер край Китай"}
{"url": "https://news.bg/world/makron-iska-bagetata-v-spisaka-na-kulturnoto-nasledstvo-na-yunesko.html", "text": "Според френският президент Еманюел Макрон френската багета трябва да бъде включена в списъка на нематериалното културно наследство на ЮНЕСКО, съобщава BBC.Цял свят ни завижда за багетата, заяви Макрон в подкрепа на национална асоциация на хлебопроизводителите, която популяризира кандидатурата. Хлебопроизводителите са вдъхновени от успеха на италианската неаполитанска пица, която миналата година бе защитена и от ООН.Списъкът на ЮНЕСКО цели да запази традициите от глобализацията. Комитетът за опазване на нематериалното културно наследство заседава всяка година, за да оценява номинациите от целия свят.Хлебарите казват, че не само името и формата, а рецептата и съставките са тези, които трябва да бъдат записани.\"Превъзходството и експертните знания трябва да бъдат запазени и затова трябва да бъде включено в списъка на наследствата\", заяви президентът Макрон пред френското радио, след като в петък посрещна група майстори пекари в Елисейския дворец. Производителите на хлебни изделия изразиха загриженост относно масово произвежданите имитации.", "date": "2018.01.13", "title": "Макрон иска багетата в списъка на културното наследство на ЮНЕСКО"}
{"url": "https://news.bg/politics/vmro-ni-brani-ot-novi-svetovni-izvrateni-tendentsii.html", "text": "ВМРО с остра позиция срещу искането на френския евродепутат Карима Дели, която иска да се свали клипа на българското председателство. Крайностите във възприемането на \"нормалността\" се изродиха в извратеност, заявяват воеводите.\"Ние от ВМРО - Българско национално движение сме възмутени от позицията на френския евродепутат Карима Дели, че официалната видео реклама на българското председателство на Съвета на ЕС трябва да бъде спряна незабавно заради послание, което смята за политически некоректно.Припомняме, че клипчето започва с думите: \"България - когато я срещнете за първи път, може да Ви даде грешен сигнал. Помнете - тук \"не\" може да значи \"да\". Не че се опитва да Ви обърка, просто Ви кани да я опознаете сами\", посочва от партията.\"За адекватността на самото съдържание, не е мястото и времето да се говори, но сме категорични, че да се търси подтекст за сексуален тормоз е крайно, грозно, нелепо и недопустимо\", пишат воеводите.\"На това тук по нашенски ние му казваме: \"Да търсиш под вола теле\" - нещо, което именно тези неолиберални общности се опитват да реализират и да ни убедят, че е нормално\", смятат от ВМРО.Ето какво публикува Карима Дели в социалната мрежа Туитър: \"Едно \"не\" никога не може да означава \"да\". Това е основно правило за съгласие и зачитане на жените. Искам оттеглянето (на видеоклипа)\", добавяйки хаштага на кампанията срещу сексуален тормоз, която взриви Холивуд - #metoo.\"Това е поредният пример за извратената криворазбрана реалност, в която \"Зелените\", чиито представител в ЕП е Дели, живеят и недопустимите стандарти, които крайните либерали в Европа се опитват да насаждат\", атакуват воеводите.\"Припомняме, че такъв е и случаят с Истанбулската конвенция, която под маската за превенция от насилието над жени прокарва недопустими текстове като \"социален пол\", \"разчупване на стереотипите за мъж и жена\", официализиране на термина \"джендър\", както и въвеждане на трансджендър обучение в детските градини и училищата\", смятат хората на Красимир Каракачанов.\"Ние от ВМРО сме категорични, че в България има вековни ценности, морал и традиции, които ще продължим да отстояваме и браним от новите, извратени \"световни тенденции\", заканиха се воеводите.Ако днес държавата ни допусне подобна провокация, то утре и \"Добър ден!\" ще бъде повод за дела за сексуално насилие, опасяват се те.", "date": "2018.01.13", "title": "ВМРО ни брани от нови световни извратени тенденции"}
{"url": "https://news.bg/bulgaria/liftat-na-vitosha-ne-raboti-zaradi-zastudyavaneto.html", "text": "Кабинковият лифт на Витоша не работи, съобщават от \"Витоша ски\".Съоръжението не функционира заради сериозно обледяване на въжето, информират от БНР. Не се очаква днес да бъде пуснат лифта, тъй като заледяването е много сериозно.На сайта на дружеството ще бъде публикувана информация кога съоръжението ще бъде пуснато в режим на работа.По-рано днес се наложи Столична община да осигури допълнителен автобус, за да бъдат извозени хората след заледяването.Внезапното застудяване е причината за аварията, обясняват от дружеството.", "date": "2018.01.13", "title": "Лифтът на Витоша не работи заради застудяването"}
{"url": "https://news.bg/disasters/v-kaliforniya-prizovavat-za-pomosht-v-izdirvaneto-na-izcheznalite-pri-svlachishtata.html", "text": "Калифорнийските власти призоваха за помощ от гражданите при търсенето на седемте души, които все още са изчезнали след свлачищата в района, съобщава \"Ройтерс\". Припомняме, заради свлачищата живота си загубиха най-малко 18 души.Към момента екипите на службите за сигурност продължават търсенето на оцелели.Службата на окръжния шериф на Санта Барбара отправи призив всеки, който има информация за някой от издирваните, да се свърже с властите.Същевременно властите признаха, че намирането на някой жив би било \"чудо\".За изчезналите беше съобщено от семействата им. Издирваните живеели в райони, които тежко пострадаха по време на бурята и последващите свлачища. Изчезналите са на възраст от две до 62 години.Близо 700 души участват в спасителната акция. Ранените хора са 28, разрушени са поне 65 къщи и са нанесени щети на още 446.", "date": "2018.01.13", "title": "В Калифорния призовават за помощ в издирването на изчезналите при свлачищата"}
{"url": "https://news.bg/politics/onlayn-plashtaniyata-stavat-po-evtini.html", "text": "Онлайн плащанията стават по-евтини и по-сигурни. Това стана ясно от думите на евродепутата от ГЕРБ/ЕНП Ева Майдел.\"От днес влиза в сила европейската директива за платежните услуги, която прави онлайн плащанията по-евтини, лесни и сигурни. Отпадат всички такси за плащане с дебитни и кредитни карти, въвеждат се строги изисквания за сигурност на данните на платците, както и ясни механизми, по които всеки потребител може да подаде оплакване за нередност с оналйн плащане\", заяви Майдел. Тя работи по директивата в комисията по парични и икономически въпроси на Европейския парламент.По думите й директивата е нагледен пример за по-голямата полза в някои случаи да има законодателство на европейско ниво, отколкото на национално.Майдел обясни, че често срещано е някой, който е запазвал онлайн хотел или кола под наем да е изпадал в ситуация, в която накрая плаща повече, от колкото е показано на уебсайта.Тя е категорична, че това вече няма да се случва и потребителите ще виждат крайната цена преди да платят. Друга промяна е това, че всеки ще може да изисква обратно парите, които са напуснали сметката му с директен дебит, например за битови сметки или фиксирани месечни плащания като наеми и т.н. в рамките на 8 седмици и търговците ще са длъжни да ги върнат безусловно, допълни Майдел.Директивата дава по-голяма правна сигурност и рамка за всички иновативни компании, използващи финансови технологии (Финтех), които вече могат да се конкурират с банките на равни начала.", "date": "2018.01.13", "title": "Онлайн плащанията стават по-евтини"}
{"url": "https://news.bg/int-politics/zeman-vodi-s-blizo-43-na-izborite-v-chehiya.html", "text": "Чешкият президент Милош Земан поведе първия кръг на президентските избори в Чехия, съобщава \"Гардиън\".Осем кандидати се опитват да свалят Земан, чиято нагласа е към крайно десните групи и за топли отношения с Русия и Китай.30,6% от районите са преброени. Данните от там сочат, че Земан води в надпреварата с 42,9% от гласовете, докато Джердо Драхош, 68-годишен прозападен академик, е спечелил 24,7% от гласовете.За окончателна победа е нужно един от кандидатите да спечели повече от 50% от гласовете на първия кръг. В противен случай двамата кандидати, получили най-голяма подкрепа, отиват на балотаж. Датите планувани за повторно гласуване са 26 и 27 януари.Земан е на поста от 2013 г. насам. Чешките президенти имат ограничени изпълнителни правомощия, но Земан и неговите предшественици са имали силно влияние върху обществения дебат.До края на вечерта се очакват окончателните резултати от първия кръг.", "date": "2018.01.13", "title": "Земан води с близо 43% на изборите в Чехия"}
{"url": "https://news.bg/world/zaginali-i-raneni-pri-atentat-v-irak.html", "text": "Най-малко 8 души са загинали, а 10 други са били ранени при атентат в Ирак, предаде ABC News.Става въпрос за самоубийствена атака с мишена контролно-пропускателен пункт, намиращ се на оживена улица. Сред ранените има и полицаи. Кървавият акт на насилие е бил извършен в северен квартал на столицата Багдад. Все още никой не е поел отговорност за атаката. Припомня се, че през последните месеци зачестиха подобни атаки заради кампанията срещу групировката \"Ислямска държава\". Активистите на Ислямска държава започнаха мащабно разширяване на Ирак през лятото на 2014 г. През юни същата година те завладяха втория по големина град Мосул (административния център на Нинева) и го превърнаха в \"столицата\" в страната. През 2015 г. с помощта на антитерористична коалиция, водена от Съединените щати, иракската армия започна кампания за освобождаване на окупираните територии. Така че, през юли 2017 г. Мосул беше освободен, а през ноември ислямистите са изгонени от последната голяма крепост на запад - град Рава.", "date": "2018.01.13", "title": "Загинали и ранени при атентат в Ирак "}
{"url": "https://news.bg/crime/pristanishteto-v-burgas-e-zatvoreno.html", "text": "Заради силния вятър е затворено пристанището в Бургас, съобщава БНР. Поривите на вятъра достигат до 15 метра в секунда. Скоростта му е променлива.Вълнението в залива е между 4 и 5 бала. Маневрирането на плавателни съдове е забранено.Летището в града работи без проблеми.", "date": "2018.01.13", "title": "Пристанището в Бургас е затворено"}
{"url": "https://news.bg/world/obirdzhiite-ot-rits-sa-s-povdignati-obvineniya.html", "text": "Тримата заловени обиджии от парижкия хотел \"Риц\" вече са с обвинения, предаде ABC News. Те са били обвинени за въоръжен грабеж, придружен с насилие. Припомняме, че по-рано тази седмица група от петима души нахлу в бижутерията на хотела и открадна бижута на стойност около 5 млн. евро. Крадците бяха въоръжени с брадви. Патрулиращ в района полицай прекъсна обира и трима бяха заловени, а останалите двама успяха да избягат и все още се издирват. Няма данни за пострадали. Не се оповестява самоличността на крадците. По-късно беше съобщено, че откраднатите бижута са били намерени. ", "date": "2018.01.13", "title": "Обирджиите от \"Риц\" са с повдигнати обвинения "}
{"url": "https://news.bg/health/v-pernik-uchilishtata-zatvoreni-do-sryada-zaradi-gripa.html", "text": "Грипната епидемия в Перник доведе до затварянето на училищата до сряда, съобщава БНР. В Пернишка област заради опасността от грип са преустановени консултациите, свижданията в болниците и профилактичните имунизации.В Перник училищата няма да работят до сряда. Пред грипна епидемия е област Пловдив, сочат данни от личните лекари. Много били болните и в София-област, Стара Загора, Пазарджик и Габрово.Болните от грип в България към момента са над 48 хил. души, съобщи директорът на Центъра за заразни и паразитни болести проф. Тодор Кантарджиев пред БНР.\"По области най-много обърнали се за медицинска помощ с грипоподобни заболявания - в Перник 209 на 10 000, в Пазарджик, също доста висока заболеваемост, Бургас, Силистра, Стара Загора и област София\", обясни проф. Кантарджиев.Изследвания сочили, че най-често срещания грип е тип Б, по-малко били заболели от така наречения пандемичен грип. В две проби в Русе и в Благоевград бил открит щамът Хонконг. И проф. Кантарджиев смята, че пикът на грипа предстои в края на месеца.", "date": "2018.01.13", "title": "В Перник училищата затворени до сряда заради грипа"}
{"url": "https://news.bg/world/nay-malko-trima-otgovorni-za-iznasilvaneto-i-ubiystvoto-na-zaynab-v-pakistan.html", "text": "Най-малко трима души са отговорни за изнасилването и убийството на 8-годишната Зайнаб в източната провинция на Пакистан Пенджаб. Това е заключението на разследващи, предадоха световните информационни агенции. По-рано бе разпространен портрет на предполагаемия извършител. Предполага се, че замесените са хора, минавали често в района, където детето е живеело. Установени са телефонни номера и проведени разговори. По-рано детето изчезна на път за училище, а тялото му бе открито в купчина боклук. На траурната церемония се събраха хиляди, а бащата се закани, че ще погребе детето си след като убийците му бъдат заловени.Припомняме, че случаят доведе до кървави протести, тъй като момиченцето е поредна жертва в тази част на страната. След редица отвличания и насилия срещу местни момичета, хората поискаха полицейски оставки и наказания за насилниците. Социалните мрежи също са залети с призиви за справедливост.Хаштагът #JusticeforZainab бе поет от разгневени хора от цял свят, които настояват за мерки за защита на децата и жените от насилие.  За последните 2 години най-малко 11 непълнолетни момичета в Пенджаб са били изнасилени. По случаите са били арестувани около 300 души. За 11 от тях има данни за участие и в предишни подобни престъпления. ДНК на един тях съвпадала с 6 от пробите, взети от жертвите. ", "date": "2018.01.13", "title": "Най-малко трима отговорни за изнасилването и убийството на Зайнаб в Пакистан "}
{"url": "https://news.bg/world/magazin-na-h-m-v-yuar-razbit-sled-reklama.html", "text": "Mагазин на H&M в Йоханесбург, ЮАР бе нападнат и разбит след реклама, която доведе до протести и обвивния в расизъм, предадоха световните информационни агенции. Протестът е започнал като мирна акция, но се е стигнало накрая до вандалски изстъпления. Кадри и снимки показват погрома в магазина за дрехи на модната марка. Повод за скандала стана снимка на чернокожо дете, облечено в пуловер, на който пише \"Най-яката маймуна в джунглата\".От ръководството вече се извиниха, свалиха снимката от сайта си и сряха пуловера от продажба, но това не спря протестите. Недоволните дори поискаха тази компания да бъде изгонена от страната. Чернокожи изпълнители вече изразиха шока си от снимката и двусмисления надпис и обявиха, че няма да работят с марката. ", "date": "2018.01.13", "title": "Mагазин на H&M в ЮАР разбит след реклама "}
{"url": "https://news.bg/politics/chuzhdestranni-zhurnalisti-za-predsedatelstvoto-dobra-organizatsiya-yasni-tseli.html", "text": "Чуждестранните журналисти, които са у нас за откриването на българското европредседателство, коментират, че успехът му ще се измерва с броя на приключените след дискусията реформи, предаде bTV.Като най-голямо предизвикателство се очертава реформата в системата за убежищата, известна като Дъблинския регламент.Оле Райборг, който следи работата на Европейската комисия от няколко десетилетия, смята, че българското председателство е подготвено добре, защото е ясен дневният ред за следващите 6 месеца.\"Чувал съм за България доста често предимно негативни неща, но всъщност съм много приятно изненадан от това, което виждам засега\", казва Райборг.По думите му, България има ясна идея за нещата. \"Наясно сте къде се намирате и къде искате да отидете\", смята журналистът.Сред журналистите, акредитирани у нас е и Анастасиос Атанасиу, който работи за кипърска медия. Той смята, че връщането на европейската перспектива за Западните Балкани е голям принос.\"Наистина Европа се нуждае от това, това е нещото, от което и Балканите се нуждаят, защото то ще донесе стабилност на региона\", казва кипърският журналист. И според него организацията е на много високо ниво.Полски медии акцентират, че в София Доналд Туск е проговорил български.У нас са акредитирани над 56 медии и новинарски агенции, за да отразяват от София началото на българското европредседателство.", "date": "2018.01.13", "title": "Чуждестранни журналисти за председателството: Добра организация, ясни цели"}
{"url": "https://news.bg/press/balgarite-trognati-ot-rechta-na-tusk-upravlyavashtite-ne-se-boyat-ot-protestite-pochina-prostrelyaniyat-danachen-sluzhitel.html", "text": "Европредседателството остава топтемата на всекидневницинте.\"Над 1 милион българи са гледали уникалната реч на председателя на Европейския съвет Доналд Туск при откриването на българското председателство в Народния театър. Видеото стана абсолютен хит в социалните мрежи. Наред с хвалебствените коментари всички се питаха кой е посъветвал Туск да спомене най-популярните за българите герои от миналото до съвремието като Спартак, Стоичков и Захари Бахаров, както и да рецитира \"Отечество любезно\" на Иван Вазов. Първата хипотеза бе, че това е ирландецът Уго Брейди, който от 3 години отговаря за речите на Туск. Според други обаче основната заслуга е на полския посланик у нас Кшищоф Крайевски. Той говори отличен български, познава в детайли историята ни. От две години по негова инициатива полски дипломати рецитират на 3 март и 24 май стихове на най-големите български поети. Освен това самият Доналд Туск е историк и знае кои са темите и имената, които могат да докоснат сърцето на всеки българин.\" - в. \"Стандарт\".\"Урок по ораторско майсторство, не само по дипломация\", каза относно речта на български на Доналд Туск бившият ни посланик в САЩ Елена Поптодорова в ефира на Нова тв. \"Политическото лидерство е първо да говориш на хората, да ги водиш\", допълва тя. Според нея сега е моментът на голямото българско завръщане не само в ЕС и НАТО, но и в границите на страната. Поптодорва познава силата на ораторското майсторство още от 1996 г. Тогава се гласувал законът за българския герб. Тя изиграла съществена роля. Със силата на изказването си спечелила 2 гласа, които й помогнали лъвът на българския герба да има корона. \"На мястото на премиера, бих използвала своето пълно право да направя едно изявление пред нация сега, когато поемаме председателството, и когато дойде краят му\", казва Поптодорова. Тя смята, че е важно да се обясни какво представлява влизането в еврозоната...\" - в. \"24 часа\".\"Българското правителство се бори с корупцията и постига значителен напредък. Проблем с корупцията има, но той не е само в България. И е твърде опростенческо да кажа, че цяла България е корумпирана.\" Това обяви председателят на Европейската комисия Жан-Клод Юнкер на съвместната си пресконференция с българския премиер Бойко Борисов след съвместното заседание на комисията и българското правителство. Отговорът на Юнкер бе във връзка с обвиненията към България, че е най-корумпираната страна в ЕС, появили се в европейски медии и отказа на някои държави от съюза да допуснат страната да се присъедини към Шенгенското пространство и еврозоната. \"От началото на мандата на моята комисия съм за присъединяване на България към Шенген. България изпълнява всички условия да се присъедини. Някои правителства все още блокират, но мястото на България е в Шенген и аз не бих отстъпил от тази позиция\", заяви още Юнкер. В началото на февруари би могло да отпадне и последната пречка през влизането на България в общото пространство без граници, стана ясно пък от изказването на Бойко Борисов. Тогава в страната ще е холандският премиер Марк Рюте, а Нидерландия е последната страна, която се противопоставя на приемането на България и Румъния в Шенгенското пространство. \"На 6 и 7 февруари Марк Рюте ще дойде в България и ще го заведа на границата. Да види, че България охранява най-добре границата. Ако има по-добре охранявана Шенгенска граница, аз сам ще се откажа да влизам в Шенген\", заяви Борисов. В отговор на журналистически въпрос българският премиер обясни, че Германия не е против приемането ни в пространството. \"България си е написала домашното и ще подаде документи за присъединяване към еврозоната\", обяви още Борисов. \"Когато говоря, че България трябва да е в еврото, това не означава, че утре сутринта трябва да се събудим и това да е така. Но България е на добър път, държавният дълг е много под 30%, бюджетният дефицит е непозната дума тук, безработицата пада. България е постигнала сериозен напредък в конвергенцията си и може да се присъедини към чакалнята на еврозоната\", заяви пък Жан-Клод Юнкер. Той припомни, че ЕК създава специален механизъм за подпомагане на страните, които са извън еврото да се присъединят... Юнкер също подчерта, че се налага вдигане на вноските на страните. Според него обаче Съветът трябва бързо да се произнесе по предложенията на ЕК и бюджетът да бъде договорен, а не новият програмен период да започне без бюджет, както се случи през 2014 г. Председателят на ЕК подари на Борисов карта на газовите трасета през България и бъдещия европейски газов хъб \"Балкан\". Тя е разработка върху картата, която Борисов нарисува на Юнкер преди 2 години и виси в кабинета на шефа на ЕК. Газовите трасета трябва да свързват, не да разделят, обясни Юнкер и поздрави българското правителство за диверсификацията...\" - в. \"24 часа\".\"Обсъждахме газовите доставки в региона. Ние подкрепяме амбициите, формулирани от българското правителство.\" Това заяви председателят на Европейската комисия Жан-Клод Юнкер по време на съвместна пресконференция с премиера Бойко Борисов в София. Юнкер подчерта, че газовите доставки трябва да са свързващи, а не разделящи. Ние предлагаме ето тази картинка - схемата за газовия хъб на България, каза той. Европейският газов хъб \"Балкан\" дава възможност България да не е наказана и изолирана и да е център за доставки на различен вид газ, не само руски, заяви премиерът Борисов. Той подчерта, че \"вече не говорим за транзит, а за истинска диверсификация\". Докато бяхме най-лоялният член на ЕС, \"Южен поток\" се трансформира в \"Турски поток\", каза премиерът и благодари на ЕК, че е защитила българските интереси, защото да бъдеш лоялен не значи да бъдеш наказан.\" - в. \"Дневник\".Съботните вестници отделят място и на протестите, съпътстващи европредседателството.\"Управляващите си гарантираха каскада от протести, предизвикани от неадекватна политика и сбъркани регулации в най-различни сектори. Вчера национално представените работодателски организации обявиха, че в края на месеца излизат на протест заради необоснованото поскъпване на тока на свободния пазар, което ще тласне нагоре и цените на стоките и услугите. Безпрецедентно те ще бъдат подкрепени и от синдикатите. По-рано, още в понеделник, от 12 до 13 часа работещите в общинските болници ще спрат работа и ще излязат пред сградите на здравните заведения в знак на протест срещу липсата на адекватни мерки за спасяване на общинското здравеопазване. Тези информации идват само ден след като в четвъртък, по време на церемонията за началото на българското председателство на Европейския съюз, улиците на столицата бяха залети от хиляди протестиращи срещу застрояването на Пирин и от привърженици на решението на правителството за нови строежи в националния парк, от полицаи, които искаха по-високи заплати, и от привържениците на Истанбулската конвенция. След като премиерът Бойко Борисов им обеща 100 млн. лв., полицаите временно прекратиха протеста. Но екопротестите със сигурност ще продължат. Съмненията, че шепа фирми умишлено саботират свободния пазар на ток и надуват цените, ще изкарат на улицата стотици фирми на 31 януари, съобщиха за в. \"Сега\" от Асоциацията на индустриалния капитал (АИКБ). Причина за това е резкият скок на цените на електроенергията, който налагат търговци. Увеличението в предлаганите нови договори е от 30 до 60%. Досега бизнесът плащаше около 70 лв. за мегаватчас, но голяма част от фирмите вече са получили уведомления от доставчиците си, в които ги предупреждават за драстичното увеличение. За някои от компаниите скокът в цените влезе в сила още от Нова година, а за основната част - от февруари. \"На този фон държавните АЕЦ \"Козлодуй\" и \"Марица-изток 2\", от които търговците купуват ток, са повишили цените само с 5% за последните месеци\", коментира шефът на АИКБ Васил Велев. Протестът най-вероятно ще е пред сградата на Министерския съвет, но окончателното решение за него и за мястото на провеждането му ще бъде взето в понеделник. Тогава работодателите от четирите организации - АИКБ, БСК, КРИБ и БТПП, ще се срещнат със синдикатите от КНСБ и КТ \"Подкрепа\", с които ще обсъдят подробностите. \"Протестът ще е масов и ще се проведе само в София, защото ще бъдем чути, ако протестираме на жълтите павета, а не на друго място в страната\", заяви Васил Велев. Той коментира, че бизнесът няма обяснение какво точно се случва на свободния пазар и защо цените се надуват. Според търговците на ток поскъпването не засяга единствено България, а и региона, където цените се били повишили и това нямало как да не се отрази и у нас... Според сдружението на общинските болници те повече не могат да изпълняват своите задължения. Оттам смятат, че проблемът е затлачен още от 2000 г., когато започнаха промените в здравната ни система, а понастоящем реформата, провеждана от управляващите, \"превърна сътворения нормативен хаос в реален\". \"Нормално ли е в Кюстендилска област да се хоспитализират 28 пъти по-малко пациенти, болни от диабет, на 100 000 население в сравнение с Пловдивска област? Заболяването се среща със сравнима честота. Нормално ли е в 12 области на страната за срок от 4 години да не се хоспитализира нито един пациент с ревматологично заболяване? Нормално ли е да се виждат болничните легла, а да не се забелязват леглата за сестрински грижи, в старчески домове и др. - все едно не са свързани с медицинска помощ?\", онагледяват хаоса от сдружението.\" - в. \"Сега\".\"Синдикалната федерация на служителите в МВР (СФСМВР) от днес временно преустановява протестните си действия. Това решение е взел управителният съвет на федерацията. В съобщение от полицейския синдикат посочват, че решението е във връзка с \"настъпилата на 11 януари 2018 г. промяна в ситуацията около исканията, за които СФСМВР протестира от лятото на 2017 година\". Вчера на среща с представителите на синдиката премиерът Бойко Борисов обеща да бъдат осигурени допълнителни 100 млн. лв. за увеличение на заплатите на служителите на МВР. Очаква се средствата да бъдат отпуснати до две седмици. Парите бяха отпуснати на фона на заявка на полицаите за протестни действия, включително с билбордове, насочени към европейските делегати, които пристигнаха в София за откриването на българското председателство. В края на миналата година се разбра, че в бюджета за 2018 г. са предвидени 55 млн. лв. повече за заплати на полицаите. Как да бъдат разпределени тези пари - поравно или според заслуги, скара синдикалните организации и ръководството на ведомството.\" - в. \"Дневник\".\"Не се страхуваме от протестите, проблемите се решават в диалог с хората. Това каза председателят на Народното събрание Цвета Караянчева в предаването \"Панорама\" по БНТ, предаде агенция \"Фокус\". На въпрос защо българските политици не могат да развълнуват българите така, както Доналд Туск направи, Караянчева заяви: \"Това беше прекрасен жест, това е отношение. Да напишеш слово на езика на страната, в която гостуваш, това е уважение.\" Във връзка с това как българските политици се държат пред чужденците, председателят на НС обясни: \"Държат се отговорно. Поздравявам г-жа Нинова за позицията, която изказа пред г-н Юнкер. Пожелахме си успех, да представим добре България и да сме активни в дебатите, които ще се водят. Целта ни е не да скрием проблемите си, те са затова да се решават. Имаше и протести това показва активна гражданска позиция и отношението на правителството към хората\". Във връзка с протестите Караянчева уточни, че са показали, че \"не сме Северна Корея\". \"Не се страхуваме от протестите. Ако няма различни мнения, ще излезе, че има проблем в държавата. Проблемите се решават в диалог с хората, които имат нужда, с хората, които имат проблеми\", добави тя. \"Не искам да смятам, че се клати лодката заради европредседателството. Правителството работи, имаме 4-годишна управленска програма. Имаме време да решим проблемите\", каза още тя. На въпрос показаха ли протестите, че се решават проблемите, когато дойдат чужденци, Караянчева отговори: \"Напротив, проблемите се решават непрекъснато.\" - в. \"Сега\".\"\"Не искам да смятам, че се клати лодката заради председателството. Ако някой го прави, то си е за негова сметка. Правителството работи, имаме 4-годишна управленска програма. Имаме време да решим проблемите\", каза още Караянчева. В никакъв случай проблемите не се решават само с протести. Това задачата на Народното събрание, добави тя. По думите й, парламентарното мнозинство няма да воюва с президента. \"Това, че отхвърлихме ветото на президента не значи, че сме във война с него. Този закон, ще има възможност да действа в рамките на една година, за да видим какви са неговите плюсове. Аз съм съгласна с президента, че по някои точки не всичко е така както трябва да бъде, но върховете се превземат с бавни стъпки.\" - коментира председателят на парламента... \"Нека видим как ще действа той (законът - б.р.).\" - каза Цвета Караянчева.\" - в. \"Труд\".Всекидневниците съобщават също, ме простреляният данъчен служител Иво Стаменов е починал: \"Починал е простреляният данъчен служител Иво Стаменов, директор на отдел \"Фискален контрол\" в НАП, заявиха от ВМА. На 18 декември в 08.40 часа в района на ул. \"Дунав\" в столицата той беше прострелян на път за работа. Служителят на НАП бе ранен в дясната раменна част, като бяха засегнати големи кръвоносни съдове. Той бе приет в критично състояние и с опасност за живота във Военномедицинската академия (ВМА). Няколко дни след стрелбата в кв. \"Хаджи Димитър\" бе намерен автомобилът на стрелците.\"Вестниците информират и за протест от страна на прокуратурата срещу покачването на цените на водата.\"Прокуратурата съди КЕВР заради цената на водата Комисията за енергийно и водно регулиране иска да вдига цените на водата и с незаконни процедурни трикове е нагласила увеличението на тарифите. Това становище на Върховната административна прокуратура става ясно от мотивите й по предстоящото дело срещу новите цени в 15 региона и \"Златни пясъци\". На 15 декември 2017 г. регулаторът прие цените на водата за 2018 г., които са одобрени в бизнес плановете на водните дружества в София, Смолян, Варна, Пловдив, Силистра, Кърджали, Русе, Златни пясъци, Перник, Монтана, Шумен, Сливен, Бургас, Ямбол и Враца. Всички те са атакувани от ВАП пред Административния съд в София. Според прокуратура КЕВР е имала \"нагласа непременно да увеличава\" цените на водата.\" - в. \"Дневник\".\"След като в края на миналата година Върховната административна прокуратура (ВАП) протестира в съда поскъпването на водата в три града - Бургас, Ямбол и Враца, днес направи това и за още 12 населени места. Мотивът на държавното обвинение е, че Комисията за енергийно и водно регулиране (КЕВР) е допуснала съществени нарушения на административнопроизводствени правила. Според Закона за енергетиката регулаторът трябва да проведе процедура за обществено обсъждане със заинтересованите лица при изготвянето на новите цени. Макар във функцията на КЕВР да не се включват конкретните стойности по договорите между ВиК оператори и клиенти, решенията на комисията са определящи за съдържанието им. Според ВАП обществено обсъждане не е организирано. Доводите на част от участници в откритото заседание са приети за основателни, но внесените съществени промени са представени и приети единствено на закритото заседание на комисията, без да е предоставена възможност за възражения. Освен това при взимане на решението за поскъпване на водата КЕВР е допуснала още една неточност. Цените на водоснабдителните и канализационните услуги се определят по формула, в която присъства показател, свързан с инфлацията за периода от влизането в сила на утвърдената цена за първия ценови период до датата на изчисление на изменението. В конкретните изчисления от КЕВР е използвана информацията от интернет страницата на НСИ за индекс на потребителските цени, като данните са приложени незаконосъобразно, тъй като обсегът им е несравнимо по-голям от инфлацията, която влияе върху разходите на ВиК дружествата. Решението на ВАП е за водоснабдителните дружества в София, Смолян, Варна, Пловдив, Силистра, Кърджали, Русе, Златни пясъци, Перник, Монтана, Шумен и Сливен.\" - в. \"Дневник\".", "date": "2018.01.13", "title": "Българите трогнати от речта на Туск, управляващите не се боят от протестите, почина простреляният данъчен служител…"}
{"url": "https://news.bg/politics/sds-evrozonata-e-antidot-sreshtu-opitite-da-ni-prishiyat-kam-evraziyskiya-sayuz.html", "text": "Съюзът на демократичните сили обяви, че подкрепя заявеното от финансовия министър решение България да кандидатства за присъединяване към Еврозоната, съобщиха от пресцентъра на партията.\"Членството в ЕС и НАТО беше каузата на СДС от създаването на партията и основен приоритет в работата на сините правителства след падането на комунистическия режим. След постигането на тази цел, ние отстоявахме последователно позицията си, че следващата важна кауза е присъединяването ни към Еврозоната. Моментът за кандидатстване е много подходящ. Известно е, че икономиката се развива циклично, а сега е в подем както в Европа, така и в България. Ако изпуснем този цикъл, следващият може да не бъде толкова благоприятен за изпълнение на критериите за присъединяване.\" - се казва в изявление на СДС, разпространено до медиите.Посочва се, че присъединяването на България към Еврозоната е стратегическо както в политически, така и в икономически аспект.\"Членството ни в Еврозоната ще ни позиционира трайно и необратимо в Европейския съюз и ще отдалечи България от опитите да бъде поставена под икономическото и политическо влияние на Русия и пришита към оформящия се Евразийски съюз.\" - подчертават от синята партия.В документа се казва още, че предимствата за България в икономически план са безспорни и те ще се усетят не само от бизнеса, но и от българските граждани.\"Бизнесът и гражданите няма да губят от разликата във валутните курсове, когато търгуват, пътуват, образоват се или получават парични средства от своите близки, работещи в ЕС. Страната ни ще има възможност да се възползва от по-евтин ресурс от Европейската централна банка и по-ниския лихвен процент, определян от нея. И това са само част от позитивните промени, които ще настъпят. Положителните ефекти трябва да се усетят още през двете години наблюдение, които са необходими, за да преценят европейските институции дали покриваме всички критерии за членство в Еврозоната. През този период стандартът на живот и доходите в България трябва да се повишат, да се гарантира финансова и икономическа стабилност, за да може страната ни да бъде приета в \"клуба на богатите\" държави от ЕС. Присъединяването към Еврозоната трябва да стане обща национална цел и обединителна кауза на всички политически сили, институциите, бизнеса и гражданите на България, за да се доближим реално до европейския стандарт и доходи и наистина да усетим положителния ефект от членството ни в Европейския съюз.\" - апелират от СДС.", "date": "2018.01.13", "title": "СДС: Еврозоната е антидот срещу опитите да ни пришият към евразийския съюз"}
{"url": "https://news.bg/world/stotitsi-myusyulmani-v-avstriya-se-pokrastvat.html", "text": "В Австрия кризата с бежанците засили ролята на католическата църква - значителен брой мюсюлмани в страната са приели християнството, предаде Дойче веле с позоваване на виенската архиепископия.Само в австрийската столица са се покръстили 260 души от 15 различни нации.Фредерике Достал, отговаряща за кръщаването на възрастни в архиепископията, смята за неоснователно твърдението, че мигрантите приемат християнството, за да увеличат шансовете си за получаване на убежище.\"Тъй като католическата църква в Австрия не иска да приобщава псевдохристияни, подхождаме много строго при подбора на кандидатите и допускането до тайнството на кръщението\", коментира тя.Подготовката за кръщението отнема минимум година, през която желаещите да станат християни посещават редовно богослуженията, следват християнските норми на живот и участват в благотворителни дейности.По данни на Евростат, през 2016 година в Европа са пристигнали 1.2 милиона души, търсещи убежище. Австрия е приела 39 860 от тях, с което се нарежда на пето място в Европа. Най-много мигранти са се заселили в Германия, Италия, Франция и Гърция.Повечето от бежанците в Австрия са афганистанци. Следващи по численост са сирийците и иракчаните.", "date": "2018.01.13", "title": "Стотици мюсюлмани в Австрия се покръстват"}
{"url": "https://news.bg/world/nasa-za-parvi-pat-dobrovoltsi-otkriha-sistema-s-ekzoplaneti.html", "text": "Система с най-малко пет екзопланети беше открита от изследователи-доброволци в рамките на проекта Exoplanet Explorers, съобщи американската космическа агенция NASA.Проектът е част от онлайн платформата Zooniverse, която работи с данни от телескопа на NASA \"Кеплер\".Това е първата система с множество екзопланети, открита чрез краудсорсинг - привличане на голям брой доброволци, които може да са както учени професионалисти, така и любители. Очаква се откритието да бъде публикувано в \"The Astronomical Journal\".Хиляди изследователи започнаха работа по данните на \"Кеплер\" през 2017 г., когато започна проектът Exoplanet Explorers. Той е част от програмата Stargazing Live (Живот в съзерцаване на звездите) на Australia Broadcasting Corporation (ABC).През последната нощ на тридневната програма изследователите обявиха, че са открили система с четири планети. След това беше установено, че системата, обозначена като K2-138, има пет планети, дори вероятно шест, както може да се предположи въз основа на най-новите данни.Междувременно друг масив от данни на \"Кеплер\" от 2017 г. беше предоставен за проучвания на доброволците (известни още като \"граждански учени\") в рамките на Exoplanet Explorers. По-голямата част от информацията все още не е проучена от астрономите, търсещи нови планети.", "date": "2018.01.13", "title": "NASA: За първи път доброволци откриха система с екзопланети"}
{"url": "https://news.bg/world/juno-zasne-goblen-ot-oblatsi-v-atmosferata-na-yupiter.html", "text": "Сондата Juno \"улови\" цветни облачни пояси, въртящи се в атмосферата на Юпитер, съобщи американската космическа агенция NASA. Въртеливите ленти от облаци са заснети в южното полукълбо на газовия гигант.На снимката Юпитер изглежда като гоблен от вибриращи ивици и вихри, казват учените.Тъмната област в края отляво е наречена Южен умерен пояс. \"Пейзажът\" е пресечен от плъзгащи се бели облаци, разположени в линия. Това е най-голямото подобно формирование в т. нар. ниски ширини на Юпитер, което всъщност представлява циклон.Изображението е заснето на 16 декември 2017 г., при десетата обиколка наоколо Юпитер, на разстояние около 13 604 километра от горния слой на облаците, на 27.9 градуса южна ширина.Един пиксел се равнява на 9.1 километра.Снимката е обработена от изследователя-доброволец Кевин М. Гил.Изображенията от JunoCam са достъпни за проучване и обработка на сайта на мисията: www.missionjuno.swri.edu/junocam ", "date": "2018.01.13", "title": "Juno засне „гоблен“ от облаци в атмосферата на Юпитер"}
{"url": "https://news.bg/bulgaria/patishtata-sa-mokri-magla-na-shipka-i-vitinya.html", "text": "Пътищата почти в цялата страна са мокри. Вали сняг, на места - дъжд, съобщиха от АПИ.Видимостта е намалена поради мъгла в района на прохода Витиня - до 50 метра, и на прохода Шипка - до 100 метра.Времето е облачно, температурите са в интервала от - 5° до 6°.Сняг вали в областите Видин, Враца, Монтана, Русе и Шумен, на проходите Петрохан, Шипка, Троянски, Ришки, Предела, както и в района на Черна Места /обл. Благоевград/, Балчик /обл. Добрич/, Априлци /обл. Ловеч/, планинската част на област Пазарджик, Студенец и Паничково /обл. Пловдив/, планинската част на област Сливен, планинската част на област Смолян, АМ \"Тракия\" от км 45 до км 55 на Гълъбец, Саранци, Гинци, Мирково, Ярема /обл. София/.Дъжд вали в областите Бургас, Варна, Видин, Габрово, Ловеч, Пазарджик, Пловдив, Търговище, Хасково и Шумен, както и в района на Голешево /обл. Благоевград/, АМ \"Хемус\" /обл. София/.Слаб до умерен вятър духа в областите Бургас, Варна, Видин, Добрич, Монтана, Пловдив, Плевен, Разград, Русе, Силистра, Сливен, Смолян, София, Търговище и Шумен.   няма ограничения. няма ограничения. няма ограничения. няма ограничения. няма ограничения. няма ограничения. - Върбишки - затворен за всички МПС;- Златишки - затворен за всички МПС;- Айтоски - отворен за всички МПС;- Обзорски - отворен за всички МПС;- Печинско - отворен за всички МПС;- Превала - отворен за всички МПС;- Предела - отворен за всички МПС;- Републиката - отворен за всички МПС;- Ришки - отворен за всички МПС;- Рожен - отворен за всички МПС;- Вратник - забранен за МПС над 10 т;- Дюлински - забранен за МПС над 3,5 т;- Котленски - забранен за МПС над 12 т;- Пампорово - забранен за МПС над 3,5 т;- Петрохан - забранен за МПС над 12 т;- Твърдишки - забранен за МПС над 10 т;- Троянски - забранен за МПС над 12 т;- Шипка - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г. ОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:: при км 121+919 се забранява влизането в с. Сумер на тежкотоварни превозни средства над 10 т. по общински път \"пътна връзка за с. Сумер\". Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г. Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.;от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т. Срок до 13.09.2018 г.; ограничено е движението за тежкотоварни автомобили с тегло над 15 т в участъка от пътен възел \"Даскалово\" посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. \"Даскалово\"); от км 276+162 /Александров мост/ до км 282+485 до г-ца с област Перник - забранено движението на товарни МПС над 15 т.; Срок 13.09.2018 г.;- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.- път І-3 Гара Бяла-Плевен-Луковит-Коритна-Ябланица-Ботевград: Правец-с.Разлив-Трудовец-Ботевград - забранено движението на МПС над 12 т в участъка от км 193+345 /отклонение за п.в. \"Правец\"/ до км 204+200 /заустване в път І-1 Видин-Враца-Ботевград/. Обходен маршрут: АМ \"Хемус\" /за п.в. \"Правец\"/-път ІІ-17 (Мездра-Ботевград)-п.в. І-3-п.в. \"Ботевград\" на АМ \"Хемус\" и обратно. Срок до 30.09.2018 г.- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: Черноочене-Кърджали - ограничено е движението на МПС над 15 т. Срок до 21.12.2018 г.Обходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП \"Маказа\" - ограничено движението на МПС над 3,5 т. Срок до 21.12.2018 г.- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир - Перник и е регулирано с пътни знаци. Срок до 31.03.2018 г.- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  Вакарел-Ихтиман от км 110+700 до км 118+800 - ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; от км 370+500 до км 377+900 в участъка гр. Свиленград-Капитан Андреево - затворен за движение на МПС, поради пропадане на насип. Обходен маршрут: гр. Свиленград-п.в. \"Свиленград\"-АМ \"Марица\"-п.в. \"Капитан Андреево\"-с. Капитан Андреево.- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  Кранево-Варна при км 83+100 - ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.; Движението по път I-9 Бургас - Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.   Временно са въведени следните ограничения за движение на МПС: няма ограничения. Временно са въведени следните ограничения за движение на МПС:Път III-908: Движението по път III-908 Варовник - Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г;Път III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г;Път III-7306: Движението по път ІІІ-7306 Черница - Сунгурларе - Чубра е ограничено за МПС над 10 т поради намален габарит на пътното тяло. Срок 31.12.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: Път III-407: Движението по път ІІІ-407 Лозен - Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.Обходен маршрут: Лозен - Драганово - Янтра - Поликраище - Полски Тръмбеш;Път ІІІ-504: Движението по път ІІІ-504 Самоводене - Ресен в участъка от км 1+845 до км 5+925 е ограничено поради ремонтни дейности .Обходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 22.01.2018 г.;Път III-551: Движението по път ІІІ-551 Дебелец - Средни колиби - Елена е ограничено за МПС над 10 т поради намален габарит на пътното тяло.Обходен маршрут: Дебелец - В. Търново - Лясковски кантон - Миндя - Елена и обратно. Срок до 05.07.2018 г.Път III-4073: Движението по път ІІІ-4073 Царски извор - Драганово от км 0+000 до км 5+500 е ограничено поради свлачище.Обходен маршрут: Царски извор - Сушица - Драганово и обратно. Срок целогодишно.Път III-4082: Движението по път ІІІ-4082 Чешма - Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.Обходен маршрут: Чешма - Сливовица - Горско Ново село - Джулюница - Кесарево. Временно са въведени следните ограничения за движение на МПС:Път III-1411: Движението по път III-1411 с. Слана Бара - Видин при км 24+990 е ограничено за МПС над 5 т поради компрометирано експлоатационно състояние на мост.Обходен маршрут: Видин - път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г. Временно са въведени следните ограничения за движение на МПС:Път II-11: Движението по път ІІ-11 Оряхово - Лесковец - граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.Обходен маршрут: Оряхово - Селановци /път ІІІ-306/ Галово - Остров /пътища ІV-ти клас/-път ІІ-11-граница Плевен. Срок 31.03.2018 г.Път ІІІ-161: Движението по път ІІІ-161 Ребърково - Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г.Път III-308: Движението по път ІІІ-308 Своде - Караш - Хубавене - Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.Обходен маршрут: Роман - Ябланица - Осикова Лъкавица - Правешка Лъкавица - Караш за пътуващите от Роман за Караш. Ябланица - Роман - Хубавене за пътуващите от София и Ловеч. Временно са въведени следните ограничения за движението на МПС:Път III-403: Движението по път III-403 с. Кормянско - с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.Обходен маршрут: за МПС над 3,30 м по път III-401 Граница Ловеч - /Кормянско - Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.Път III-3011: Движението по път III-3011 Крамолин - В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.Път III-5004: Движението по път III-5004 Граница В. Търново - Дряново - Габрово - граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности.Обходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС: Път ІІІ-6222: Движението по път ІІІ-6222 Смоличано - Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г. Временно са въведени следните ограничения за движение на МПС: Път III-5009: Движението по път ІІІ-5009 Зорница - Бели пласт - Стремци - Черноочене - Кърджали е ограничено за МПС над 12 т.Обходен маршрут: по път I-5 Хасково - Кърджали и път III-507 Кърджали - Мост през с. Мост. Срок до 21.12.2018 г. Временно са въведени следните ограничения за движение на МПС:Път III-3505: Движението по път III-3505 Казачево - Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г. :Временно са въведени следните ограничения за движение на МПС:Път ІІІ-112: Движението по път ІІІ-112 Дъбова Махала - Смирненски - Славотин - Студено Буче - Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.Път III-8104: Движението по път ІІІ-8104 Замфирово - Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; Временно са въведени следните ограничения за движение на МПС:Път III-3704: Движението по път III-3704 Пазарджик - Ветрен при км 11+485 в с. Бошуля е ограничено за МПС над 10 т.Обходен маршрут: гр. Пазарджик, път I-8 с. Звъничево - Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. Временно са въведени следните ограничения за движение на МПС:Път ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г. Временно са въведени следните ограничения за движение на МПС: Път III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.Обходен маршрут: през съседни улици в града, съгласно поставената вертикална сигнализация. Срок - целогодишно.Път ІІІ-301: Движението по път III-301 край регулация с. Козар Белене - начало регулация гр. Левски от км 1+750 до км 5+753 е ограничено за МПС общо тегло над 7 т.Обходен маршрут: път III-303 Българене - Малчика - Аспарухово - Левски. Срок - целогодишно.Път ІІІ-304: Движението по път III-304 Изгрев - Трънчовица - Бацова махала - Новачене - Дебово от км 0+030 до км 24+650 е ограничено транзитното движение на МПС над 15 т.Обходен маршрут: по път ІІ-34 Плевен - Никопол. Срок - целогодишно.Път III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа.Обходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.Път ІІІ-3004: Движението по път III-3004 Опанец - Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.Обходен маршрут: по път І-3 Бяла - Плевен - Ботевград (от п.в. \"КАТ\" на км 88+973 към п.в. на км 95+099). Срок - целогодишно.Път ІІІ-3005: Движението по път III-3005 Ясен - Търнене - Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок - целогодишно.Път ІІІ-3005: Движението по път III-3005 Ясен - Търнене - Градина - Петърница - Бъркач - Беглеж, в района на с. Беглеж от км 21+062 до км 27+123 е ограничено за МПС над 8 т.Обходен маршрут: път ІІІ-3502 Брестовец - Горталово - Беглеж - Бежаново - Ъглен. Срок - целогодишно.Път ІІІ-3006: Движението по път III-3006 Радомирци - Рупци - Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.Обходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок - целогодишно. Временно са въведени следните ограничения за движение на МПС:Път II-86: Движението по път II-86 Асеновград - Нареченски бани е ограничено за МПС с височина над 4 м. през тунелите.Обходен маршрут: път III-866 Кричим - Девин.Път ІІІ-667: Движението по път III-667 Плодовитово - Първомай - Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.Обходен маршрут: път ІІ-66 Стара Загора - Поповица и път І-8 София - Пловдив - Свиленград.Път III-804: Движението по път III-804 Поповица - Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г.Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път III-5802: Движението по път III-5802 Тополово - Леново - Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г.Път III-8611: Движението по път III-8611 Белица-Загражден - Давидково в участъка от км 13+500 от Държавно ловно стопанство \"Кормисош\" след с. Белица до границата с област Смолян при км 18+431 е ограничено за всички МПС. Срок до 21.12.2018 г. Временно са въведени следните ограничения за движение на МПС: няма ограничение. Временно са въведени следните ограничения за движение на МПС:Път ІІІ-202: Движението по път III-202 Русе - Щръклево - Нисово - Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.Път III-202: Движението по път ІІІ-202 Нисово - Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.Обходен маршрут: път ІІІ-501 Русе - Иваново - Две могили - път ІІІ-5001 Две могили - Широково - Кацелово и обратно.Път III-501: Движението по път ІІІ-501 Борово - Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.Обходен маршрут: гр. Борово - път І-5 /Русе - В. Търново/ - кръгово кръстовище гр. Бяла и обратно. Срок до 31.03.2018 г.Път ІІІ-5101: Движението по път ІІІ-5101 Борово - Пет кладенци от км 0+000 до км 6+670 е ограничено за МПС над 10 тона.Обходен маршрут: през гр. Бяла. Срок до 26.04.2018 г. Временно са въведени следните ограничения за движение на МПС:Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение.Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г. Временно са въведени следните ограничения за движение на МПС: няма ограничения. Временно са въведени следните ограничения за движение на МПС:Път III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.Път ІІІ-8683: Движението по път ІІІ-8683 с. Арда - с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г. Временно са въведени следните ограничения за движение на МПС:Път II-81: Ограничено движение по път ІІ-81 Монтана - София през проход \"Петрохан\" за автомобили над 12 т.Обходен маршрут: през гр. Своге. Срок до 31.03.2018 г. 3Път ІІ-82: Движението по път II-82 Костенец - Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.Път III-801: Движението по път III-801 Вакарел - Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г.Път ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.Обходен маршрут: път II-37 Етрополе - Лъга - Джурово, път I-3 Джурово - Ябланица граница област Ловеч, път III-358 Ябланица - Гложене, път III-3701 Гложене - Черни Вит.Път ІІІ-8001: Движението по път III-8001 Беренде извор - Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г.Път ІІІ-8102: Движението по път III-8102 Чибаовци - Свидня от км 10+000 до км 16+750 е ограничено поради активирали се свлачища. Срок до 30.09.2018 г.Обходен маршрут: до Чибаовци да се ползва път II-81 до Бучин проход, път III-164 Бучин проход - Искрец - Свидня. Временно са въведени следните ограничения за движение на МПС:Път ІІІ-807: Движението по път III-807 в с. Скобелево е ограничено поради аварирал р. Марица при км 7+600.Обходни маршрути:- път ІІ-66 Поповица - Плодовитово - Първомай - Скобелево;- път ІІ-66 Чирпан - Плодовитово - Първомай - Скобелево;- Скобелево - Първомай - Плодовитово - път ІІ-66.Път III-5005: Движението по път III-5005 връх Шипка - връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.Път ІІІ-5031: Движението по път III-5031 Опан - Гълъбово е ограничено на МПС над 10 т. Обходен маршрут: път І-5 Стара Загора - Димитровград и път ІІІ-554 Раднево - Гълъбово. Временно са въведени следните ограничения за движение на МПС:Път III-4082: Движението по път III-4082 Капище - Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г. Временно са въведени следните ограничения за движение на МПС:Път III-5009: Движението по път III-5009 Козлец - Кърджали от км 0+000 до км 26+080 e ограничено за МПС над 12 т. Срок до 21.12.2018 г. Временно са въведени следните ограничения за движение на МПС:Път III-701:Ограничено движение по път ІІІ-701 в участъка Секулово - Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение.Обходен маршрут: за МПС над 3,5 тона: през общински път 70009 Секулово - Прохлада - Браничево, път І-7 Браничево - Пристое - Каолиново, път ІІІ-7005 Каолиново - Тодор Икономово и обратно. Срок до 30.06.2018 г.Път ІІІ-731: Движението по път III-731 Радко Димитриево - Друмево e ограничено за МПС над 10 т поради свлачищни процеси. Срок до 21.05.2018 г.Обходен маршрут: Шумен - Овчарово - Друмево. Временно са въведени следните ограничения за движение на МПС:Път ІІІ-7008: Движението по път III-7008 Елхово - Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.Обходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;Път ІІІ-7008: Движението по път III-7008 Малък манастир - Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.", "date": "2018.01.13", "title": "Пътищата са мокри, мъгла на Шипка и Витиня "}
{"url": "https://news.bg/world/gorya-garata-na-notingam-razsledvat-palezh.html", "text": "Британската полиция разследва вероятността за палеж като основна версия за пожара, избухнал на централната железопътна гара в Нотингам, предаде Би Би Си.Предполага се, че огънят е тръгнал от тоалетната и се е разпространил почти светкавично. Няма пострадали.Десет пожарни екипа се бориха с огъня, който е започнал около 6 часа сутринта. Към 17 ч. местно време той е бил локализиран.Всички хора са били евакуирани, а движението на влаковете - прекратено.", "date": "2018.01.13", "title": "Горя гарата на Нотингам, разследват палеж"}
{"url": "https://news.bg/world/politseyski-shefove-v-bukuresht-podadoha-ostavki-zaradi-seksskandal.html", "text": "Началникът на полицията в Букурещ Нику Драгош Орландо и негов заместник подадоха оставки заради сексскандал, който избухна по-рано тази седмица - полицейски служител беше обвинен в педофилия, съобщи БНР. Решението безе взето, след като столичният полицай Еуджен Стан бе арестуван по обвинения за сексуално посегателство срещу две деца.Прокуратурата съобщи, че общо 22-ма полицаи са разследвани по подозрения, че са прикривали колегата си полицая педофил.Прокурорите са разширили разследването, за да установят също дали колеги на обвинения полицай не са му помогнали да се измъкне от наказателно преследване по случай от декември 2016 г. Тогава той е нападнал жена във вход на блок и е бил заловен и предаден на полицията.", "date": "2018.01.13", "title": "Полицейски шефове в Букурещ подадоха оставки заради сексскандал"}
{"url": "https://news.bg/society/140-godini-ot-rozhdenieto-na-poeta-i-obshtestvenik-peyo-yavorov.html", "text": "На 13 януари (събота), по повод 140-годишнината от рождението на големия български творец Пейо Яворов, от 11.30 до 13.00 часа в двора на къща музей \"П. К. Яворов\", на ул. \"Г. С Раковски\" в столицата, студенти-поети от Софийския университет \"Св. Климент Охридски\" представят свои творби, посветени на П. К. Яворов.По инициатива на Дирекция \"Култура\" на Столична община ще бъдат раздавани листовки с негови произведения, а стихове на поета ще звучат в изпълнение на актрисата Силвия Лулчева и украинската поетеса Анна Багряна.Експозицията на къща музей \"П. К. Яворов\" може да бъда разгледана в рамките на работното време в съботния ден - от 10.00 ч. до 17.00 ч. Входът е безплатен. Пейо Тотев Крачолов (Яворов) е роден в Чирпан на 1 януари 1878 г.Едва 16-годишен, баща му го принуждава да изостави учението и да започне да работи като телеграфист. Именно по пощенските станции Яворов започва да пише своята мрачна, романтична, символистична поезия.След 1897 г. влиза в контакти с Вътрешната македоно-одринска революционна организация (ВМОРО). Първоначално е редактор на различни издания, свързани с македоно-одринското революционно движение - в. \"Дело\", в. \"Свобода или смърт\", в. \"Автономия\", в. \"Илинден\". А по-късно с различни чети многократно преминава границата и се бори за свободата на Македония, като става един от най-дейните сподвижници на Гоце Делчев и негов пръв биограф - \"Гоце Делчев\" (1904 г.).След смъртта на Гоце Делчев през 1903 г., която нанася силен душевен удар на Яворов, той частично се отделя от революционната си дейност поради неразбирателство с Яне Сандански. Този период от неговия живот намира място в мемоарно-есеистичната му книга \"Хайдушки копнения\" (1909 г.).Озовал се в София със съдействието на д-р Кръстьо Кръстев и Пенчо Славейков, Яворов става сътрудник и редактор на най-доброто литературно списание от онова време - сп. \"Мисъл\".През 1901 г. издава първата си стихосбирка \"Стихотворения\". В този период поетът работи като библиотекар, а по-късно и като драматург на Народния театър. Плод на работата му в театъра са две пиеси - \"В полите на Витоша\" от 1910 г. и \"Когато гръм удари, как ехото заглъхва\" от 1912 г.През 1907 г. излиза втората му стихосбирка \"Безсъници\", която окончателно проправя пътя на модерната българска лирика. Символистичната поезия на Яворов - метафизична, пропита с дълбок скепсис и \"прозрения\" за \"вечните въпроси, що никой век не разреши\", променя радикално българското литературно мислене и налага нов начин на писане. През 1910 г. излиза от печат антологичната книга на поета \"Подир сенките на облаците\", чието второ издание от 1914 г. представя равносметка на поетически път, съпоставим само с този на Христо Ботев.Писането на любовна поезия е едновременно страст и необходимост за Яворов. Любовната лирика е посветена на двете любими жени в живота му. Първата е Мина Тодорова - сестра на Петко Ю. Тодоров. Двамата се запознават на Благовещение през 1906 г. На Мина той посвещава някои от най-красивите си стихове като \"Благовещение\", \"Вълшебница\", \"Две хубави очи\" и др. Отношенията им са усложнени поради нежеланието на близките на Мина тя да свързва живота си с този на Яворов. Освен това тя самата не е сигурна в чувствата си към него и в дълги периоди от време го отбягва.До скандал се стига след публикуването на цикъла \"Писма\" в списание \"Мисъл\" през 1906 г., когато Яворов е критикуван от две страни - от близките на Мина и от д-р Кръстев, заради откровеността, която си е позволил.На 18 юни 1909 г. в София е тяхната последна среща. През септември тя заминава за Париж. В края на февруари 1910 г. се разболява от туберкулоза. Умира на 13 срещу 14 юли 1910 г. Погребана е в гробището \"Бианкур\" в Париж, Франция. Там, на гроба й, всеки ден ходи и самият Яворов. Отношенията си с нея той описва в драмата \"В полите на Витоша\".Именно на гроба на Мина в Париж Яворов се запознава със следващата жена в своя живот - Лора Каравелова. Дъщеря на Петко Каравелов - 4 пъти министър-председател на България, Лора е една от най-съвременните и еманципирани жени в София. Двамата скоро се превръщат в любимата двойка интелектуалци на столицата.Сключват брак почти веднага, но Лора скоро разбира, че Яворов - вече \"женен\" за Македония и своето творчество - е труден спътник. В началото на 1913 г. Лора е убедена, че Яворов има връзка с Дора Конова - годеница на негов приятел. При един от скандалите помежду им Лора заплашва да се самоубие. Нарочно или не, спусъкът е дръпнат на 29 ноември 1913 г. и Лора умира. Яворов прави опит да се самоубие (оставя предсмъртно писмо от един ред: \"Моята мила Лора се застреля сама. Ида и аз подир нея\"). Изстрелът само пронизва слепоочието и го ослепява.Яворов е съден за убийство, но бързо е оправдан, въпреки ширещите се слухове, че той е виновен.При втория опит да се самоубие, на 29 октомври 1914 г., поетът взема голяма доза отрова и се застрелва. Смята се, че отровата и пистолета, послужили за самоубийството на Пейо Яворов, са дадени по молба на самия поет от Тодор Александров - до края на живота си Яворов другарува и кореспондира с легендарния водач на ВМОРО.Така приключва равносметката си с живота, но не и с литературата големият български поет и патриот Пейо Яворов.", "date": "2018.01.13", "title": "140 години от рождението на поета и общественик Пейо Яворов"}
{"url": "https://news.bg/politics/ninova-iska-proverka-zashto-borisov-harchi-samovolno-obshtestveni-pari.html", "text": "\"Целта на вота на недоверие по тема корупция е да се признае, че има проблем и да търсим решение. Вот на недоверие по време на европредседателство не е антиевропейско поведение. Твърдя, че е проевропейско. Корупцията е проблем на цяла Европа\", коментира пред БНТ лидерът на БСП Корнелия Нинова.По думите й да се отлага темата ще бъде лош сигнал както за европейските ни партньори, така и за гражданите. \"Какво ще кажем с това - знаем, че корупцията е проблем номер едно в момента, но, видите ли, ще го отложим малко, за да е лъскаво европредседателството\", каза още лидерът на левицата.Тя подчерта, че въпросите за общото бъдеще на ЕС и достойното място на България в него имат разбирането и усилията на левицата, но по вътрешни въпроси на страната, по открити проблеми, \"оставаме такава опозиция, каквато ни познават.\"На въпрос, защо БСП е внесла мотивите за вота на недоверие без ДПС, Нинова поясни, че става въпрос за принципни съображения и различия. По думите й от ляво имат различно мнение от това, което бе изразено от почетния председател на ДПС Ахмед Доган, че вотът на недоверие изглежда като \"стани да седна\", че няма готова опозиционна сила, която да поеме управлението и че трябва да се пази стабилността на държавата.\"Коя стабилност да пазим. Това, че за 2016 г. имаме най-ниската раждаемост от 1945 г. насам и се топим като народ. Че всеки месец се закриват болници. Че почти всяка седмица имаме корупционен скандал. Тази ли стабилност. Коя стабилност. Ето защо се оказа, че имаме принципни различия по виждането си за управлението на страната. Те смятат, че трябва да се пази стабилността на правителството на Борисов и, че вот на недоверие е просто игра на демокрация\", категорична бе Нинова.Тя обясни, че целта на БСП е друга - да се покажат проблемите и да се търси решението им. На въпрос, дали БСП не е останала изолирана по време на гласуване на ветото на президента в НС, Нинова зададе контра въпрос: \"Изолирани ли сме или сме единствената алтернатива на статуквото\".По думите й БСП е взела своето решение да бъде различна, да не е част от статуквото, а да го промени. По отношение на протестите, председателят на БСП заяви, че те показват няколко неща. Първо, че на народа му е омръзнало и е преодолял страха си да излезе на улицата и да си каже мнението.\"Това е доброто. Оттук нататък започват лошите неща. Второто е - който, излезе на протест, получава пари, за да си купи г-н Борисов спокойствие\", каза още тя. Нинова припомни, че само преди три седмици, при гледането на бюджета, от БСП са предложили 100 млн. лева повече за полицаите и , а отговорът на управляващите тогава е бил отрицателен.\"Сега вече може, защото протестират. Това правова държава и парламентарна република ли е, където парите на народа се разпределят не от парламента, а се дават от един човек - еднолично, като че ли си ги носи от Банкя\", пита лидерът на левицата. Според нея това създава опасен , които искат пари, знаейки, че ще ги получат.\"Но тези пари ще свършат. Те не са разпределени от парламента. Не може да се раздават до безкрай. Това е опасно и не се прави така\", категорична бе Корнелия Нинова. В тази връзка тя обяви, че другата седмица от БСП внасят искане в парламента Сметната палата да влезе в Министерския съвет и да се произнесе - законосъобразно и целесъобразно ли е един човек в държавата, извън бюджета, да харчи парите на обществото, както намери за добре. Според Нинова решаването на всички наболели проблеми зависи от ограничаването на корупцията. \"Затова няма пари, затова са бедността и неравенството. С антикорупционния закон това няма да се реши по три причини - не сме се преборили с корупцията, според ГЕРБ, защото тя нямала определение. Второ- в закона на управляващите корупцията не е престъпление, а административно нарушение, което се бори с глоба и трето - не може този, който управлява и разпределя парите, да назначава и да плаща заплатата на този, който ще го проверява и да вярваме, че това ще даде резултат\", каза Корнелия Нинова.", "date": "2018.01.13", "title": "Нинова иска проверка, защо Борисов харчи самоволно обществени пари"}
{"url": "https://news.bg/politics/donchev-e-ekolog-ot-gledna-tochka-na-obichta-si-kam-prirodata.html", "text": "Томислав Дончев обича природата, планините и Пирин, обича планината не по-малко от протестиращите, коментира вицепремиерът пред БТВ. Той може да се определи и като еколог, защото милее за гората и планината.Голяма част от хората излезли на улицата да протестират се притесняват, че се крие нещо друго зад решенията за Пирин, но Дончев се надява това да не е така. Той обясни, че според документи наистина няма нищо скрито, а спрямо инвестиционните намерения не вярва да е така.\"Взето решение за застрояване на Пирин няма. Втора кабинка, водоснабдяване, всяка стъпка подлежи на обжалване и всяка група, която смята, че решението е незаконосъобразно може да го обжалва\", категоричен е Дончев.Българското общество има много висока протестна култура. Това, че се случва по време на председателството, вицепремиерът не иска да го нарича рекет. \"Ако има проблем в цялата работа, това е, че в ЕС нямаме началници\", обясни Дончев.На въпрос корумпирана ли е държавата, вицепремиерът коментира, че в България има корупция.\"Начинът на избиране на комисия \"Антикорупция\" предполага да е публичен и избиран от парламента. Ако разчитаме веднъж завинаги да решим проблемите с нов орган е наивно. Наред с новите институции са нужни и други неща - публичност на всяко взето решение и разход\", допълни той.Относно речта на Доналд Туск: \"На първо място ме впечатли, че беше на български. Имаше хубави послания, беше закачливо, имаше послание към всички аудитории. Ако някой смята, че е лесно да произнасяш реч на чужд език, да се опита да изнесе реч на полски\", заяви Томислав Дончев\"Туск има право да ни каже нещо подобно като \"Стегнете се. Можете\". Много ми се иска в първите седмици на европредседателството да имаме адекватни очаквания към него. Случва се нещо специално и особено. Ние влизаме в дежурство по график. Има да се свърши много работа и трябва да бъде на ниво\", обясни Дончев.\"Комбинирането на ангажименти към председателството и рутинната работа ще е предизвикателство. Мисля, че над една трета от времето ни ще бъде отдадено на европредседателството\", допълни вицепремиерът.\"МВР има нужда от пари. Като започнем от пари за заплати, защото полицаят трябва да е добре заплатен, мотивиран. Но МВР има нужда и от много реформи. Посоката трябва да бъде към повече жива сила, повече хора, които да бдят и може би по-малко администрация. Обичаме реформите когато говорим за тях. Не ги обичаме когато се случват\", заяви твърдо той.", "date": "2018.01.13", "title": "Дончев е еколог, от гледна точка на обичта си към природата"}
{"url": "https://news.bg/society/navarshvat-se-155-godini-ot-rozhdenieto-na-aleko-konstantinov.html", "text": "Навършват 155 години от рождението на Алеко Константинов. Алеко Иваницов Константинов или Щастливеца, както също е известен писателят и общественик, е роден в град Свищов на 13 януари (1 януари стар стил) 1863 г. в семейството на видния свищовски търговец Иваница Хаджиконстантинов, а по майчина линия произхожда от голямата видинска фамилия Шишманови.Учи при частните учители Емануил Васкидович и Янко Мустаков, в Свищовското училище и в Априловската гимназия в Габрово.По време на Руско-турската освободителна война е писар в канцеларията на свищовския губернатор Марко Балабанов. Завършва средно образование в град Николаев, Русия и право в Новорусийския университет в Одеса.След завръщането си в България Алеко Константинов е съдия и прокурор в Софийския окръжен съд, помощник-прокурор и съдия в Софийския апелативен съд. Два пъти е уволняван по политически причини. До края на живота си е адвокат на свободна практика в София.Алеко Константинов подготвя и защитава успешно хабилитационен труд на тема \"Правото за помилване по повод на новия наказателен закон\" с цел да стане преподавател по углавно и гражданско право в Юридическия факултет на Софийския университет. Посещава Всемирното изложение в Париж, Земското индустриално изложение в Прага и Колумбовото изложение в Чикаго.Константинов развива активна обществена дейност. Той е училищен настоятел, член на Върховния македонски комитет, на настоятелството на дружество \"Славянска беседа\", на Българското народообразователно дружество, на Комисията за насърчаване на местната индустрия, на Дружеството за насърчаване на изкуствата, на Музикалното общество, на Театралния комитет.По негова инициатива се създава първото туристическо дружество в България, дало началото на организирания туризъм - изкачването на Черни връх.Още като студент Алеко Константинов проявява пристрастия към Петко Каравелов - идеолог на парламентаризма и демокрацията. Сътрудничи на основаното от него сп. \"Библиотека 'Свети Климент'\". Той е член на Демократическата партия, водена от Петко Каравелов, участва в изготвянето на програмата ѝ, сътрудничи с фейлетони, пътеписи, дописки, статии в нейния орган в. \"Знаме\" от създаването му,Алеко Константинов е убит при неуспешен атентат срещу съпартиеца му Михаил Такев.Освен с поредицата си истории за Бай Ганьо, Константинов е известен с пътеписите и фейлетоните си.На 15 януари (понеделник) от 13.00 часа пред Паметника на Алеко на бул. \"Витоша\" ще се проведе програма с участието на актьорите Светослав Пеев и Ивайло Калоянчев.Ще бъде представено специално издание на вестник, посветен на годишнината, подготвен и издаден от Националния литературен музей.", "date": "2018.01.13", "title": "Навършват се 155 години от рождението на Алеко Константинов"}
{"url": "https://news.bg/crime/otkriha-tyalo-na-40-godishen-mazh-v-tsentara-na-varna.html", "text": "ОДМВР - Варна работи по случай с намерено тяло на мъж в централната част на града.Сигналът за инцидента е постъпил в 07:20 часа тази сутрин.Установено е, че се касае за 40-годишен мъж от Варна. По първоначални данни не се касае за криминално престъпление.Работата по случая продължава под надзора на РП - Варна. ", "date": "2018.01.13", "title": "Откриха тяло на 40-годишен мъж в центъра на Варна"}
{"url": "https://news.bg/crime/signalite-za-bombi-v-ndk-i-letishte-sofiya-podavani-ot-edin-i-sasht-chovek.html", "text": "Сигналите за бомби в НДК и летище София, са подавани от един и същ човек. Това заяви директорът на СДВР ст. комисар Ивайло Иванов, на извънреден брифинг относно подробности във връзка с установеният автор на злоумишлени обаждания.Общо подадените сигнали са три на летище София, два за НДК и един в Народно събрание.\"Работа за установяване на подателя им започна още с първоначално постъпилите сигнали. Изяснихме, че обажданията са подадени от карта на чужд мобилен оператор и осъществихме контакт с партньорските служби\", обясни той.Установеният автор на обажданията е 45-годишен български гражданин, който се намира в страна от ЕС. За него е установено, че е подавал множество сигнали освен за обекти в България, и за различни европейски институции, като последният е за ЕК. С партньорските служби действаме за установяване на местонахождението и задържането му. В България през годините са водени досъдебни производства по същия повод във връзка с подадени от него много подобни сигнали. Деянието е наказуемо, като по НК е предвидено наказание включително \"лишаване от свобода\", а когато са мобилизирани службите за реагиране, е предвидена сериозна глоба в размер от 10 000 до 20 000 лв., като е предвидено търсене и на обезщетение за причинените вреди и направените от службите разходи.Службите реагират незабавно по утвърдена процедура на всеки подобен сигнал, изразходва се огромен ресурс, не само от полицията, посочи директорът на СДВР и уточни, че сигналите са подавани на общодостъпни в интернет телефонни номера, всичките - от един номер.Той съобщи още, че активните действия с партньорските служби продължават в тесен контакт. Изяснено е, че българският гражданин от няколко години не е на територията на България.Според данните до момента, от 2012 г. 45-годишният е подавал подобни сигнали за различни обществени обекти и институции - съд, прокуратура, частни хотели. Той има криминална регистрация за шофиране на МПС след употреба на алкохол. Мотивацията за действията му предстои да бъде изяснена в процеса на работа.Иванов коментира, че извършителят прави подобни обаждания от 2012 година и има регистрация в МВР за шофиране след употреба на алкохол. Ивайло Иванов отказа да коментира случаите за бизнесмена Петър Христов и данъчният шеф Иво Стаменов. Допълни, че продължават с разследванията, работят по всички версии и когато има какво, както винаги ще уведомят обществото", "date": "2018.01.13", "title": "Сигналите за бомби в НДК и летище София подавани от един и същ човек"}
{"url": "https://news.bg/politics/bsp-obsazhda-na-plenum-tretiya-pol.html", "text": "Левицата се събра на първия си за годината Национален съвет, в чийто дневен ред влиза Истанбулската конвенция. Болшинството червени са против ратификацията й, но това противоречи на евроценностите. Именно затова от Брюксел си дойде и президентът на ПЕС Сергей Станишев.Преди заседанието дойдоха и първите коментари. Конституцията на Република България доста е изпреварила Истанбулската конвенция в защитата на правата на жените и децата, смята Филип Попов.Мисля, че в Конституцията е залегнала тази защита, освен това БСП винаги е защитавала правата на жените и децата.Сега ще обсъдим Истанбулската конвенция, допълни той. По мнението на червения депутат трябва да се въведат такива закони у нас, които да осигуряват още по-добрата защита на правата на жените и децата.Според президента на ПЕС има измислени и силно преувеличени страхове за конвенцията. Измества се истинският проблем, убеден е той. Проблемът , който не търпи отлагане е насилието над жени, предупреди Сергей Станишев. ¼ от жените в Европа са жертви на насилие, допълни той. Стана ясно, че е учуден от реакцията на ИБ за Истанбулската конвенция, но разбира позицията на ръководството.Трябва да разберем общият политически контекст, смята Станишев. Все още имало стереотипи, че жената трябва да си стои вкъщи, да готви и мъжът да бъде неин собственик.Да продължим да правим не това, което иска Корнелия Нинова, настоя Георги Гергов и изрази становището, че столетницата трябва да ратифицира конвенцията. Славчо Велков пък е убеден, че конвенцията няма да мине в парламента, защото не е подкрепяна дори и в част от управляващите.", "date": "2018.01.13", "title": "БСП обсъжда на пленум третия пол"}
{"url": "https://news.bg/int-politics/tramp-dade-otsrochka-na-iran-sreshtu-reviziya-na-sporazumenieto.html", "text": "Президентът на САЩ даде последна отсрочка по ядрената сделка с Иран.Това става ясно от официално изявление на Белия дом.Санкциите срещу Техеран остават замразени, но споразумението трябва да бъде преработено, като на иранската страна бъдат поставени значително по-строги изисквания.Ако не бъдат договорени нови условия в най-скоро време, \"незабавно ще изляза от сделката\", предупреждава Тръмп.В самото начало на изявлението иранската страна е определена като основен поддръжник на международния тероризъм:\"Режимът в Иран е сред най-големите спонсори на терора. Той дава възможности на \"Хизбула\", \"Хамас\" и много други терористи да създават хаос и да убиват невинни хора. Той e финансирал, въоръжил и обучил над 100 хиляди души, за да сеят разруха в Близкия Изток. Той подкрепя кръвожадния режим на Башар Асад и му помогна в избиването на собствения му народ. Разрушителните ракети на режима заплашват съседните държави и международните превози.\"\"В Иран върховният главнокомандващ и неговият Ислямски революционен гвардейски корпус си служат с масови арести и изтезания, за да потискат иранския народ и да го принуждават да мълчи. Иранският управляващ елит остави гражданите си да гладуват докато самият той забогатяваше чрез присвояване на националното благосъстояние.\" - се казва още в текста.За да останат САЩ в сделката, Тръмп настоява за преразглеждане на четири \"критични компонента\". Първо, Иран трябва да допусне международни инспектори в абсолютно всички обекти, които те поискат да проверят. На второ място той настоява за гаранции, че Иран никога няма да се сдобие с ядрено оръжие.Освен това споразумението трябва да бъде безсрочно. Четвъртото условие е да не се разглеждат поотделно иранската ядрена програма и създаването на балистични ракети, способни да носят ядрен заряд.В документа се казва, че ако Техеран не спазва който и да било от четирите ангажимента, санкциите автоматично ще бъдат възобновени.Според високопоставен служител, цитиран от агенция \"Ройтерс\", президентът е дал срок от 120 дни, за да бъде преработено споразумението с Иран.Тръмп казва още, че трябва да бъде оказана подкрепа на иранския народ и че САЩ и европейските им партньори трябва заедно да дадат отпор срещу агресивната външна политика на иранските власти.", "date": "2018.01.13", "title": "Тръмп даде отсрочка на Иран срещу ревизия на споразумението"}
{"url": "https://news.bg/weather/ot-severoiztok-idva-stud-valezhi-v-tsyalata-strana.html", "text": "Времето през съботния ден ще бъде облачно и ветровито, с валежи в по-голямата част от страната.Очаква се умерен до силен вятър от североизток, който ще пренася у нас студен въздух.На много места ще вали сняг, а в югоизточните райони дъжд, който с нахлуването на студените въздушни маси ще преминава в сняг. Единствено в югозападните райони денят ще бъде почти без превалявания. Значителни ще са количествата на валежите в планините.Вятърът ще създаде в планинските проходи условия за преспи и навявания от сняг.Заради студената вълна от североизток дневните температури ще останат почти на нивото на тези от нощта.Минималните са и интервала 0-4 градуса. Максималните ще бъдат между 1 и 5 градуса. По Черноморието и крайните югозападни райони - до 6-7 градуса.", "date": "2018.01.13", "title": "От североизток идва студ, валежи в цялата страна"}
{"url": "https://news.bg/politics/gergov-zahapa-ninova-che-ne-e-alternativa-na-borisov.html", "text": "Жалкото е, че сме сами. Така социалистът Георги Гергов коментира позицията на червените сами да внесат вота на недоверие.Той бил учуден от това решение на партийното ръководство. Не вярва в позицията: \"Силни сме, когато сме сами\".А за позицията на почетния председател на ДПС Ахмед Доган, че кабинетът Борисов 3 няма алтернатива, Гергов призна: \"Това е положението, нямаме алтернатива\".", "date": "2018.01.13", "title": "Гергов захапа Нинова, че не е алтернатива на Борисов"}
{"url": "https://news.bg/int-politics/iran-obeshta-otvetna-reaktsiya-na-sanktsiite-na-sasht.html", "text": "Иран заяви, че САЩ \"пресичат червена линия\", като налагат санкции на ръководителя на съдебната система, аятолах Садек Амоли-Лариджани, съобщава БиБиСи. Външното министерство на страната обещава да отвърне, но не се споменава под каква форма може да предприеме ответни действия.Иран също така отхвърл и всякакви промени в ядрената сделка със световните сили. Американският президент Доналд Тръмп, който е критик на споразумението от 2015 г., коментира в петък, че ще даде последна отсрочка по ядрената сделка с Иран.Санкциите срещу Техеран остават замразени, но споразумението трябва да бъде преработено, като на иранската страна бъдат поставени значително по-строги изисквания. В същото време САЩ наложиха и нови санкции на 14 физически и юридически лица.Тръмп обясни, че дава на Европа и САЩ \"последен шанс\" да изчистят \"ужасните недостатъци\" в ядреното споразумение. Белият дом поиска страните от ЕС да постигнат съгласие за постоянни ограничения върху обогатяването на уран в Иран. Тръмп също иска да бъде разгледана иранската програма за балистични ракети.САЩ налагат наказателни мерки по въпроси като тероризма, човешките права и развитието на балистичните ракети.Американското министерство на финансите съобщава, че аятолах Амоли-Лариджани отговаря за \"изтезания или жестокости, нечовешко и унизително отношение и наказания на затворниците в Иран, включително ампутации\".Иран считат, че американските санкции, които не са свързани с ядрена дейност, ефективно отменят финансови ползи, които страната очаква от споразумението от 2015 г. \"Враждебното действие на режима на Тръмп (срещу Лариджани) ... пресича всички червени линии на поведение в международната общност и е нарушение на международното право и със сигурност ще бъде отговорено по сериозен начин от Ислямската република\", съобщава иранското външно министерство.Обвиняват Тръмп, че \"продължава да предприема враждебни мерки срещу иранския народ и да повтаря заплахите, които много пъти са се провалили\".Позовавайки се на заплахите на Тръмп за ядрената сделка, Иран коментира, че \"няма да приеме никакви изменения в настоящото споразумение, било то сега или в бъдеще, и няма да позволи  други въпроси да бъдат свързани с JCPOA (общият лан за действие)\".", "date": "2018.01.13", "title": "Иран обеща ответна реакция на санкциите на САЩ"}
{"url": "https://news.bg/int-politics/rusiya-razgrashta-novi-s-400-v-krim.html", "text": "Русия разгръща нови ракети земя-въздух С-400 в Крим, съобщават руските информационни агенции, цитирани от \"Ройтерс\".САЩ заявиха през декември, че планират да подпомогнат Украйна със \"засилени отбранителни способности\", които според официални представители включват противотанкови ракети Javelin.Настоящото разполагане от Москва на системи за противовъздушна отбрана С-400 на полуострова е второто, след като през пролетта на 2017 г., Ц-400 бяха разположени и край пристанищния град Федосия.Новото подразделение ще се намира в непосредствена близост до Севастопол и ще контролира въздушното пространство над границата с Украйна.Новата система за противовъздушна отбрана, предназначена да защитава руските граници, може да се влезе в боен режим за по-малко от пет минути, коментира Виктор Севостянов, командващ в руските военновъздушни сили. Руското министерство на отбраната твърди, че системите С-400, известни като \"Триумф\", могат да свалят въздушните цели на разстояние 400 километра и балистични ракети на разстояние от 60 километра.", "date": "2018.01.13", "title": "Русия разгръща нови С-400 в Крим"}
{"url": "https://news.bg/int-politics/moskva-opredeli-kato-vredni-deystviyata-na-tramp-za-iran.html", "text": "Русия счита коментарите на президента на САЩ Доналд Тръмп за ядрената сделка с Иран като \"изключително вредни\", коментира руският заместник-външен министър Сергей Рябков в изявленията пред държавната информационна агенция на РИА, цитиран от \"Ройтерс\".Тръмп даде отсрочка за иранската ядрената сделка, но коментира за европейските си съюзници и Конгреса, че трябва да работят с него, за да поправят \"катастрофалните недостатъци\" в споразумението или да се сблъскат с излизането на САЩ от сделката.", "date": "2018.01.13", "title": "Москва определи като вредни действията на Тръмп за Иран"}
{"url": "https://news.bg/society/kukeri-ot-tsyalata-strana-se-sabraha-v-simitli.html", "text": "Кукери от цялата страна се събраха днес на фестивала в Симитли - \"Симитлия - древна земя на кукерите\".Над 30 групи от цялата страна и от Македония участват в юбилейното петнадесето издание на традиционният фестивал.Очаква се близо 3000 кукери да дефилират на стадиона в град.", "date": "2018.01.13", "title": "Кукери от цялата страна се събраха в Симитли"}
{"url": "https://news.bg/world/11-zaginali-i-24-ma-raneni-pri-vazdushni-udari-v-idlib.html", "text": "Най-малко 11 души са загинали при въздушни удари над сирийската провинция Идлиб, предаде The New Arab. Сред тях има и 3 деца. Повече от 20 души са били ранени. Ударите са били извършени през нощта в петък от сили на Русия и сирийския режим. Според Москва, позиции на бунтовниците са били мишена на бомбардировките. В социалните мрежи се появиха шокиращи снимки на загинали деца и обвинения, че руските сили убиват цивилни. През последните седмици ударите в провинцията са все по-интензивни. Бунтовническата провинция Идлиб се намира в северозападната част на страната.Заради сраженията, около 100 000 души избягаха от Идлиб в търсене на спасение. ", "date": "2018.01.13", "title": "11 загинали и 24-ма ранени при въздушни удари в Идлиб "}
{"url": "https://news.bg/world/falshiva-trevoga-za-balistichna-raketa-stresna-havay.html", "text": "Фалшива тревога за приближаваща балистична ракета уплаши жителите на Хавайските острови, предадоха световните информационни агенции. Те са получили съобщения на телефоните си, подадени от местната служба за извънредни ситуации. В социалните мрежи се появиха и въпросните съобщения. В тях пише, че заплахата е реална, а не става въпрос за учение. Оказало се, че става въпрос за грешка на служители.  Съобщенията са били разпратени рано сутринта (местно време) в събота. За тях е съобщено и по местни телевизии. Властите официално са признали, че става въпрос за грешка и няма данни за опасност за населението. Около 45 минути след първото съобщение, потребителите са получили второ, в което потребителите се уверяват, че повод за страх няма. Всичко това обаче идва на фона на провокациите на Северна Корея и разменените остри реплики между лидерите на двете държави. Припомняме, че през ноември миналата година Хаваите подновиха месечните тестове на сирените си за ядрена атака от времето на Студената война за първи път от около 30 години в подготовката си за потенциално изстрелване на ракети от Северна Корея.\"Аварийната готовност е необходима, да се знае какво може да се очаква и какво да направим във връзка с всички рискове\", коментира тогава шефът Хавайската агенция за управление на извънредни ситуации Върн Мияги.Сирените за ядрена атака, неизползвани от 80-те години на ХХ век, се завръщат в светлината на скорошните изпитания на междуконтинентални балистични ракети от Северна Корея, смятани за способни да стигнат до Хавай, заявява Арлина Агабани говорителка на агенцията.", "date": "2018.01.13", "title": "Фалшива тревога за балистична ракета стресна Хавай "}
{"url": "https://news.bg/world/desetki-hilyadi-na-protest-sreshtu-avstriyskoto-pravitelstvo.html", "text": "Десетки хиляди се събраха на протест във Виена срещу австрийското правителство, предаде \"Дойче веле\". Те бяха обединени в \"Комитет по посрещането на новата година\". Броят на частниците варира според различните източници. Според някои те са били не по-малко от 50 000 души. 20 000 са били те по данни на полицията. Те са недоволни от включването на крайнодясната партия в правителството на канцлера консерватор Себастиан Курц. Не са съгласни да ги управляват нацисти, са заявили организаторите. Крайната им програма също буди недоволство. ", "date": "2018.01.13", "title": "Десетки хиляди на протест срещу австрийското правителство "}
{"url": "https://news.bg/world/nyama-reshenie-za-imeto-na-makedoniya.html", "text": "Няма решение по спора за името на Македония между властите в Скопие и Атина. Това заяви македонският външен министър Никола Димитров, цитиран от местни медии. Македонските власти обаче канят отново пратеника на ООН Матю Нимиц \"възможно най-скоро\" да помага в преговорите. Той трябва да пристигне следващата седмица, като вероятно това ще стане в сряда. Димитров отново отсече, че Македония не може да бъде само гръцка област. Припомняме, че двете страни сформираха работни групи, за да преговарят по името.Въпреки заявеното желание да се реши конфликтът, се очаква преговорите да бъдат трудни. Заради спора за името Атина блокира от години стремежа на Скопие към членство в НАТО и ЕС.", "date": "2018.01.13", "title": "Няма решение за името на Македония "}
