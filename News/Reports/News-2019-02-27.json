{"url": "https://news.bg/world/shvetsiya-zadarzha-ruski-shpionin.html", "text": "Шведската служба за национална сигурност е задържала в Стокхолм мъж, заподозрян, че е шпионирал за Русия, предаде Дойче веле.Смята се, че той се е занимавал с шпионска дейност поне от 2017 г. Вероятно е бил вербуван от агент на руското разузнаване, работещ под дипломатическо прикритие.Задържаният работи в Швеция, в сферата на високите технологии. Посочва се ,че оперира с информация, която представлява интерес за чуждите спецслужби.", "date": "2019.02.27", "title": "Швеция задържа руски шпионин"}
{"url": "https://news.bg/int-politics/indiya-ochakva-nezabavno-vrashtane-na-pilota-zaloven-v-pakistan.html", "text": "Ню Делхи очаква незабавното връщане на своя пилот, който попадна в пакистански плен и настоява да го третират в съответствие с нормите на Женевската конвенция, това е съобщено на временният посланик на Пакистан в Индия, който е призован в индийското министерство на външните работи, съобщава ТАСС.\"Индия твърдо се противопоставя на вулгарната демонстрация на Пакистан на ранен войник на индийските военновъздушни сили в нарушение на цялото международно хуманитарно право и Женевската конвенция. Индия очаква също така незабавното и безопасно завръщане \", заявиха от външното министерство.По-рано, пакистански медии публикуваха видеозапис, който според Исламабад показва разпита на пленник от индийските военновъздушни сили, след като самолетът му бе свален в пакистанското въздушно пространство.\"Аз съм командирът на отделението в Абхинандан, номерът ми е 27981. Аз съм настоящ пилот и моята религия е хиндуизъм\", казва мъжът.Очите му са завързани, на лицето му има кръв, той е облечен в летателен костюм.", "date": "2019.02.27", "title": "Индия очаква незабавно връщане на пилота, заловен в Пакистан"}
{"url": "https://news.bg/crime/nap-proveryava-benzinostantsiite-na-mareshki.html", "text": "Бензиностанциите на лидера на партия \"Воля\" и зам.-председател на Народното събрание Веселин Марешни са обект на проверка от данъчни инспектори. Това заяви по-рано днес шефът на НАП Галя Димитрова, която присъства на среща между полицаи, данъчни и митничари във връзка с усилията на държавата за борба със сивия сектор в сферата на горивата, пише bTV.По думите на Димитрова на този етап няма открити нарушения в обектите на Марешки.Тя посочи и че укритите данъци от бензиностанции, които са манипулирали данните си за миналата година, възлизат на 5 милиона и 300 хиляди лева.\"Ние осъществяваме денонощен мониторинг и на изход, и на вход в данъчните складове, в бензиностанциите. Там има много установени случаи от колеги, в които се манипулира нивомерната система, касовите апарати\", допълни шефът на приходната агенция.На въпрос дали в ценовата политиката на веригата бензиностанции може да има нередности, тя заяви, че съществуват търговски механизми, които позволяват горивата да се купуват по-евтино на едро.На срещата министърът на вътрешните работи Младен Маринов заяви, че към момента се проверяват 16 обекта. В хода на срещата не стана ясно кои обекти точно се инспектират от властите.Все пак Маринов посочи, че за проверяваните обекти има подадени сигнали, но без конкретика. \"Явно има напрежение в бранша, получаваме различни сигнали\", призна силовият министър.Началникът на междуведомствения координационен център за противодействие на контрабандата Петър Чергов обяви, че на срещата с участието на ръководители на областните дирекции на МВР, началници на сектор \"Икономическа полиция\", служители на ГДБОП и митниците, се е обсъждало създаването на национална карта на обектите, в които се извършва разпространение на горива.\"Въпреки задължението на търговците за подаване на информация към НАП и митниците, се оказа, че има такива, които успяват да заобикалят правилата\", констатира Чергов.Представителите на различните институции предоставиха данни за 2018 година - 13 спецоперации на територията на цялата страна, 141 проверени обекта, 247 установени нарушения, 3 досъдебни производства, 955 000 литра неотчетено, но продадено гориво, както и други 724 000 литра конфискувано гориво.", "date": "2019.02.27", "title": "НАП проверява бензиностанциите на Марешки"}
{"url": "https://news.bg/education/bez-it-sektora-nyama-inovatsii-ubeden-radev.html", "text": "Иновациите са отражение на нивото на национални амбиции за бъдещето и на важното взаимодействието между бизнеса държавните институции и образователните институции. Това заяви президентът Румен Радев на осмия конкурс за принос в развитието на информационните технологии, който се провежда под негов патронаж.Българският ИТ сектор се превръща във водещ в нашата икономика, докато до преди няколко години на него се гледаше като на модна тенденция, допълни Радев. Идеите, които генерира този сектор, са важни за нашето развитие по думите му, защото без него иновации на практика няма. IT секторът предоставя решение на проблема с липсата на работна ръка, убеден е Радев.Заедно с младите таланти IT секторът дава конкурентно предимство на нашия регион.Президентът връчи наградата на БАИТ за специален принос на създателя на образователната платформа с видео уроци \"Уча се\" Дарин Маджаров.Той е включен в класацията на \"Форбс\" за бъдещи лидери на България. \"Това е пример как няма предел за успеха, когато смелостта на идеите и упоритостта извират от благородна кауза. Тази благородна кауза е бъдещето на нашите деца\", каза още президентът.Дарин Маджаров обеща още усърдие за развитие на платформата, която цели да стимулира учениците и да ги обучи на ценности, които да ги изведат до успеха в България или в чужбина.\"Нека се почувстваме окрилени и обнадеждени от младите таланти\", заяви Огнян Траянов, председател на УС на Българската асоциация по информационни технологии.По думите му трудът на компаниите се осмисля от клиентите, а удовлетворението идва, когато животът и бизнесът се облекчат, прилагайки резултатите от положения труд за създаване на нови технологии.Част от стратегията за привличане на чуждестранни инвестиции у нас е логистичният парк в Бургас.Младежка награда за приноса си в развитие на електронните системи получи Енчо Шахънов, ученик в ТУЕС -София.В категорията образователна награда беше отличена Професионална гимназия по компютърно програмиране и иновации в град Бургас.Там се обучават специалисти в сферата на високотехнологичната индустрия, която допринася за развитие на икономиката.Министерството на туризма, журналисти и корпоративни проекти също бяха отличени на церемонията. Награда в категорията общинска администрация беше присъдена на община Варна.От своя страна евродепутатът Ева Майдел заяви, че България е световна марка за качество в сферата на информационните технологии.Според нея трябва да се възползваме от традициите и професионалистите ни в IT сферата и да развиваме икономиката ни в тази посока, за да си гарантираме дългосрочен растеж и висок жизнен стандарт.", "date": "2019.02.27", "title": "Без IT сектора няма иновации, убеден Радев"}
{"url": "https://news.bg/int-politics/mogerini-iska-diplomatsiya-mezhdu-indiya-i-pakistan-i-da-predotvratyat-eskalatsiya.html", "text": " Индия и Пакистан трябва да подновят дипломатическите си контакти и да предотвратят по-нататъшната ескалация на положението между страните. Това се посочва в изявление на ръководителя на дипломацията на ЕС Федерика Могерини, съобщава ТАСС.\"Надяваме се, че и двете страни ще проявят максимална сдържаност и няма да допуснат по-нататъшна ескалация на ситуацията\", коментира тя.Жизнено важно е да се подновят дипломатическите контакти на политическо ниво и да се предприемат спешни мерки от двете страни, допълва Могерини.Според нея, ситуацията \"може да доведе до сериозни и опасни последствия за двете страни и региона като цяло\".\"Европейският съюз ще поддържа контакти с двете страни и ще продължи да следи отблизо ситуацията\", обяснява ръководителят на дипломацията на ЕС.", "date": "2019.02.27", "title": "Могерини иска дипломация между Индия и Пакистан и да предотвратят ескалация"}
{"url": "https://news.bg/crime/zadarzhaha-chetirima-za-krazhba-na-akumulatori-v-targovishte.html", "text": "Четирима души от Търговище са задържани за кражба на 55 тона акумулаторни батерии от различни марки и с различна мощност, информира БНР, позовавайки се на МВР-Търговище.Задържаните са трима мъже на възраст от 29, 34 и 26 години и жена на 27 години.Акумулаторите били съхранявани като скрап в складово помещение на фирма в града.Престъплението е извършена за периода от 1 септември 2018 г. до 31 януари 2019 г. Кражбата е на стойност 80 000 лв.Тримата мъже са задържани за срок до 24 часа в Районното управление в Търговище.", "date": "2019.02.27", "title": "Задържаха четирима за кражба на акумулатори в Търговище"}
{"url": "https://news.bg/regions/stolichani-nedovolstvat-zaradi-premahnat-tramvay.html", "text": "Хората, които живеят в квартал \"Лозенец\" около булевард \"Арсеналски\" изразяват недоволството си заради премахнато трамвайното трасе на трамвай номер 6, съобщи bTV.Oбщината e направила алтернативен вариант за транспорт и пуска тролейбус по това трасе. Тролеят ще минава по булевард \"Фритьоф Нансен\".Хората, които живеят около булевард \"Фритьоф Нансен\" обаче са готови да излязат на голям протест през март.Една от организаторките на протеста заяви, че според нея тролеят ще задръсти движението на целия център и ще се образуват тапи. По думите на адвокат Ивайло Юруков, който представлява живущите на булеварда, вече е късно за протест, тъй като проектът е гласуван.Той отбеляза още, че е спазено изискването на закона за обществено обсъждане на проекта.Според него се предвижда се двупосочно движение, което ще затрудни трафика в квартала.Кметът на София Йорданка Фандъкова коментира пред bTV, че е запозната с притесненията на хората, които живеят на булевард \"Фритьоф Нансен\" и вече е организирала среща на зам.-кмета с част от живеещите там хора.По думите ѝ решението е да се запази еднопосочното движение, тролеят да минава по трасето до кино \"Одеон\", а като приключи строителството на метрото ще го удължим до Сточна гара\".Според Фандъкова този маршрут на тролея е предложен от жители на квартал \"Манастирски ливади\" и е обсъждан няколко години.Тя уточни, че тази линия ще свързва \"Манастирски ливади\", \"Гоце Делчев\" и \"Стрелбище\" с центъра и с трите линии на метрото.", "date": "2019.02.27", "title": "Столичани недоволстват заради премахнат трамвай "}
{"url": "https://news.bg/crime/zatvornik-zabravi-da-se-varne-sled-domashen-otpusk.html", "text": "28-годишен затворник от затвора в Пазарджик не се върна след определения му домашен отпуск, съобщиха от Областната дирекция на МВР в Кърджали.По тази причина мъжът бил обявен за общодържавно издирване.Вчера той бил открит от полицията в Кирково.При рутинна проверка в района на ГКПП \"Маказа\" и направена справка служителите на реда установили, че беглецът не се е завърнал от домашен отпуск в затвора и се издирва. Той бил задържан и предаден в сектор \"Арести\" в Кърджали.", "date": "2019.02.27", "title": "Затворник \"забрави\" да се върне след домашен отпуск"}
{"url": "https://news.bg/society/s-remontirano-staro-obshtezhitie-privlichat-shofyori-za-gradskiya-transport-v-sofiya.html", "text": "Едно от старите и недействащи общежития на автотранспорта в квартал \"Дружба\" в София ще бъде ремонтирано, така че в него да бъдат настанени хора от страната, които имат желание да работят в столичния авто или електротранспорт.Това заяви кметът на Столична община Йорданка Фандъкова във връзка с протеста на водачите в обществения транспорт, които настояват за наемането на повече хора, което да облекчи тяхната заетост и полагането на много извънреден труд. Отговорът на кметицата беше и във връзка с журналистически въпрос, свързан с това дали нощният транспорт в града ще бъде спрян.\"Става дума за четири етажна сграда. В момента се изчисляват необходимите средства. Нашите усилия са насочени към привличането на шофьори. Тогава няма да има толкова много извънреден труд и ще може да си позволим и по-редовен градски транспорт\", обясни Фандъкова, цитирана от БГНЕС.Все пак Фандъкова не пожела да даде конкретен отговор на въпрос дали София ще остане без нощен транспорт само 10 месеца и половина след неговото пускане. По нейно мнение нощните рейсове натоварват системата, но е необходимо да се запазят.Решение по този въпрос щяло да се вземе, след като се направят необходимите изчисления.Фандъкова също така подчерта всичките усилия на общината за подобряването на транспорта и мрежата за гражданите на София, както и подобряването на условията на труд на служителите в градската мобилност: до края на тази година 90% от автобусите ще бъдат нови; нови тролейбуси; нови трамвай, очакват се до края на годината 13 нови трамвая и други. \"При всички тези усилия и инвестиции не мога да позволя с краткосрочни политически цели нашите опоненти, различни политически сили - най-вече БСП, които се включиха активно в този период, да омаловажат работата и всъщност да объркват хората\", категорично заяви кметът.", "date": "2019.02.27", "title": "С ремонтирано старо общежитие привличат шофьори за градския транспорт в София"}
{"url": "https://news.bg/world/koen-nasoli-tramp-lazhetsat-rasistat-moshenikat-znaeshe-za-uikiliyks-i-rusnatsite.html", "text": "Президентът на САЩ Доналд Тръмп знаеше, че \"Уикилийкс\" има план да публикува хакнати имейли от Националния комитет на Демократическата партия.Това разкри Майкъл Коен, бивш адвокат на президента, по време на изслушване пред Комисията по надзор и реформа към Камарата на представителите, съобщават местни медии.Общо през тази седмица Коен ще се яви пред три комисии. Вчера той говори пред Комисията по разузнаване към Сената на САЩ при закрити врата.\"Тръмп знаеше предварително от съветника си Роджър Стоун, че \"Уикилийкс\" ще публикува имейли. През юли 2016 г., дни преди конвента на демократите, аз бях в офиса на господин Тръмп, когато секретарят му обяви, че Роджър Стоун е на телефона. Тръмп говори със Стоун по конферентния телефон. Господин Стоун заяви пред Тръмп, че сега е провел телефонен разговор с Джулиан Асандж и господин Асандж е казал пред господин Стоун, че до няколко дни ще имат огромно количество имейли, които ще навредят на кампанията на Хилари Клинтън. Господин Тръмп отговори, че ефектът \"няма ли да е чудесен\", обяви Коен пред комисията.Коен отбеляза, че американският лидер е бил наясно, че представители на предизборната му кампания, включително Доналд Тръмп-младши, Джаред Къшнър и бившия председател на кампанията Пол Манафорт, са провели срещи с руснаци, за да съберат мръсотии срещу Хилари Клинтън.\"Спомням си, че бях в стаята на господин Тръмп, вероятно в началото на юни 2016 г., когато се случи нещо странно. Доналд Тръмп-младши влезе в стаята и застана зад бюрото на баща си, което само по себе си е необичайно. Хората не отиват просто така зад бюрото на господин Тръмп, за да разговарят с него. Спомням си, че Доналд-младши се наклони към баща си и започна да говори с нисък глас, което аз можех да чуя много ясно, и той каза: \"Срещата е подготвена\". Спомням си, че господин Тръмп отговори: \"Оки, добре...дръж ме в течение\", разказа Коен и добави, че американският лидер често му е казвал, както и пред други хора, че синът му има най-лошата преценка от всички на света, а също така, че Доналд Тръмп-младши никога не организира срещи самостоятелно, особено без баща си.\"Срамувам се, че избрах да взема участие в укриването на незаконните действия на господин Тръмп вместо да послушам съвестта си. Срамувам се, защото знам господин Тръмп какъв е. Той е расист, той е мошеник\", каза той и добави: \"Днес аз съм тук, за да разкрия истината за господин Тръмп\".Майкъл Коен обяви, че Тръмп лъже за преговорите с Москва за строителството на \"Тръмп тауър\".\"Излъгах пред Конгреса относно кога господин Тръмп е прекратил преговорите за проекта \"Москва тауър\" в Русия. Аз казах, че преговорите са прекратени през януари 2016 г. Това беше лъжа - нашите преговори продължиха месеци по-късно по време на кампанията\", продължи той свидетелските си показания пред Комисията по надзор.Тръмп твърди, че не е бил замесен в преговорите по време на кампанията. Това е лъжа. Тръмп знаеше и насочваше преговорите по време на кампанията, лъжеше за това. Той лъжеше, защото никога не е очаквал, че ще спечели изборите. Той лъжеше също така, защото щеше да направи стотици милиони долари от проекта, атакува Майкъл Коен и поясни, че американският лидер е поискал от него да излъже.\"Господин Тръмп е расист. Страната е виждала господин Тръмп да се събира със супремасисти и фанатици. Чували сте го да нарича , обвини Коен.От думите на адвоката стана ясно, че Тръмп веднъж му е казал, че чернокожите никога няма да гласуват за него, защото са много глупави.По време на частни срещи той е още по-лош. Веднъж той ме попита дали мога да посоча държава, която е управлявана от чернокож и не е \"помийна яма\". Това се случи, когато Барак Обама беше президент на САЩ, разказа още Коен пред Конгреса.", "date": "2019.02.27", "title": "Коен насоли Тръмп: Лъжецът, расистът, мошеникът знаеше за „Уикилийкс” и руснаците"}
{"url": "https://news.bg/int-politics/makron-blokira-zabavyaneto-na-brekzit-osven-ako-nyama-nov-izbor-ot-britaniya.html", "text": "Еманюел Макрон предупреди, че Франция ще блокира забавянето на Брекзит, ако Великобритания няма \"нов избор\", след като испанският премиер заяви, че просто отлагане на крайния срок няма да бъде \"разумно или желателно\", съобщава \"Гардиън\".И двамата лидери изразяват неодобрението си за предложението на Тереза ​​Май за последната молба за двумесечно удължаване, ако сделката отново бъде отхвърлена.Френският президент обясни, че трябва да има ясна цел за да се отложи излизането на Обединеното кралство от ЕС, в коментари, които неизбежно ще предизвикват междупартийни притеснения сред онези, които искат да не приемат никакво споразумение.\"Ние бихме подкрепили искане за удължаване само ако това беше оправдано от нов избор на британците. Но по никакъв начин не бихме приели удължаване без ясна цел\", коментира Макрон на съвместна пресконференция, проведена с германския канцлер Ангела Меркел.Меркел използва по-компромисен тон. \"Ние сме напълно съгласни и говорих с Тереза ​​, споразумението за излизане е валидно. Ако Великобритания се нуждае от повече време, ние няма да й се противопоставим, но, разбира се, търсим организиран изход. Съжаляваме за тази стъпка, но това е реалност и сега трябва да намерим добро решение\", обясни Меркел.Испанският премиер Педро Санчес коментира пред парламента в Мадрид, че ще има условия за удължаване на срока за преговори по член 50.Мей предложи Обединеното кралство да поиска кратък двумесечен срок за по-нататъшни преговори, ако парламентът не ратифицира споразумението за Брекзит до 13 март.Санчес, който е изправен пред избори в края на април, заяви, че би искал да бъде ясно, няма перспектива ЕС да се смекчи с ограничение във времето за отхвърляне на ирландския механизъм за подкрепа или едностранно напускане, ако правителството иска да напусне общата митническа територия, която предвижда да се избегне твърда граница на острова.\"Позицията на Испания, както аз предадох на премиера Тереза ​​Мей в различни телефонни разговори, е една и съща: не е възможно временно да се ограничи или да се позволи едностранно излизане\", обяснява Санчес.\"Поради естеството си като механизъм за сигурност не е възможно да се определи срок за него. Не става въпрос само за солидарност с един от нашите партньори, Ирландия, но и за запазване на мира, постигнат в Северна Ирландия преди десетилетия.\"Санчес, който в един момент заплаши да наложи вето на споразумението за Брекзит, освен ако Великобритания не даде уверения за Гибралтар: \"Не може да се изключи, че британският премиер поиска удължаване на член 50 от ЕС, както каза вчера\".\"Искам да изясня пред тази възможна позиция на британското правителство, че въпреки че Испания няма да се противопостави на отстъпката за евентуално разширяване, тя трябва да има определена перспектива за разрешаване. Удължаването на несигурността чрез отлагане на сроковете не е разумна, нито желана алтернатива\", допълва испанският премиер.Удължаването на член 50 изисква единодушна подкрепа на всички 27 държавни и правителствени ръководители. Докато всички лидери биха били подложени на натиск да одобрят искане от страна на Обединеното кралство, независимо от продължителността, много лидери биха предпочели по-дълъг срок, ако няма ясна перспектива за сключване на сделка през парламента през следващите месеци.В Брюксел се води дебат за това как най-добре да се отговори на очакваното искане, като някои висши служители харесват идеята за удължаване на срока до 21 месеца, за да може Обединеното кралство да развие напълно своите планове за бъдещето.Такова продължително забавяне обаче не се харесва на други. Координаторът на Европейския парламент в Брюксел, Ги Верхофстад коментира, че \"ако парламентът на Обединеното кралство отхвърли сделката, Тереза ​​Мей ще иска да удължи преговорния период. По мое твърдо мнение, ако това се случи, това никога не може да е повече от няколко месеца, за да може да се намери междупартийно мнозинство. Но със сигурност не 21 месеца!\"\"Съюзът е заложник на Брекзит вече твърде дълго. Обединеното кралство получи почти две години, за да реши, сега е време да реши: сделка, без сделка или остава. За Съюза е крайно време да изразходва енергията си за по-положителни проекти и за дълбоките реформи, от които Европа отчаяно се нуждае\", допълва той.Санчес заяви, че неговият кабинет ще използва кралски указ този петък за въвеждане на законодателство, което да \"се справи с всички последици от Брекзит без сделка\". Законодателството ще бъде преставено пред парламента за одобрение в рамките на 30 дни.Междувременно главният преговарящ на ЕС Мишел Барние заяви, че смята, че може да \"спаси\" сделката. \"Не е точно да се каже, че не е най-вероятният сценарий. Възможно е.\"Понастоящем преговарящите от ЕС и Великобритания изготвят протокол за предпазния механизъм.Има сериозни съмнения в Брюксел, че гаранциите, които ще бъдат предложени, могат да убедят достатъчно депутати да подкрепят споразумението. Неотдавна лидерите на ЕС помолиха Мей да се ангажира с Джереми Корбин в предложението му за подкрепата на лейбъристите зад сделката в замяна на митнически съюз с блока.\"Този договор не може да бъде предоговарян, не може да бъде отворен отново\", каза Барние. \"Но освен това имаме и друг документ, който е политическата декларация, която е много прецизна и определя правилата на играта за бъдещото ни партньорство - това е най-важното, какво партньорство за търговия, риболов, транспорт, университет, изследвания, еразъм, вътрешна сигурност, външна политика, отбрана. Това може да се подобри.\"\"Ако британците искат утре сутринта да бъдат по-амбициозни и да не се спрат на споразумение за свободна търговия, а вместо това да има митнически съюз, или дори повече, ние сме готови да предоговорим тези отношения\", коментира Барние.", "date": "2019.02.27", "title": "Макрон блокира забавянето на Брекзит, освен ако няма \"нов избор\" от Британия"}
{"url": "https://news.bg/society/bear-grils-saznatelno-narushil-pravilata-v-rila-ubeden-neno-dimov.html", "text": "Световноизвестният изследовател и експерт по оцеляване Беър Грилс умишлено е нарушил правилата в Рила. Това заяви пред bTV министърът на околната среда и водите Нено Димов.По думите на екоминистъра в шоута Грилс сам казвал, че е забавен, защото нарушавал всички правила, което освидетелствало, че действията му са съзнателни.\"През август миналата година едни деца танцуваха български народен танц в едно от езерата и тогава реакцията беше точно обратната. Паркът е постъпил правилно и тогава и сега, като е санкционирал\", прецени Димов.Той е изненадан от общественото мнение - когато български деца играели български танц в езерото, хората били агресивни; когато обаче същото правил чужденец, хората били готови да простят.Димов беше ясен - отговорност за , ще носи българската фирма, която е организирала продукцията. На фирмата вече са връчени наказателни постановления заради три нарушения - палене на огън, умъртвяване на животни и плуване в Каракашево езеро.\"Там ще бъде предвидена и санкцията - до 10 хиляди лева. Самият г-н Грилс, ако бъде открит на негов адрес, ще бъде поканен в качеството му на физическо лице, което е извършило нарушение. Предполагам, че това ще бъде доста сложна операция за парка\", допълни министърът.От думите му стана ясно още, че с екипа на Грилс е имало трима души от Национален парк \"Рила\", които да следят по време на снимките. Било обаче невъзможно същите да бъдат с ентусиаста по 24 часа.\"В момента не искат да дадат изявления, защото съм разпоредил вътрешна проверка на независимия инспекторат и докато тя тече е нормално да не бъдат давани изявления. Предполагам, че след това ще бъде коментирано и от тях\", допълни Димов.Той също така посочи, че няма нищо лошо в това, че за нарушението е станало ясно по сигнал на граждани. Той допълни, че през 2018 г. са извършени над 20 хил. проверки, от тях над 7 500 по сигнали на граждани, а около 2 000 са завършили със санкции.", "date": "2019.02.27", "title": "Беър Грилс съзнателно нарушил правилата в Рила, убеден Нено Димов"}
{"url": "https://news.bg/world/frantsiya-byasna-sled-reshenie-na-holandskite-vlasti-da-kupyat-dyal-ot-air-france-klm.html", "text": "Франция е бясна след решение на холандското правителство да закупи дял от самолетната компания Air France-KLM, пише \"Гардиън\".Холандия се сдоби с близо 13% от акциите на Air France-KLM, което принуди правителството на Франция да обвини Хага, че действа като \"неприятелски\" корпоративен рейдър.Малкият дипломатически спор изглежда започна да се гради, след като холандският финансов министър съобщи, че Холандия е похарчила 680 милиона евро за 12,7% от акциите на компанията, създадена през 2014 г. след сливането на двата превозвача.Холандия обяви, че се подготвя да увеличи дела си до 14%, за да си гарантира, че защитава интересите си в компанията. Франция в момента държи също 14%.\"Купуването на този дял ни гарантира, че имаме място на масата\", каза холандският финансов министър Вопке Хукстра и намекна, че Хага желае да има по-голямо влияние над холандските икономически интереси и пазара на труда.Френски представители коментираха, че са обезпокоени, тъй като не са били информирани предварително от Холандия за плановете им.Според френски източник изненадващият ход е изключително вреден за Air France-KLM във финансово отношение. Източникът не каза дали френската държава ще увеличи дяловото си участие в отговор на действията на Холандия, но Париж ще се допита до органа, който контролира финансовите пазари в страната.Днес акциите на Air France-KLM паднаха с близо 10% след разкриването на инвестицията на Холандия.", "date": "2019.02.27", "title": "Франция бясна след решение на холандските власти да купят дял от Air France-KLM"}
{"url": "https://news.bg/int-politics/guaydo-otiva-v-braziliya.html", "text": "Хуан Гуайдо отива в Бразилия за среща с бразилския президент Жаир Болсонару и други държавни служители, съобщава \"Ройтерс\".Посещението му в Бразилия е съобщено от вестник \"Ел Национал\", който пише, че Гуайдо ще посети няколко латиноамерикански държави, за да обсъди кризата в неговата страна. Бразилия и много други страни са го признали за временен президент на Венецуела, засилвайки натиска върху президента Николас Мадуро.Гуайдо, който има забрана да напуска страната от Върховния съд на Венецуела, пристигна на 22 февруари в колумбийския граничен град Кукута, където се намира разпределителният център за хуманитарна помощ за хората в Боливарската република.В понеделник, след като присъства на среща на  в Богота, той обяви, че ще се върне във Венецуела тази седмица.П0-рано, Мадуро обяви в интервю за американската ABC News, че  в южноамериканската страна в опит да \"оправдаят\" военна намеса., ако се върне в страната от посещението си в Колумбия, намекна също така Мадуро. в Пуерто Рико и Колумбия, подготвя военна интервенция за сваляне на президента, предупреди секретарят на Съвета за сигурност на Русия., целта е да се замразят активи на президента Мадуро и приближени до него и така ще се окаже допълнителен натиск върху властта в Каракас.", "date": "2019.02.27", "title": "Гуайдо отива в Бразилия"}
{"url": "https://news.bg/crime/sblasakat-kreditori-sreshtu-neredovni-dlazhnitsi-premina-na-parlamentarno-nivo.html", "text": "Депутатите от правната комисия в Народното събрание припознаха разработения от омбудсмана Мая Манолова проект за промени в Гражданско процесуалния кодекс (ГПК). По този начин те откриха процедура по разглеждането на тези промени и евентуалното им приемане от парламента.По време на заседанието на комисията нейният председател Данаил Кирилов и депутатът от ДПС Йордан Цонев подчертаха, че в хода на парламентарните процедури - гласуване на първо и второ четене на промените и в парламентарните комисии, и в пленарна зала - всички отделни текстове на предложените от омбудсмана изменения в ГПК ще бъдат обсъждани, допълвани и при необходимост коригирани. В хода на тези предстоящи дебати ще се вземат предвид както правните основания на предложените промени, така и икономическата целесъобразност и ефект от тяхното прилагане.Причината за разработваните от омбудсмана изменения в ГПК и внасянето им в НС е едно писмо на Европейската комисия от януари 2018 година. С него България е уведомена, че в законите ѝ, третиращи събирането на вземанията, не се осигурява достатъчна защита на потребителите срещу неравностойни клаузи в договорите им с техните кредитори. Поради това ЕК дава двумесечен срок на България да предприеме действия за отстраняване на тези нормативни недостатъци.По този начин ЕК открива наказателна процедура срещу страната ни, при която, ако България в двумесечен срок не предприеме удовлетворителни за ЕК действия по отстраняване на констатираните недостатъци, ще последват санкции за страната ни.На заседанието на Комисията по правни въпроси днес имаше представители на почти всички заинтересовани страни от предложените от Манолова промени в ГПК. Участва заместник-министърът на правосъдието Десислава Ахладова, държавният експерт в дирекция \"Съвет по Законодателството\" Даниела Вълчева и главният експерт в дирекция \"Техническа хармонизация и политика за потребителите\" към Министерството на икономиката Людмила Пеовска. От Софийски градски съд присъстваха съдия Албена Ботева, съдия Валерия Драгоева, съдия Георги Чехларов. В заседанието на комисията участваха още адвокатите Валя Гигова, Десислава Филипова и Веска Волева, които са представители на сдруженията на потърпевшите от частни съдебни изпълнители и кредиторите, както и Манолова с нейния екип.\"Съществува дисбаланс между интересите на икономически силните субекти - монополни дружества, фирми за бързи кредити, събирачи на дългове и банки, от една страна - и българските граждани в качеството им на потребители, от друга страна. Привилегиите на силните субекти се изразяват в облекчената процедура, по която те събират своите за вземания. Тя не дава възможност на съда да следи служебно за неравноправни клаузи в договорите. В особено привилегировано положение са банките, които въз основа на едностранно изявление - представяне на извлечение от сметки - освен че могат автоматично да осъдят длъжника, получават и правото да запорират и разпродават неговите активи. Длъжникът, разбира се, може да възрази, но тъй като възражението не спира изпълнението срещу неговите активи, има случай, в които се оказва, че гражданинът не дължи цялата сума или въобще не я дължи, но междувременно неговото имущество е разпродадено\", заяви Мая Манолова.Омбудсманът посочи, че разработеният от институцията, която представлява, проект за промени в ГПК предлага 4-степенна защита на длъжниците.Според Манолова измененията ще дадат възможност на съда да следи за наличието на неравноправни клаузи в договорите. \"Всички монополни дружества, кредитори и събирачи на вземания ще са длъжни да предоставят на съда своите договори с потребителите, срещу които искат да открият процедура за по-бързо събиране на вземанията си, както и общите условия към тях. Тези промени засягат чл. 410 и чл. 417 от ГПК. Предоставянето на тази документация ще позволи на съда да прецени дали в договорите има неравноправни клаузи и въз основа на това да реши дали да удовлетвори искането за бързо събиране на вземанията. След това предлагаме гражданинът да може да възрази и да обжалва заповедта за принудително изпълнение във всеки един момент на развитието на изпълнителния процес. Предлагаме също така гражданинът да може с възражението си срещу принудителното изпълнение да го спре и да отиде на исков процес\", обясни Манолова. Тя допълни, че промените ще удължат сроковете, в които гражданите ще могат да реагират срещу претенциите от две седмици на един месец.Както омбудсманът, така и зам.-министърът на правосъдието Десислава Ахладова казаха, че основното разминаване между предложените от Манолова промени в ГПК и тези, които се разработват от правосъдното ведомство, се различават най-вече по отношение на спирането на бързото производство по чл. 417 от ГПК.\"Ние смятаме, че и при разглеждане на жалбите срещу бързото изпълнение трябва да се следи за неравноправни клаузи. Подкрепяме искането за удължаване на сроковете за обжалване. Не смятаме обаче, че едно възражение срещу една процедура по бързото събиране на вземанията е уместно. Това противоречи на философията на заповедното производство. Не смятаме, че всяко едно подадено възражение трябва да спира изпълнението. Ако това се допусне, резултатът ще натовари длъжниците със допълнителни разноски, защото кредиторите масово ще започнат да водят дела по силата на исковото производство. А при него държавните такси са два пъти по-високи от тези при заповедното\", обясни Ахладова.Съдия Албена Ботева обърна внимание, че за да изпълни едни ангажименти за контрол за неравноправни клаузи в договорите за кредит, по които има започнато производство за бързо изпълнение, съдът трябва да разполага с ефективни законови инструменти за това. Според нея този нов ангажимент ще натовари допълнително съдилищата.Адвокат Веска Волева подробно разви старата си теза, че банките трябва да бъдат лишени от правото за бързо събиране на вземанията, което сега им се дава по смисъла на чл. 417 от ГПК.Адвокат Валя Гигова от своя страна заяви, че съдът наистина трябва да започне да следи за неравноправни клаузи при производствата за бързо събиране на вземания и дори каза, че този ангажимент на съда трябва да се разпростре и върху общия рисков процес, а не само върху заповедното производство. Тя обаче не несъгласна заповедното производство да се спира с една жалба на длъжника.Както вече стана ясно, конкретните текстове на промените в ГПК ще бъдат оформени след дебати в парламентарните комисии и в пленарна зала. Още от сега обаче се оформят две важни противоречия.Едното е свързано с автоматичното спирането на съдебното изпълнение срещу длъжника само при подаване на възражение от негова страна. Има и гласове, които предлагат частните кредитори и по специално банките да бъдат изцяло лишени от възможността бързо да си събират вземанията по реда на чл. 417 от ГПК. Срещу такива промени банките са абсолютно против, защотот ако бъдат лишена от подобна възможност, това застрашава интересите на техните вложители. Тази позиция на банките е подкрепена от . С това решение КС отхвърля искането на тогавашния омбудсман Константин Пенчев банките да бъдат лишени от правомощията за бързо събиране на вземанията, които им дава чл. 417 на ГПК. След като КС вече веднъж се е произнесъл по този казус, не е ясно защо провомощията на кредиторите и по-специално на банките отново се поставят на дневен ред. Още повече, че икономическата конюнктура не се променила в посока, която да е по-благоприятна за банките, а напротив - през последните няколко години се появиха ред международни регулации, задължаващи банките да положат допълнителни усилия за събиране на проблемните си вземания, които се оценяват като най-голямата заплаха за тяхната стабилност. Едно орязване на законовите права на банките бързо да събират вземанията си автоматично ще доведе до увеличаване на рисковете в тяхната работа, а от там и до увеличаване на рисковите надбавки по новите заеми.Второто противоречие е свързано с философията на предлаганите промени. Омбудсманът твърди, че измененията в ГПК защитават гражданите. А дали е така?Текстовете в ГПК от чл. 410 до чл. 420 включително, засягат не само гражданите, но и фирмите - длъжници. Това означава, че всички изменения в тях ще облагодетелстват не само гражданите, които могат и да не разполагат с достатъчно възможности за защита, но и търговските дружества, които по презумпция имат всички финансови и правни инструменти да водят равноправен съдебен спор със своите кредитори. Ако това е така, освен представените мотиви за загриженост за гражданите, изплуват и едни други, които са свързани с инересите на определени корпоративни групи - мотитви, които са много далеч от морала и добрите практики. Тук трябва да се обърне внимание и на факта, че правата на гражданите от неравноправни клаузи в договорите за заеми вече са защитени в Закона за потребителския кредит и в Закона за жилищни кредити за потребители. Нарушаването на тези клаузи правят договорите невалидни и длъжникът по тях трябва да върне само получените средства без лихви, таски и комисионни. Въпреки това кредиторите не са против да предостаят на съдилищата договорите за кредит и общите услвия към тях, за да има съдебен контрол при призводството по бързо събиране на вземания.Какво предстои? Народните представители ще имат нелеката задача да се ориентират в целия този лабиринт от аргументи и интереси и да вземат най-правилното решение, но не от позиция на политическия интерес, а от позиция на интереса на държавата.", "date": "2019.02.27", "title": "Сблъсъкът кредитори срещу нередовни длъжници премина на парламентарно ниво"}
{"url": "https://news.bg/int-politics/rumanskata-kampaniya-sreshtu-laura-kyoveshi-avtogol.html", "text": "Срокът за създаването на Европейска прокуратура беше уточнен от самото начало. Новата институция трябва да започне своята работа до края на 2020 година. Основната ѝ цел - да разследва случаите на корупция, пране на пари и измамите с европейските фондове.През април 2017 година 16 страни-членки на ЕС, в това число и Румъния, се споразумяха да създадат Европейска прокуратура. Междувременно в проекта се включиха 22 от общо 28-те страни-членки.Трима кандидати се класираха за последния кръг от избора на Европейски главен прокурор. Независимата експертна комисия предложи на Европейския парламент бившата антикорупционна прокурорка на Румъния . Тези дни трябва да бъде взето окончателното решение.Лаура Кьовеши - трън в очите на официален Букурещ Както бързо стана ясно, бившата ръководителка на румънската антикорупционна агенция е трън в очите не само на социаллибералното правителство в Букурещ. След фронталната атака от страна на управляващата партия и нейния псевдолиберален младши партньор и България се обяви против кандидатурата на Кьовеши. Представители на дипломатическите кръгове в Брюксел съобщават, че в Комитета на постоянните представители на държавите-членки на ЕС срещу кандидатурата на Лаура Кьовеши е гласувала не само румънската посланичка в общността, а и нейният български колега. България, също както и Румъния, има хронични проблеми с ширещата се корупция. След присъединяването им към ЕС и двете страни бяха подложени на строг мониторинг.Лаура Кьовеши е популярна и в БългарияСлед посещението ѝ в София преди две години Лаура Кьовеши стана доста популярна и в България. Голяма част от българите виждат в нейно лице водеща фигура в борбата срещу корупцията. В същото време срещу нея се води агитация в интернет - предимно с твърдението, че била \"американски проект\". Премиерът Бойко Борисов на няколко пъти е критикувал Кьовеши. България нямала нужда от \"румънски модел\" и било по-добре да се ориентира по Германия и някои други държави.Комисията по граждански свободи, правосъдие и вътрешни работи и Комисията за контрол на бюджета изслушаха тримата кандидати за поста европейски главен прокурор. Лаура Кьовеши излезе първа в гласуванията и на двете комисии. Клеветническата кампания на румънското правителство и съшитото с бели конци съдебно обвинение срещу нея не можаха да намалят шансовете ѝ. Стана дори тъкмо обратното. Кампанията на Букурещ срещу собствената му кандидатка е ясен сигнал за това, че тя си е свършила твърде добре работата в румънската антикорупционна агенция.Автогол на румънското правителство?Поддръжниците на кандидатурата на Кьовеши във всички фракции на Европарламента стават все повече. За избора на европейски главен прокурор е необходимо мнозинство от две трети. Без значение дали Лаура Кьовеши ще спечели избора или не, още отсега стана ясно нещо друго: румънското социаллиберално правителство си вкара автогол тъкмо по времето на собственото си председателство в ЕС.Отдавна вече се спекулира по това, че е възможно двата коалиционни партньора в румънския кабинет да бъдат изключени от съответните им партийни фракции в Европарламента. Постоянната им битка срещу независимото правосъдие и правовата държавност навярно ще накарат някои европейски политици да се задействат - ако не за друго, то заради собствения им имидж в навечерието на европейските избори.", "date": "2019.02.27", "title": "Румънската кампания срещу Лаура Кьовеши - автогол?"}
{"url": "https://news.bg/tourism/knsb-protsedurni-neureditsi-zastrashavat-turisticheskiya-sezon-po-chernomorieto.html", "text": "Утежнената процедура за концесиониране на морските плажове, заложена в Закона за концесиите, може да повлияе негативно върху българския туризъм и да застраши хиляди работни места, предупреждават от КНСБ.С оглед на тези рискове, Конфедерацията на независимите синдикати в България и Синдикатът на туризма призовават процедурата да става по Закона за устройството на Черноморското крайбрежие.\"Настояваме да не се правят прибързани и необмислени стъпки, които ще изправят летния сезон, а и целия туристически сектор, пред хаос и отлив на туристи, защото над 360 000 души, заети в този сектор, разчитат на него за прехраната си.\" - посочват синдикалистите.Според тях новата процедура, която е свързана с много повече разходи за бизнеса, ще повлияе върху заплатите в сектора, които въпреки повишението си през последните години все още са сред най-ниските в Европа.\"Подкрепяме предложението да се върне старият законов ред, който предвиждаше възлагането на концесиите да става с решение на Министерския съвет, а не с еднолично решение на министъра на туризма, както предвижда Закона за концесиите. Считаме, че предложеното решение ще помогне за по-голяма прозрачност и обществен контрол върху сектора, което ще помогне за привличането както на туристи, така и на кандидати за работа в туризма. Поради спирането от съда на \"Наредба за мониторинга, управлението и контрола на концесиите\" не е ясно как ще се процедира при управлението и контрола на концесионните договори.\" - се казва в становището на синдикатите.Има риск реално да се увеличи броят на неохраняемите плажове поради невъзможност на бизнеса да участва в тези концесии, което ще прехвърли върху държавата и общините грижите за водно спасяване, медицинско обслужване, почистване и др.Тъй като казусът поставя пред много неизвестни предприемачите и курортите, синдикалистите смятат, че ще бъдат отблъснати големи туроператори и инвеститори.\"КНСБ винаги е подкрепяла българския туризъм в усилията му да представя България като разпознаваема, привлекателна и търсена дестинация. Това обаче е немислимо без професионализма и усилията на кадрите, които работят в туризма. КНСБ ще подкрепи всяко решение, което би подобрило възнагражденията и условията на труд на хилядите заети в туризма, които с труда си подобряват имиджа на страната ни като една от най-търсените дестинации.\" - подчертават от организацията.От конфедерацията са обезпокоени заради забавянето на някои концесионни договори на големи курорти вследствие на процедурните усложнения и предупреждават, че това поставя пред заплаха туристическия сезон, носи риск за работните места на хиляди работници.\"При тази ситуация синдикатът е изправен пред невъзможността да води преговори по КТД и за увеличаване на работната заплата. Затова КНСБ настоява за бързо решение, което да отчита интересите на хилядите заети в дружествата.\" - казват в заключение от организацията.", "date": "2019.02.27", "title": "КНСБ: Процедурни неуредици застрашават туристическия сезон по Черноморието"}
{"url": "https://news.bg/int-politics/rusiya-iska-ot-oon-rezolyutsiya-za-spazvane-na-konventsiite-za-narkotitsi.html", "text": "Русия се стреми към проекторезолюция на редовната сесия на Комисията на ООН по наркотичните вещества в подкрепа на дейността на Международния съвет за контрол на наркотиците.Иска да се спазят изцяло законово обвързващите разпоредби на конвенциите за борба с наркотиците, съобщава постоянният представител на Русия в международните организации във Виена, Михаил Улянов, съобщава ТАСС.62-та сесия на Комисията на ООН по наркотичните вещества ще се проведе в офиса на ООН във Виена от 14 до 22 март. Форумът организира и министерски сегмент по повод 10-годишнината от приемането на Политическата декларация и Плана за действие по контрол на наркотиците през 2009 г., по време на които ще бъдат обобщени резултатите от международното сътрудничество в областта на борбата с наркотиците и ще бъдат определени по-нататъшни действия.Основният акцент за Русия на тези събития в средата на март ще е върху необходимостта да се запази единството на целите и пълното спазване на правно обвързващите разпоредби на конвенциите за борба с наркотиците.\"В този контекст ние предложихме проект за резолюция в подкрепа на Международния съвет за контрол на наркотиците, който в съответствие с конвенциите следи за спазването на тези международни споразумения. И ние бихме искали да постигнем приемането на резолюция в подкрепа на дейността на този орган в съответствие с неговия мандат\", обяснява Улянов.\"Проектът ще бъде обект на активни дискусии. Сред неговите съавтори ще бъде определен брой страни. Това е неразделна част от усилията ни да осигурим нормите на международното право в областта на контрола на наркотиците\", заявява дипломатът.Улянов подчертава, че сегашната ситуация в областта на международното сътрудничество в борбата с наркотиците преминава през критичен и труден етап. Това се дължи на нарастващата честота на нарушения на правно обвързващите разпоредби на трите конвенции на ООН за борба с наркотиците.\"Решението на Канада да легализира марихуаната миналата година отвори кутията на Пандора и е лош пример за някои други страни, които също са склонни към легализиране на наркотици\", допълва той.Според постоянния представител, по време на работата по проекта за декларация на министрите става ясно, че някои нарко-либерални страни, които или нарушават конвенции, или планират да нарушават, се опитват да размиват единството на целите, което винаги е било в основата на международното сътрудничество в контрола на наркотиците.Като пример, Улянов посочва, че тези страни силно се противопоставят на консенсуса, че целта на всички дейности е да се изгради общество без злоупотреба с наркотици.\"По същество те водят до опит за злоупотреба с правилото на консенсуса, премахване на съгласуваните основни принципи от проекта и водене на въпроса към третирането на наркотиците като норма на живота\", обяснява той.Международният съвет за контрол на наркотиците (INCB) е независим, квазисъдебен орган на ООН за контрол на прилагането на международните договори за контрол на наркотиците.Състои се от 13 члена, избрани от Икономическия и социален съвет на ООН, които служат в лично качество, а не като държавни представители.", "date": "2019.02.27", "title": "Русия иска от ООН резолюция за спазване на конвенциите за наркотици"}
{"url": "https://news.bg/health/nzok-iska-otdelen-fond-za-lechenie-na-redki-bolesti.html", "text": "Националната здравноосигурителна каса иска отделен фонд за лечение на редките заболявания, тъй като се наблюдава ръст на броя на болните с подобни заболявания. Това стана ясно след като парламентът прие годишен отчет за дейността на касата за 2017 г. Той бе гласуван от 96 народни представители, от които 91 бяха \"за\", а петима се въздържаха.В доклада на Комисията по здравеопазване се посочва, че през 2017 г. се отчита по-стриктно изпълнение на клиничните пътеки, подобряване качеството на медицинската дейност и на работата при воденето на документацията и организацията в лечебните заведения.Като траен показател се очертава нарастването на разходите за лекарствени продукти. Отчита се и нарастване на броя на здравноосигурените лица, обърнали се към системата.В доклада се отбелязва, че се наблюдава се ръст и на броя на болните с редки заболявания. В тази връзка се посочва необходимост от създаване на специален /държавен/ фонд, който да подпомага финансирането на редките болести. Kато предимство е изтъкнато стимулирането на медицинските специалисти към предписване на генерични лекарствени продукти чрез образователни програми за предимствата на генеричната политика.При дебатите Нигяр Джафер от ДПС запита какво става със здравноосигурителния модел, който министърът на здравеопазването Кирил Ананиев обеща да представи. По думите му проблемите в здравеопазването се задълбочават и е необходим сериозен дебат.Според Павел Шопов от Обединените патриоти НЗОК трябва да премине към Министерството на здравеопазването.Зам.-министърът на здравеопазването Жени Начева заяви, че се работи и за преодоляване на проблема с недостига на общопрактикуващи лекари, както и за проследяване на качеството на лечението.\"В областта на лекарствата - от 2017 г. започва ръст на разходите за редки заболявания и онкологично лечение.\", посочи Начева.По думите ѝ са преодолени натрупаните просрочия, като през настоящата и следващата година те ще бъдат елиминирани напълно. Зам.-министърът увери, че няма отказ за лечение на нито един пациент в чужбина.Тя отбеляза, че се развива и информационната система на касата, която ще бъде част от Националната здравна информационна система.\"Въведен е механизмът за ежедневно отчитане от страна на изпълнителите на медицинска помощ\", допълни още тя.", "date": "2019.02.27", "title": "НЗОК иска отделен фонд за лечение на редки болести"}
{"url": "https://news.bg/int-politics/erdogan-prie-dzhared-kashnar-v-ankara.html", "text": "Турският президент Реджеп Ердоган прие в Анкара старшият съветник и зет на президента на САЩ Доналд Тръмп, Джаред Къшнър, съобщава президентството на Турция, цитирано от ТАСС.Не се съобщават подробностите за техните преговори. Ердоган обяви намерението си да обсъди с Къшнър въпроси за търговско и икономическо сътрудничество.По-рано тази седмица съветникът на Тръмп се срещна с лидери на ОАЕ и Оман и обсъди с тях подробностите на плана за Близкия изток, включително усилията на американската администрация за разрешаване на израелско-палестинския конфликт.", "date": "2019.02.27", "title": "Ердоган прие Джаред Къшнър в Анкара"}
{"url": "https://news.bg/int-politics/nay-malko-17-dushi-zaginaha-pri-vzriv-v-mali.html", "text": "Най-малко 17 души са загинали при взрив в Мали, съобщиха световните медии, позовавайки се на местните власти.По информация на властите, инцидентът станал в неголемия град на Дианкибо, който е в центъра на африканската държава Мали. Отбелязва се, че взривът е от \"устройство, закрепено към тялото на мъж, който вече бил застрелян\".\"Тялото се взривило, а 17 души са загинали\", информират от службите за сигурност.Със своите 1 240 000 km² Мали е една от най-големите държави в Африка и е на 24-то място в света по площ. Страната няма излаз на море. Общата дължина на границите е 7 243 km. Столица на Мали е град Бамако.Мали се счита за наследница на Малийската империя, но до 1960 г. е била позната като Френски Судан. Според организацията Freedom House страната е сред най-демократичните в Африка и се предоставя голяма свобода на медиите.Припомняме,  Това е 19-тия контингент от 2013 г. насам с наши специалисти. Те участват в Мисията на Европейския съюз за обучение на силите за сигурност на Мали. на личния състав на щаба на операцията, базиран в столицата Бамако. Продължителността на мисията е 4 месеца, а смяната на екипите става на ротационен принцип.", "date": "2019.02.27", "title": "Най-малко 17 души загинаха при взрив в Мали"}
{"url": "https://news.bg/regions/tryabvat-pari-za-svlachishteto-do-asenovata-krepost-darzhavata-se-oslushva.html", "text": "Община Асеновград отново поиска да бъдат отпуснати средства за финансиране на дейностите по укрепване на свлачището под Асеновата крепост, предаде БНР.По думи на кмета Емил Караиванов поисканата от Междуведомствената комисия за възстановяване и подпомагане сума е 300 000 лева.Припомняме, от години има проблем със свлачищата в района. За последно земните маси се активизираха след поройните дъждове през юни миналата година. Тогава свлачището погълна почти половината от пътното платно.Още тогава общината поиска финансова помощ от държавата, за да укрепи участъка. Все още обаче не е получила никакви средства.Кметът обясни, че свлачището се следи непрекъснато, а районът е обезопасен с предпазни ленти и чували с пясък. Той посочи, че ако държавата откаже да отпусне необходимото финансиране, от общината са готови да извършат укрепителните дейности със собствени средства.", "date": "2019.02.27", "title": "Трябват пари за свлачището до Асеновата крепост, държавата се ослушва"}
{"url": "https://news.bg/society/sds-pritesneni-ot-palzyashtoto-vavezhdane-na-dzhendar-obrazovanie.html", "text": "Съюзът на демократичните сили (СДС) се обявява против пълзящото въвеждане на джендър образование и теми, неприсъщи на традиционните български разбирания и ценности.В прессъобщение от партията пишат, че се обръщат към всички български министерства, институции, НПО-та, експерти, граждани и други, които са ангажирани с проблематиката на българската образователна система. Поводът за обръщението - скандалът с брошурите, които бяха разпространени в някои училища и които, според партията, съдържат непристойно съдържание.СДС вижда в разпространението на брошурите провокация, независимо дали те са били пуснати след недоглеждане или целенасочено. Не трябвало българските деца да се превръщат в заложници на различни интереси. Децата трябвало да учат и растат спокойно и щастливо.\"Въпреки опитите на определени среди да заблудят обществото, че подобни кампании са безвредни, ние сме убедени, че това не е така\", категорични са от партията.Според СДС сексуалното поведение може да се манипулира и предоставянето на непълнолетни на всякакви аудио-визуални материали, които биха могли да се използват с тази цел, е изключително вредно. Авторитетът на училището бил достатъчен, така че децата да приемат нещо за норма, без да се почувстват подтикнати да експериментират. Затова както порнографията, така и възможностите за манипулиране на сексуалната ориентация не трябвало да са достъпни до децата, защото изкривяват тяхната представа и отношение към любовта и семейството.Още по-притеснително било това, че такива материали се предоставят от името на институции, което придавало внушението, че това е държавна политика.", "date": "2019.02.27", "title": "СДС притеснени от пълзящото въвеждане на джендър образование"}
{"url": "https://news.bg/regions/v-stara-zagora-se-preboriha-s-finite-prahovi-chastitsi.html", "text": "В Стара Загора вече две години няма превишение на нормите за качество на въздуха, съобщиха от общината по време на проведеното заседание на Програмния съвет за оценка и управление качеството на атмосферния въздух.През 2018 г. също не бяха отчетени отклонения по нито един от показателите за качество.Това се дължи на предприетите мерки, заложени в Актуализираната програма за намаляване на вредните емисии в атмосферния въздух и достигане установените норми на територията на града.Значително подобрение се регистрира по отношение на показателя фини прахови частици с размер по-малък от 10 микрона (ФПЧ10).През 2018 г. в Стара Загора са регистрирани само 6 денонощия със стойности на ФПЧ10 над 50 µg/m3 при допустими на годишна основа 35 денонощия. Ниските денонощни нива на ФПЧ10 през 2018 г. формираха и най-ниската от години стойност на средногодишната концентрация на показателя. Средногодишната стойност на фините прахови частици през 2018 г. е 22,24 µg/m3, което е 1,8 пъти по-малко от допустимата годишна концентрация от 40 µg/m3.Експертите от общината сочат, че тенденцията към подобряване на качеството на атмосферния въздух по отношение на фините прахови частици се запазва и за началото на 2019 г.", "date": "2019.02.27", "title": "В Стара Загора се пребориха с фините прахови частици"}
{"url": "https://news.bg/society/puskat-metroto-ot-krasno-selo-do-bul-vladimir-vazov-do-kraya-na-godinata.html", "text": "\"До края на тази година столични ще могат да използват първите 8 км от третата линия на метрото. Това е трасето от \"Красно село\" до бул.\"Владимир Вазов\". Това обяви столичният кмет Йорданка Фандъкова пред журналисти.Тя заедно с директора на \"Метрополитен\" инж. Стоян Братоев посрещнаха тунелопробивната машина \"Витоша\" при Малък градски театър \"Зад канала\".По думите ѝ 88% от първият етап на третата линия са изпълнени. Продължават само довършителните дейности и пробите на новите 16 метровлака, които вече са пристигнали.Тя отбеляза, че машината \"Витоша\" вече си е свършила работата, като останалата част от третата линия ще се копае по нов способ.Фандъкова припомни, че около 25% от трафика на столицата се спестяват, оттам откъдето минава метрото.\"Очакваме с изграждането на третата линия общо 90 000 тона вредни емисии годишно да се спестяват\", подчерта кметът.Тя изтъкна и, че по данни на Евростат от преди няколко дни България се намира в първите 10 места по зелен транспорт, точно благодарение на метрото.Инж. Братоев допълни, че през следващата година се надяват да приключи и вторият етап от третата линия. Той уточни, че изграждането на цялото трасе струва общо 398 млн.евро, като 321 милиона от тях са европейско финансиране, а 67 милиона от общината.", "date": "2019.02.27", "title": "Пускат метрото от \"Красно село\" до бул.\"Владимир Вазов\" до края на годината "}
{"url": "https://news.bg/crime/obviniha-mazh-che-e-otkradnal-kola-s-payak.html", "text": "Районната прокуратура в София внесе в съда обвинение спрямо мъж, за това, че е открадна автомобил с репатрак.Според обвинението на 9 юли 2018 година лицето Б. Плугчиев използвал паяк, с който вдигнал частна кола от улица \"Хан Омуртаг\" в столицата.Прокуратурата смята, че мъжът е имал намерение противозаконно да присвои колата, защото той вече е бил осъждан за същото деяние.Предстои делото да бъде насрочено за разглеждане в Софийски районен съд.", "date": "2019.02.27", "title": "Обвиниха мъж, че е откраднал кола с паяк"}
{"url": "https://news.bg/disasters/ministarat-na-turizma-na-nepal-i-shest-dushi-zaginaha-s-helikopter-v-himalaite.html", "text": "Министърът на туризма в Непал и още шест души бяха загинаха, когато хеликоптерът им се разби в източен район на страната, съобщава \"Ню Йорк таймс\".Хеликоптер на \"Еър Дайнасти\" се разбива в планинския район Таплеюнг по време на пътуване, за откриване на проект за парапланеризъм за насърчаване на местния туризъм. Всички на борда са загинали, включително министърът на туризма Рабиндра Адхикари.Радж Кумар Четри, генерален мениджър на международното летище \"Трибхуван\", което обслужва Катманду, столицата на Непал коментира, че катастрофата в региона, който граничи с Индия и Тибет, вероятно е причинена от лошо време. Говорител на непалската полиция, Утам Радж Субеди съобщава, че телата са намерени и се опитват да ги върнат в Катманду.Адхикари три пъти е член на парламента на Непал и поема поста министър на туризма преди година. Той постави като приоритет развитието на най-отдалечените летища в страната и ускоряване на инфраструктурни проекти.Миналата година той инициира разследване на правителството за многомилионна измама за спасяване с хеликоптери за пътуващи към Еверест и други върхове.\"Наистина съм шокиран. Това е голяма загуба за туристическата индустрия\", коментира Дийпак Джоши, изпълнителен директор на Непалския съвет по туризъм.Непал има проблеми по отношение на безопасността на полетите. През  на всички базирани в Непал авиокомпании да летят във въздушното пространство на блока.Миналата година самолет на Бангладеш се разби на летище \"Трибхуван\", загинаха 51 души на борда. Правителствено разследване обвини бангладешкия пилот и местните ръководители на полети за \"липсата на самоувереност\" при безопасното насочване на турбовитловия самолет.", "date": "2019.02.27", "title": "Министърът на туризма на Непал и шест души загинаха с хеликоптер в Хималаите"}
{"url": "https://news.bg/crime/dvama-v-bolnitsa-butnati-na-peshehodni-pateki-v-plovdiv.html", "text": "Двама пешеходци са настанени в здравно заведение в Пловдив, след като бяха бутнали от автомобили, докато пресичали на пешеходна пътека.News.bg съобщи за  - около 11 часа вчера, 26 февруари, 61-годишна жена беше блъсната, докато пресичала на пешеходна пътека на кръстовището между булевард \"Шести септември\" и улица \"Никола Войводов\" в областния град. Пострадалата е ударена от кола, управлявана от 33-годишна жена, която към момента на произшествието извършвала маневра по ляв завой.Вторият случай - около 19 часа лека кола удря 16-годишно момче, пресичащо кръстовището между булевард \"България\" и улица \"Дилянка\".И двамата пострадали са под лекарско наблюдение. По данни на Областната дирекция на МВР в Пловдив и двамата са без опасност за живота.Водачите на автомобилите са дали отрицателни проби за алкохол.По случаите са образувано досъдебни производства.", "date": "2019.02.27", "title": "Двама в болница, бутнати на пешеходни пътеки в Пловдив"}
{"url": "https://news.bg/crime/pusnaha-pod-domashen-arest-bankerkata-ot-nova-zagora.html", "text": "Апелативният съд в Бургас пусна под домашен арест банкерката, , съобщи bTV.Биляна Манчева се оплакалa, че сънува кошмари в ареста и поискала по-лека мярка. Родителите ѝ твърдят, че са в шок и не са забелязали да разполага с повече средства.Според адвоката ѝ, няма доказателства за теглени от нея суми. По думите му тя е играла второстепенна роля в схемата, тъй като не е имала право да подписва документи самостоятелно.29-годишната банкерка е категорична, че няма нищо общо с повдигнатите ѝ обвинения.Прокуратурата обаче е категорична, че Манчева е използвала методи, при които не е било необходимо да подписва документи.Според обвинителите, тя може да повлияе и на свидетели. Тези аргументи обаче не бяха взети предвид от съдийския състав.припомняме, че на 19 февруари от МВР-Сливен съобщиха, че Ден по-късно съдът След това адвокатът ѝ , тъй като не можела да подписва никакви документи в банката. Георги Султанов, регионален банков мениджър съобщи пред БНР, че , но не било ясно кога. ", "date": "2019.02.27", "title": "Пуснаха под домашен арест банкерката от Нова Загора"}
{"url": "https://news.bg/int-politics/vaorazheni-albantsi-nahluha-v-selo-v-tsentralna-sarbiya.html", "text": "Въоръжени албанци са нахлули в село Растелица, селото се намира в централната част на Сърбия, близо до град Курсумлия и в близост до административната линия с Косово съобщава Б92, цитирайки сръбската Първа телевизия.Кореспондент на телевизията в Белград коментира, че е имало стрелба и че \"всички къщи в това село са били разрушени\". Репортерът допълва, че там са разположени силни полицейски сили.Нападението е от друго село, когато един местен жител е откраднал трактор. През последните години местни медии предупреждават за подобни инциденти, предимно с етнически албанци, преминаващи от Косово, за да крадат дървесина.Местни жители твърдят, че са оставени без защита и че сръбското полицейско звено, жандармерията, е оттеглено, като едновременно с това е поискано от властите да преместят силите за сигурност.", "date": "2019.02.27", "title": "Въоръжени албанци нахлуха в село в централна Сърбия"}
{"url": "https://news.bg/crime/zadignaha-seyf-s-10-hil-lv-v-asenovgrad.html", "text": "Полицаите в Асеновград разследва кражба от фирмен офис.По данни на Областната дирекция на МВР в Пловдив между 2.30 и 8 часа през нощта на 26 срещу 27 февруари е извършено посегателство в частен офис.Неизвестни извършители разбили входната врата на помещението и отмъкнали метален сейф.По данни на собственика в касата имало над 10 000 лева.Разследващите започнали работа по случая. В хода на действията си те стигнали до място, където открили сейфът. Той обаче бил празен. Мястото било в близост до офиса.По случая е образувано досъдебно производство, работата на полицаите по установяване самоличността и местоположението на отговорните за деянието продължава.", "date": "2019.02.27", "title": "Задигнаха сейф с 10 хил. лв. в Асеновград"}
{"url": "https://news.bg/world/fbr-sreshta-problemi-pri-nabiraneto-na-novi-agenti.html", "text": "ФБР среща проблеми при набирането на нови агенти, пише \"Уолстрийт джърнъл\".Изданието отбелязва, че има голям спад на броя на кандидатите за позиция специален агент, която отдавна се разглежда като една от най-престижните в американските правоприлагащи органи. Вестникът пояснява, че спадът е продължил и през миналата година. Пикът е през 2009 г., когато са подадени 68 500 молби за работа, а през 2018 г. са едва 11 500.От бюрото се опитват да разберат каква е причината за този спад. Според ФБР броят на вече работещите като специални агенти също е намалял по някакъв начин през последните няколко години от 14 050 през 2014 г. до 13 906 през 2017 г.Като една от причините се посочва политическата поляризация в САЩ и редовните атаки към бюрото, но от ФБР отбелязват, че този спад е регистриран преди Доналд Тръмп да стане президент. От бюрото вярват, че проблемът е икономически, а не политически.Проучване на Pew показва, че като цяло 65% от американците одобряват работата на ФБР, но при републиканците има голям спад на подкрепата за бюрото до 49 на сто.Полицията също среща проблеми при набирането на кадри. Общият брой на положилите клетва е спаднал с 23 000 от 2013 г. до около 700 000, информира Националното обществено радио на САЩ.", "date": "2019.02.27", "title": "ФБР среща проблеми при набирането на нови агенти"}
{"url": "https://news.bg/comments/koy-upravlyava-alzhir.html", "text": "Досега Алжир беше изключение в арабския свят. Докато целият регион беше разтърсен от вълненията около Арабската пролет, най-голямата по площ арабска, африканска и средиземноморска страна беше сравнително пощадена. Благодарение на стратегията на властта, от една страна да наплаши населението от рисковете от нов период на нестабилност - след черното десетилетие на 90-те години - и от друга страна да купи социален мир благодарение на ресурсите от въглеводороди. Въпреки протестните гласове, президентът Абделазиз Бутефлика беше лесно преизбран през 2014 г., само година след като получи инсулт. Днес ситуацията е още по-необичайна, защото през четвъртия си мандат президентът не се е обръщал директно към хората и рядко се е появявал публично, пише в свой материал ливанското издание L'Orient-Le Jour.За няколко дни обаче страната отново се превърна в страна от арабския свят. През последните дни се случиха безпрецедентни събития, най-важните от които миналия петък. Стотици хиляди, може би милиони хора, според алжирския ежедневник al-Watan, a според АФП \"десетки хиляди\", са излезли по улиците на няколко големи алжирски града, най-вече в центъра на столицата, въпреки забраната за демонстрации, която действа в Алжир от 2001 г. Алжир запазва изключителен характер в това отношение, в сравнение с други страни от арабския свят, разтърсени от социални движения: алжирците не искат да свалят режима, те демонстрират против подновяването на властта на един единствен човек. \"Бутефлика, няма да има пети мандат, дори да мобилизираш разузнаването и специалните войски. \"Това скандират в хор протестиращите, засега мирни, но привидно решени да не допуснат пети мандат.Един мъж, който очевидно не държи власттаДемонстрантите протестират срещу преизбирането на власт на човек, който по всичко личи, не притежава реална власт. Отслабен от последиците от инсулта, 81-годишният Бутефлика систематично е представян от гигантски портрет на официални събития, а позициите и устните му изявления се правят непряко чрез официалната информационна агенция или някои от неговите роднини, независимо дали са министри, съветници или други. Този сценарий илюстрира ужасната непрозрачност на алжирската политическа система. Абделазиз Бутефлика не се явява като тиранин, не е мразен от населението. Подобно на много алжирски публични институции, той по-скоро е лицето, зад което се крият неформално свързани мрежи, които държат истинската политическа власт зад кулисите. И които все още не са успели да се споразумеят за алтернатива на Бутефлика, рискувайки по този начин да подклаждат недоволството на хората.Кои са тези мрежи, които управляват Алжир? Термините \"власт\", \"кланове на власт\" или дори \"кланове на властта\" често се въртят в публичното пространство, за да отговорят на този въпрос. Но вместо да хвърлят светлина върху това как реално става предаването на властта в Алжир и на действителния процес на вземане на политически решения, тези термини допринасят за подчертаване на неясния характер на \"властта\". Непрозрачността на алжирския режим напомня за система от съветски стил. Някои политици сами не биха могли да го дефинират в неговата цялост, заявява информиран източник. Но въпреки тази реалност все пак може да се създаде впечатление за власт.Най-широко разпространената теория е, че властта в Алжир е в ръцете на Националната народна армия (ННА), наследник на Армията за национално освобождение, която е водила войната за независимост. Тази теория се подсилва от факта, че след обявяването на независимост всички президенти са военни и че ННА е тази, която е допринесла за възобновяването на реда в края на черното десетилетие. Като препратка към мисълта на Волтер за пруската армия, поддръжниците на тази теория твърдят, че \"Алжир не е държава, която има армия, а армия, която има държава\".Друга теория гласи, че властта е концентрирана около президентския клан и е базирана на някаква форма на регионализъм, гравитиращ около региона на Тлемсен - родното място на президента Бутефлика. Тази теория обяснява, че властта се е промъкнала от армията към президентството и че чистките на офицери през последните години показват това. \"Военната власт е загубила своето значение по време на втория мандат на Бутефлика\", казва за L'Orient - Le Jour Мохамед Бенаиса, алжирски активист за включването на младите хора в политиката. Той подчертава, че Бутефлика е съумял да сърфира по \"вълната на популярност към своята собствена персона\", което се обяснява с факта, че той е работил за национално помирение след черното десетилетие чрез \"неговата политика на социални реформи.\" Това приплъзване на властта бе разкрито от \"преструктурирането\" на разузнавателните служби през 2014 г., отбелязва Бенаиса.Трите полюса на власттаНо днес реалността изглежда по-сложна, заради добавянето на още няколко теории. За Джон Ентелис, професор по политически науки в университета \"Фордъм\" и специалист по алжирска политика, могат да се разграничат \"три източника на власт\": \"Икономическите, политическите и военните сили. Тези власти взаимно се подкрепят. \"Компании като Sonatrach\", публична компания за въглеводороди и първата африканска компания в класацията на Jeune Afrique, \"произвеждат богатството\", политическите партии FLN и RND \"осигуряват политическата власт\", бидейки авангарда на президентския съюз, а \"армията осигурява стабилност чрез борба с тероризма\", анализира Ентелис. \"Кръгът\" на властта включва брата на президента Саид Бутефлика, министър-председателя Ахмад Уяхия, влиятелни бизнесмени, ръководни кадри от петролната и газовата индустрия, както и военни и охранителни фигури, лоялни на Бутефлика\", казва Ясмина Алууш, специалист-изследовател в Алжир. \"Абделазиз Бутефлика в момента е крайъгълният камък на тази система. Той отговаря на две условия: \"Не е мразен от хората и е съгласен да запази системата\", отбелязва Ентелис.Институциите, формиращи мрежите, които могат да бъдат категоризирани като трите вида власт, са по-важни от самите хора, което обяснява съществуването на тази система и до днес.И причината за това не е еднозначна. Тази система се захранва от само себе си и нейната издръжливост от своя страна поставя младите алжирци пред ограничен избор за тяхното бъдеще. Или участват в нея, работейки за лоша заплата, или стават предприемачи в сектор на икономиката, без да пречат на вече създадена и близка до властта голяма компания, или емигрират. Първият сценарий е по-лесен за тези, които познават добре някоя от институциите, формиращи трите полюса на властта. \"Липсата на реформи в старата система има за цел да защити интересите на управляващите елити. За население, където 30% от хората са под 30 години, получаването на виза е едно от решенията, незаконната емиграция е друго, а третото е просто да имат някаква работа, защото не са имали достатъчно късмет да постъпят в бюрократичната система\", казва Алууш.\"Военно-индустриалният\" комплекс, покровителстван от политическите сили, иска да избегне три сценария на всяка цена: отварянето на системата, демократичните избори и арабската пролет. Реакцията му на митингите от последните няколко дни досега е била ограничена, но доколкото такъв е насрочен и на 1 март, два дни преди крайния срок за внасяне на кандидатурите за президент, има основание ситуацията да се следи с голямо внимание. Неговият начин на реагиране ще определи близкото бъдеще на страната.", "date": "2019.02.27", "title": "Кой управлява Алжир?"}
{"url": "https://news.bg/int-politics/yaponiya-byasna-na-rusiya-zaradi-poseshtenieto-na-chovek-na-putin-na-kurilskite-ostrovi.html", "text": "Япония е изпратила протестна нота на Русия във връзка с посещение на Курилските острови на специалния представител на руския президент Владимир Путин по опазване на околната среда, екологията и транспорта Сергей Иванов, съобщават руските медии.Отбелязва се, че генералният секретар на японското правителство Йошихиде Суга е подчертал, че няма промяна в желанието на Япония да продължи преговорите с Русия относно сключването на мирен договор и разрешаването на териториалния спор за Курилските острови.Той има предвид все още несключения договор между двете страни по повод края на Втората световна война, като по този начин двете страни са де юре в състояние на война.  По-рано Сергей Иванов заяви, че двете страни не преговарят за предаването на Курилските острови от Русия на Япония. Той подчертал, че \"реалността е такава, че не се провеждат преговори за каквото и да е прехвърляне и в близко бъдеще няма и да има\".Също така се съобщава, че Москва и Токио са се договорили да съгласуват предстоящото посещение на руския външен министър Сергей Лавров в Япония.", "date": "2019.02.27", "title": "Япония бясна на Русия заради посещението на човек на Путин на Курилските острови"}
{"url": "https://news.bg/society/prof-ovcharov-preduprezhdava-za-podpahnati-ot-makedonistite-tezi.html", "text": "Вероятно в Северна Македония трябва да има промяна в учебниците. Трябва обаче да се внимава - Самуиловата държава е българска, а македонците може да подпъхнат отдолу теза: \"Тя е българска държава, ма ние сме си македонци\".Такова предупреждение отправи на пресконференция историкът проф. Николай Овчаров във връзка поредния етап от работата на българо-македонската работна група, която преди дни обяви, че е постигната .Самият историк призна, че не е наясно какво означава това решение за съвместно честване. Но така или иначе решенията на работните групи трябва да минат на одобрение в парламентите.Според Овчаров понятието Вардарска Македония най-добре отразява същината на територията, за която става дума - бивша югославска република Македония. В Средновековието територията се разбира различно - тя обхваща земите между Одрин и Солун. В съвременните формации има Вардарска, Пиринска и Егейска Македония.Македония не винаги е била българска, има определени периоди, когато не е българска, друг въпрос е какво е населението, уточни проф. Овчаров.През 13-14 век Вардарска Македония има сложна съдба - тогава тя е под сръбско господство, а тогавашната Сръбската държава после се разпада. Сърби доминират Прилепското кралство, а по-късно искат от Сръбската патриаршия да преминат към .Овчаров посочи и че от гледна точка на македонците те не разполагат с извор за Самуиловата държава от 10-ти-11-ти век, който да говори за македонци. За този период всички хронисти говорят за българи - Самуил е български цар. В историографията има Българско или Западно Българско царство.Болното място на македонизма, ахилесовата пета на македонизма, както го определи Овчаров, е Битолският надпис. Този извор съдържа изразите, които дават народна принадлежност - \"Цар Йоан (Владислав - б.р.) самодържец български\". Той е българин родом. Крепостта Битоля се построява за защита на живота на българите. \"Това е уникално за Средновековието - да обозначиш народността\", каза историкът проф. Овчаров.Проф. Овчаров припомни и теза на учен от Харвард, според която Битолският надпис не е от това време и авторството не е Йоан Асен. Тезата се одобрява единствено от македонисти, а е отхвърлена от всички останали учени, включително и от сръбската наука.Овчаров припомни и че много от възрожденците си казват, че пишат на български език, въпреки това техните паметници са в центъра на Скопие и под тях стоят табелите, че това са \"македонски\" възрожденци, каза Овчаров.Тук намира изяви и една от възможните тези на македонизма, че новата държава взела само името с цел да получи признание от Средновековния елит. \"То е все едно Тереза Мей да каже - понеже не ни вървят нещата в Англия, ще се наричаме французи\", даде абсурден пример проф. Овчаров на тази теза.Той припомни, че преди години в македонските градове през 10 метра е имало табели за разстреляни партизани и за \"булгарски окупатори\".Според проф. Овчаров БПЦ е взела правилно решение. Българската делегация , защото това би означавало да се признае тази църква като отделна.", "date": "2019.02.27", "title": "Проф. Овчаров предупреждава за \"подпъхнати\" от македонистите тези"}
{"url": "https://news.bg/disasters/nay-goreshtiyat-zimen-den-na-ostrova-predizvika-opustoshitelni-pozhari.html", "text": "Серия от опустошително горски пожари разтърси Великобритания, след като на Острова беше регистриран най-топлият зимен ден някога, информира \"Ройтерс\".Пожарникарите в страната са мобилизирани за потушаването на голям пожар, възникнал в тревиста местност, намираща се в близост до град Манчестър.Пожарът е избухнал снощи, 26 февруари. До днес огнената стихия се е разпространила на площ от около 1.5 квадратни километра.По разкази на свидетели пламъците се издигат високо във въздуха. Местните описват гледката като апокалиптична.Лаура Букок, която е командир на действията по потушаването на бедствието от пожарната служба в Западен Йоркшър, разказа за BBC, че пожарът е един от най-големите, с които някога е трябвало да се бори.На мястото на пожара са мобилизирани 5 екипа на пожарната и две специализирани машини за подобни бедствия. Огнеборците се опитват да локализират пламъците.Към момента няма данни за пострадали хора.Обстоятелствата около възникването на пожара се уточняват.Пожарът идва, след като във Великобритания днес се отчитат рекордно високи температури - в зимния ден са измерени температури до 21.2 градуса по Целзий в Лондон.Информационната агенция припомня пожар, възникнал на същото място миналата година. Тогава се наложило в гасенето да се намесят и военни. Пожарът бил потушен чак след 3 седмици.Отделно от пожара край Манчестър, на две различни места пламъци обзеха и известна гориста местност в Източен Съсекс - гората \"Ашдаун\". Местността е популярна с това, че е вдъхновила автора на \"Мечо Пух\" Алън Милн за създаването на приказната земя, която Пух и приятели обитават в книгите - \"Голямата гора\" или \"Сто акровата гора\" (Hundred Acre Wood).Местната пожарна служба обяснява, че пожарите са възникнали, предвид необичайно топлото време в страната през изминалата седмица. Земята била по-суха от обикновеното за това време на годината, което води до по-голям риск от пожари.Пожар имаше и в Шотландия тази нощ. Огнеборците там се бориха с голям пожар в известната хилмиста местността \"Тронът на Артур\" в Единбург.", "date": "2019.02.27", "title": "Най-горещият зимен ден на Острова предизвика опустошителни пожари"}
{"url": "https://news.bg/politics/do-50-mln-leva-za-studentski-krediti-garantira-darzhavata.html", "text": "Правителството издаде държавна гаранция до 50 млн. лева по Закона за кредитиране на студентите и докторантите (ЗКСД) за 2019 г. за новоотпуснатите кредити през съответната бюджетна година, стана ясно на днешния Министерски съвет.Договорените кредити през предишните години са гарантирани от държавата до пълното им погасяване. Финансовата подкрепа се изразява в гарантиране на главницата и лихвите по кредитните задължения на студентите и докторантите.Бяха подписани споразуменията за издаване на държавна гаранция въз основа на днешното решение на Министерския съвет с шестте банки, сключили типовия договор - \"Банка ДСК\" ЕАД, \"Райфайзенбанк (България)\" ЕАД, \"Алианц Банк България\" АД, \"Юробанк България\" АД, \"Първа инвестиционна банка\" АД и \"Българо-американска кредитна банка\" АД.", "date": "2019.02.27", "title": "До 50 млн. лева за студентски кредити гарантира държавата"}
{"url": "https://news.bg/politics/kabinetat-odobri-plashtane-za-remont-na-shturmovite-ni-samoleti-su-25.html", "text": "Министрите от кабинета \"Борисов-3\" одобриха плащане за изпълнение на проекта за инвестиционен разход \"Възстановяване на летателната годност на самолети Су-25\", съобщиха от Министерския съвет.Плащането е в размер до 82 510 хил. лв. Проектът за инвестиционен разход \"Възстановяване на летателната годност на самолети Су-25\" е приет с решение на Министерския съвет № 863/2018 г. Плащането трябва да стане за сметка на възстановените през 2019 г. средства по сметка на Министерството на отбраната за изпълнение на проекта.Изпълнението на проекта ще позволи възстановяване на летателната годност на самолетите Су-25 и запазване на придобити отбранителни способности в периода до придобиване на новия тип боен самолет. Очаква се да бъде осигурено и достигането до оперативна готовност за използване на същия за действия по земни/надводни цели.", "date": "2019.02.27", "title": "Кабинетът одобри плащане за ремонт на щурмовите ни самолети Су-25"}
{"url": "https://news.bg/politics/tomislav-donchev-oglavyava-natsionalniya-savet-za-hora-s-uvrezhdaniya.html", "text": "Правителството определи представителите на държавата в състава на Националния съвет за хората с увреждания.Председател на консултативния орган ще е вицепремиерът Томислав Дончев, а заместник-председатели - министърът на труда и социалната политика Бисер Петков и министърът на здравеопазването Кирил Ананиев.В състава на съвета ще влязат и по един заместник-министър от всички министерства.Националният съвет за хората с увреждания е консултативен орган, който участва в разработването и провеждането на държавната политика за правата на хората с увреждания.Той дава становища по проектите на нормативни актове, стратегии, програми, планове и други актове, които засягат правата на хората с увреждания, сътрудничи с органите по координация и наблюдение съгласно Закона за хората с увреждания.В Съвета участват представители на държавата, национално представителните организации на и за хората с увреждания, национално представителните организации на работниците и служителите и на работодателите и Националното сдружение на общините в Република България.", "date": "2019.02.27", "title": "Томислав Дончев оглавява Националния съвет за хора с увреждания"}
{"url": "https://news.bg/regions/spryaha-za-proverka-kola-palna-s-drehi-i-parfyumi-menteta.html", "text": "Откриха над 900 маркови дрехи и парфюми менте в кола в Димитровград.Стоките с лого на защитени марки са били конфискувани.Около 11.30 час вчера на улица \"Хасковска\" е бил спрян за проверка лек автомобил \"Фолксваген\", шофиран от 65-годишен местен жител.В колата полицейските служители са открили общо 582 артикула дрехи и 328 парфюма, които имитирали известни търговски марки.По случая е образувано досъдебно производство.", "date": "2019.02.27", "title": "Спряха за проверка кола, пълна с дрехи и парфюми ментета"}
{"url": "https://news.bg/int-politics/s-darvena-ayfelova-kula-zhaltite-zhiletki-praznuvat-100-dni-na-protesti.html", "text": "\"Жълтите жилетки\" от регион Вар празнуват по необичаен начин  в страната, съобщава ТАСС, цитирайки Le Parisien.Протестиращите са построили Айфелова кула близо до град Льо Кан-де-Мор. Тя е изградена от 94 дървени палета и се издига на 11,7 метра над близката магистрала.Този обект е издигнат близо до пункт за събиране на такси, където местните \"жълти жилетки\" провеждат протести от средата на ноември.В допълнение към кулата, активистите построили и малка Триумфална арка, като пак са използвани палети като материал.\"Във Франция често се чуват твърдения, че сред жълтите жилетки има много рушащи, затова решихме да докажем, че напротив, не сме тълпа, а градим\", коментира Жан-Люк, участващ в акциите.\"Много се надяваме, че жълти жилетки в други региони на Франция също ще построят свои\", допълва той.Айфеловата кула е архитектурно произведение, тясно свързано с борбата на обикновените французи за права.Тя е построена за Световното изложение от 1889 г. на Марсово поле в Париж, за да отбележи стогодишнината от Френската революция от 1789-1799.Нейната първоначална височина от 1 000 фута е отражение на лозунга \"Нека френската революция живее хиляда години!\" В средата на 20-ти век, след инсталирането на телевизионната антена, тя се увеличава на 324 метра.", "date": "2019.02.27", "title": "С дървена Айфелова кула \"жълтите жилетки\" празнуват 100 дни на протести "}
{"url": "https://news.bg/politics/avtobusnite-prevozvachi-nastoyavat-za-registratsiya-po-dds.html", "text": "Автобусните превозвачи искат транспортният бизнес да се регистрира по ДДС. Така щял да се изсветли сивият сектор. Това стана ясно преди среща на представители на бранша с ГЕРБ в парламента. За равенство на всички превозвачи настоя Магдалена Милтенова от Конфедерацията на автобусните превозвачи. Трябва да се справим с нерегламентирания превоз на пътници, категорична бе тя.Васил Пиронков посочи, че това са исканията на всички превозвачи. В сектора нямало разногласие за мерките, които трябва да бъдат предприети. Исканията са всички, които извършват превози и товари, да бъдат регистрирани по ДДС. Това е едно от условията, които ще намали нерегламентираният превоз, убеден е той.Мярката щяла да изсветли сивия сектор. Пиронков иска да се оправят нещата в \"затлачения\" транспортен бранш, както се изрази.Ще направим среща с автомобилните превозвачи, за да чуем исканията им, каза шефката на бюджетната комисия в парламента Менда Стоянова. Исканията им вече били обсъдени с премиера Бойко Борисов.", "date": "2019.02.27", "title": "Автобусните превозвачи настояват за регистрация по ДДС"}
{"url": "https://news.bg/politics/kabinetat-prie-promeni-v-pravilnika-na-zakona-za-otbranata.html", "text": "Правителството прие промени в Правилника за прилагане на Закона за отбраната и въоръжените сили на Република България, съобщиха от Министерския съвет.Вече не съществуват длъжности за \"капитан\"/\"капитан-лейтенант\" III или IV степен и за \"старши сержант\"/\"главен старшина\" II или III степен, което налага заменянето им с длъжности, изискващи военно звание \"лейтенант\", съответно \"младши сержант\"/\"старшина II степен\", гласят новостите.Изменят се разпоредбите на чл. 63б и 63в, които регламентират преназначаване на военнослужещи на длъжности, изискващи военно звание \"капитан\"/\"капитан-лейтенант\" III или IV степен и на длъжности, изискващи военно звание \"старши сержант\"/\"главен старшина\" II или III степен.Промените влизат в сила от 01 януари 2019 г. на Класификатора на длъжностите на военнослужещите в Министерството на отбраната, структурите на пряко подчинение на министъра на отбраната и Българската армия, приет с ПМС № 309/2018 г.Изменя се също така разпоредбата на чл. 111, с която се дава правна възможност офицерите, притежаващи военно звание \"капитан\"/\"капитан- лейтенант\" I или II степен и \"подполковник\"/\"капитан II ранг\" I или II степен и офицерите с по-високо военно звание да кандидатстват за обучение за придобиване на образователно-квалификационна степен \"магистър\".Това засяга специалностите \"Организация и управление на военни формирования на оперативно ниво\" и \"Стратегическо ръководство на отбраната и въоръжените сили\" от професионално направление \"Военно дело\". Промяната засяга най-вече офицерите, за чиято длъжност се изисква да имат завършена Военна академия.Прави се изменение и в чл. 7 от Правилника за устройството и дейността на служба \"Военна информация\", с което се регламентира начинът за определяне на размерите на основните месечни възнаграждения на заместник-директорите на службата - цивилни служители по трудово правоотношение.Директорът на служба \"Военна информация\" не попада в обхвата на чл. 5, ал. 18 от ПМС № 67/2010 г. за заплатите в бюджетните организации и дейности. Причината - той е военнослужещ и размерът на основното му месечно възнаграждение се определя по реда на Закона за отбраната и въоръжените сили на Република България и подзаконовите актове по прилагането му по начин, съществено различаващ се от начина на определяне на основната месечна заплата.Това прави неприложимо прилагането по аналогия на възприетото в чл. 5, ал. 19 от ПМС № 67/2010 г. правило за определяне на индивидуалната основна месечна заплата на заместник-директорите по трудово правоотношение. С тези обяснения от МС мотивират предлагането на нарочна уредба, съгласно която индивидуалните основни месечни заплати на заместник-директорите на Службата да се определят от директора на Службата.Размерът на заплатата не може да надвишава основното месечно възнаграждение на заместник-директорите, които са военнослужещи.", "date": "2019.02.27", "title": "Кабинетът прие промени в правилника на Закона за отбраната"}
{"url": "https://news.bg/int-politics/mezhdukontinentalni-balistichni-raketi-v-zadrastvane-v-moskva.html", "text": "Конвой с междуконтинентални балистични ракети - МБР попадна в задръстване в Москва, съобщава \"Спутник\". Ракетните войски правят подобни пътувания до тренировъчна зона извън Москва всяка година, за да репетират за годишния парад за Деня на победата.Конвой от мобилни ракетни системи Ярс са уловени при тежък трафик по околовръстния път на Москва. Кадри показват ракетите, придружени от полиция, противопожарна служба и превозни средства за поддръжка, които се движат по магистралата.Според руското министерство на отбраната ракетните системи се насочват към тренировъчните площадки на Алабино извън Москва, като извършват 400-километрово пътуване от Ивановски регион, за да се подготвят за годишния парад на 9 май, посветен на победата на съюзническите сили срещу нацистите през Втората световна война.Системата Ярс - RS-24 Yars (името на НАТО е SS-27 Mod 2) е едно от най-новите стратегически оръжия на Русия и е въведено в стратегическите сили през 2010 г.Наред с други мобилни системи, включително Топол и Топол-М, оръжието е един от ключовите компоненти на руската стратегическа триада, насочена към запазване на глобалния стратегически баланс и предотвратяване на въоръжената агресия срещу Русия и нейните съюзници.Москва е известна с тежки задръствания в пикови часове, като агенцията за управление на трафика INRIX я класира на първо място сред най-претоварените градове в света през 2018 година.", "date": "2019.02.27", "title": "Междуконтинентални балистични ракети в задръстване в Москва "}
{"url": "https://news.bg/health/broyat-na-zarazenite-s-morbili-palzi-nagore.html", "text": "51 са вече случаите на заразени от морбили в България. През 2016 година случаят на морбили е един, 165 през 2017 г.Към днешна дата - 51. Само трима заразените са били непълно имунизирани.Един болен, срещнал 100 души, разболява 95 от тях - това е силата на морбили.Това обясни на пресконференция в Министерство на здравеопазването главният държавен инспектор д-р Ангел Кунчев.Основно случаите на морбили продължават да бъдат в Благоевград. До момента те са 40. В София град заболелите са 7, в София област- 3 и във Варна е 1.На брифинг в Министерство на здравеопазването държавният главен инспектор д-р Ангел Кунчев, директорът на Националния център по заразни и паразитни болести проф. Тодор Кантарджиев и изпълнителният директор на Столичната инфекциозна болница Проф. Татяна Червенкова призоваха за редовна имунизация и контрол от страна на лекарските кабинети. Те отчетоха и повишеното внимание на специалистите, с което пациенти се изследват за морбили.В България има механизъм за съобщаване на нежелани реакции и той се попълва от всеки пациент. Тогава стартира процедура по проучване на случая, което включва и международния опит. Насърчаваме съобщенията за нежелани реакции, категорични са специалистите.Получени са 108 съобщения за нежелани реакции от имунизация, като броят им е изключително нисък в сравнение с други лекарствени продукти, увери Кунчев. Само 15 от тях са свързани с ваксини срещу морбили като подуване, зачервяване, болезненост и голяма част от тях, според държавния главен инспектор, могат да се приемат за нормални.Имунизацията срещу морбили у нас започва през 1969 година. Всяко съмнение за морбили се потвърждава в Референтната лаборатория на Националния център по заразни и паразитни болести. Важна е ангажираността на лекарите и на РЗИ, заяви директорът на центъра проф. Тодор Кантарджиев.Не водете деца на 13 месеца извън страната, призова специалистът, защото те са в предимунизационна възраст.Статусът невинаги може да се провери за хора над 25-30 години, обясни Кунчев.Районните здравни инспекции са направили над 16 000 проверки през изминалата година. Според Кунчев обаче е илюзия да мислим, че малцинствените групи могат да бъдат принудени да се имунизират.Вместо глоба до 100 лева, са необходими активни здравни кампании, така че родителите да бъдат информирани по всички въпроси, изрази мнение Ангел Кунчев. през последните три години най-вече в Украйна, след това в страните Румъния, Франция, Италия и Германия, а по-късно и в Сърбия и Македония.Трета година над 50 000 случая на заболели от морбили годишно са регистрирани в Украйна, където има и най-много смъртни случаи.За 2016 в Европа има 5273 случая на морбили, броят им през 2017 нараства на 25 863, а тази година достига 82 596.Изпълнителният директор на Столичната инфекциозна болница \"Проф. Иван Киров\" проф. Татяна Червенкова съобщи, че всички хоспитализирани в стационара са със средно тежки и тежки форми на морбили. При морбили може да се развие вирусна пневмония, усложнения на дихателна и нервна система, увреждат се периферните нерви, като може да се стигне до слепота.Обривът не е единственият признак на морбили, увери тя.  Приемът на ваксината срещу туберкулоза ще бъде намален от 4 на 3, като това ще облекчи имунизационния календар , заяви Кунчев.Той допълни и че в бъдеще предстои въвеждане на препоръчителна ", "date": "2019.02.27", "title": "Броят на заразените с морбили пълзи нагоре"}
{"url": "https://news.bg/politics/geodezisti-pomagat-bezvazmezdno-na-kadastralnite-sluzhbi.html", "text": "Министерският съвет одобри промени в Закона за кадастъра и имотния регистър. Те са насочени към подобряване на административното обслужване и качеството на кадастралната карта и кадастралните регистри.Лицата, придобили правоспособност по кадастър по реда на Закона за кадастъра и имотния регистър (ЗКИР), ще могат безвъзмездно да подпомагат службите по геодезия, картография и кадастър (СГКК) при административното обслужване на потребителите на кадастрални услуги. Става въпрос за инженери по геодезия с образователно-квалификационна степен \"магистър\" и минимум 2 години професионален стаж в областта на кадастъра.Увеличаването на териториалното покритие на страната с кадастрална карта и кадастрални регистри, увеличаването на броя на новопостроените сгради в големите градове и курортните комплекси и на инфраструктурните обекти увеличи броя на заявленията за услуги. Поради това е необходимо службите по геодезия, картография и кадастър да бъдат подпомогнати. Към момента покритието на страната с кадастрална карта и кадастрални регистри е 72%. Предвижда се до средата на 2019 г. то да достигне 90%.Включването на правоспособни лица в процеса ще подобри обслужването на гражданите и бизнеса. Не се предвижда въвеждане на допълнителна такса за гражданите, която те да заплащат на правоспособните лица. Те ще заплащат нормативно определената държавна такса за съответната услуга.Правоспособните лица ще имат право на достъп до информационната система на кадастъра, какъвто имат общинските служби по земеделие и общините. Те ще могат да получават скици на поземлени имоти, скици на сгради, схеми на самостоятелни обекти в сгради и съоръжения на техническата инфраструктура, както и удостоверения за наличие или липса на данни, но няма да могат да правят изменения на данните в тези документи и в кадастралната карта и в кадастралните регистри. Документите ще се изработват автоматично от информационната система на кадастъра, ще бъдат разпечатвани от правоспособните лица и след като те ги удостоверят, ще ги предоставят на потребителите на хартиен носител. Тези документи ще имат силата на официален документ, издаден от Агенцията по геодезия, картография и кадастър (АГКК).Редът и условията за осъществяване и прекратяване дейността на правоспособните лица, при подпомагане на СГКК в административното обслужване, както и документите, които ще могат да предоставят, ще се определят в наредба.Необходимото ниво на познание на нормативната уредба и новостите в областта на геодезията, картографията и информационните системи ще се гарантира чрез задължението правоспособните лица да поддържат и повишават професионалната си квалификация. На всеки 2 години след годината, в която са придобили правоспособност или са преминали предишен курс, те ще са длъжни да преминат обучителен курс по програма, която е одобрена от АГКК.С промените се диференцират санкциите спрямо поредността на извършване на нарушения на нормативните изисквания от правоспособни лица. При първо нарушение ще се налага глоба в размер от 1000 до 5000 лв. или имуществена санкция на стойност от 5000 до 10 000 лв. При повторно нарушение ще се пристъпва към отнемане на правоспособността за срок от 1 до 3 години, като срокът ще се определя в зависимост от нарушението.Съдебните органи и собствениците на недвижими имоти вече могат да получават електронни скици, схеми и удостоверения от АГКК чрез информационната система на кадастъра, като тези електронни документи ще могат да се използват за провежданите производства от административните и съдебните органи. Добавянето на заинтересованите лица позволява електронната скица, схема или удостоверение да се предостави в електронен вид на съдебен или административен орган на лице с публични функции или организация, която предоставя обществени услуги, за целите на съответното производство. От тази възможност ще могат да се ползват и съдиите по вписванията, които при провеждане на производството задължително проверяват за наличие на скица/схема на имота, който се вписва.", "date": "2019.02.27", "title": "Геодезисти помагат безвъзмездно на кадастралните служби"}
{"url": "https://news.bg/regions/shofyori-ot-stolichniya-gradski-transport-s-zhalti-zhiletki-pred-stolichna-obshtina.html", "text": "Шофьори от столичния градски протестират с жълти жилетки срещу ниското възнаграждение в сектора, в очакване на днешното заседание на Постоянната комисия по транспорт и туризъм в Столичния общински съвет (СОС).Пред сградата на Столична община се събраха десетки водачи на автобуси, тролеи и трамваи. Те недоволстват срещу тежките условия на труд и липсата на достатъчно кадри в сектора, от което произтича и високата им заетост и полагането на извънреден труд.Към протестиращите се присъедини и омбудсманът Мая Манолова, която подкрепи техните искания. Общественият защитник заяви това и на заседанието на комисията, на която бяха обсъдени именно исканията на служителите в обществения транспорт в столицата. На заседанието присъстваха и представители на протестиращите, след като вчера Манолова изпрати писмо до кмета на Столична община Йорданка Фандъкова и до председателя на комисията в СОС Екатерина Йорданова, с което настоя представители от гараж да бъдат допуснати на обсъждането.Преди да влезе на заседанието Манолова заяви пред журналисти, че шофьорите от градския транспорт са абсолютно прави. \"Те искат достойно възнаграждение, спазване на Кодекса на труда и нормални условия на труд\", каза омбудсманът.Работниците от бранша внесоха в институцията на омбудсмана и петиция, подписана от 1 210 шофьори, в която заявяват оплакванията си. Сред тях - и липса на нормални тоалетни на крайните спирки.\"Ще бъде добре ако общинските съветници и членовете - първо на транспортната комисия, а след това и всички останали, чуят проблемите от първо лице, поставят проблемите на масата и начертаят план за тяхното решаване\", подчерта омбудсманът, цитирана от прессъобщение.По думите на обществения защитник столичните шофьори в обществения транспорт полагат по 350, 500, 700 часа извънреден труд, което е нарушение на Кодекса на труда по отношение на дневните, седмичните и месечните почивки.\"Вместо 9 дни някои от хората в градския транспорт почиват по 3 и по 4 дни в месеца, няма млади хора, които да искат да работят в системата заради ниските възнаграждения и лошите условия на труд\", категорична беше Манолова, посочвайки, че проблемът е изключително голям и трябва да му се обърне внимание, защото се натрупва от десетилетия.\"Това е важно и за столичани, защото ако зад волана е шофьор, който е работил без почивка - дневна, седмична, месечна, той е рисков и за себе си и за гражданите на София\", обясни Манолова.", "date": "2019.02.27", "title": "Шофьори от столичния градски транспорт с жълти жилетки пред Столична община"}
{"url": "https://news.bg/int-politics/kitay-nastoya-chlenovete-na-partiyata-da-se-pridarzhat-kam-marks-i-lenin-ne-kam-prizratsi-i-duhove.html", "text": "Управляващата Комунистическа партия в Китай предупреди партийните членове да се придържат към Карл Маркс и Владимир И. Ленин, а не да вярват в \"призраци и духове\", като това е последният опит на комунистическата върхушка за изкореняване на суеверните практики, отбелязва \"Ройтерс\".Китай официално гарантира свободата на религията за големи системи от вярвания като християнството, будизма и исляма, но членовете на партията трябва да бъдат атеисти и им е категорично забранено да участват в суеверни практики като ходене на врачки, гадатели и пр.През последните години е имало многобройни скандали, в които висши партийни кадри бяха обвинени в участие в суеверни практики.Дълго изявление за това как най-добре да се засили ролята на партията и нейното ръководство, разпространено от официалната новинарска агенция \"Синхуа\", изтъква, че марксизмът е водещата мисъл за Китай и партията.\"Решително избягвайте да не вярвате в Маркс и Ленин и да вярвате в призраци и духове, да не вярвате в истината и вярването в парите\", се подчертава в изявлението на партията.\"Решително се противопоставяйте на всички форми на погрешна мисъл, която изкривява, изопачава или отрича марксизма\", предупреждава се още активът на Китайската комунистическа партия.През миналата година президентът Си Цзинпин заяви, че решението на партията да се придържа към политическите теории на Карл Маркс остава \"напълно правилно\", за да отбележи 200-годишнината от рождението на германския философ.Китайският народ, особено вождовете на страната, имат дълга традиция във вярването в предсказания и геомантия (фън шуй), търсейки отговори във времена на съмнение, нужда и хаос.Практиката стана по-рискована в контекста на крутите мерки срещу дълбоко вкоренената корупция, предприети от Си Цзинпин при встъпването си в длъжност в края на 2012 г., при които бяха хвърлени в затвора десетки високопоставени властници.Основателят на съвременен комунистически Китай Мао Цзедун забрани предсказанията и суеверията в страната след революцията през 1949 г., но окултизмът се завръща, тъй като все още официално атеистичната страна възприе икономическите реформи и започна да се отваря в края на 1970-те години.", "date": "2019.02.27", "title": "Китай настоя членовете на партията да се придържат към Маркс и Ленин, не към призраци и духове"}
{"url": "https://news.bg/world/velikobritaniya-vse-oshte-mozhe-da-napusne-es-na-29-mart-obyavi-mey.html", "text": "Премиерът на Великобритания Тереза Мей все още смята, че Обединеното кралство може да напусне ЕС на 29 март, ако достатъчно депутати подкрепят изменено споразумение за Брекзит, пише \"Гардиън\".Изданието отбелязва, че Мей е направила коментара на фона на сигнали, че евроскептиците могат да смекчат исканията си.В статия за \"Дейли мейл\" премиерът моли депутатите да подкрепят споразумението й, след като вчера тя беше принудена да им даде възможност да гласуват за отлагане на Брекзит или да отхвърлят сценарий напускане без сделка, ако не бъде прокарано споразумение.Тя атакува лидера на Лейбъристката партия Джереми Корбин, че още веднъж е показал, че не може да му се вярва, тъй като не изпълнява обещанията си. Мей има предвид ангажимента на лейбъристите за втори референдум, въпреки че партията обеща да изпълни волята на британския народ, а именно Брекзит.Лидерът на Групата за европейски изследвания Джейкъб Рийс-Мог изглежда е склонен да отстъпи. Евроскпетиците настояват да се премахне предпазният механизъм за границата с Ирландия или да действа за определен срок.Той обяви, че приложение към споразумението вместо пълно предоговаряне може да е приемлив компромис, който да убеди евроскептиците да подкрепят сделката на Мей. Според него необходими са правни гаранции за предпазния механизъм, за да се прокара споразумението в парламента.", "date": "2019.02.27", "title": "Великобритания все още може да напусне ЕС на 29 март, обяви Мей"}
{"url": "https://news.bg/politics/bsp-nyama-da-se-vrashta-v-parlamenta-za-obsazhdane-na-vetoto.html", "text": "\"Няма да влизаме в парламента . Самите управляващи обявиха, преди да са прочели мотивите, че ще го отхвърлят\", отбеляза Нинова.Лидерът на червените определи като абсолютно недопустимо поведението на двама депутати от БСП,  \"Народните представители ще върнат парите\", увери тя.Настояваме да отменят гласуваните текстове и да се пристъпи към правото решенията в комисиите да се взимат с 2/3, да се възстановят и преференциите. За това настоя лидерът на БСП Корнелия Нинова на брифинг след срещата си с Партия на зелените.По тези теми социалистите са срещнали разбиране от страна на граждански сдружения и Партията на зелените.Нинова е убедена, че това са въпроси, стоящи над тяснопартийните интереси - въпросите за правовата държава, върховенството на закона и правото на свободен избор.За отмяна на Изборния кодекс настояха и от Партия на зелените. \"Новият законопроект дава възможност за манипулации\", подчерта председателят на партията Владимир Николов.Зелените призоваха за въвеждане на електронно сканиране на протоколите и машинно преброяване на гласовете. Гласувайки ветото на президента, този закон трябва да се анулира, категорични бяха от партията.", "date": "2019.02.27", "title": "БСП няма да се връща в парламента за обсъждане на ветото"}
{"url": "https://news.bg/health/otkriha-novi-8-sluchaya-na-morbili-v-blagoevgradsko.html", "text": "Нови 8 случая на морбили са регистрирани в Благоевградско. Местната здравна инспекция дава разбивка на сайта си.5 от болните са от Разлог. Това са момчета на възраст 10 месеца, 3, 5, 11 и 19 години. Заразени са и три момиченца - две от село Баня на 5 и 7 години, както и едно на 2,5 години от Белица.Трима от пациентите са настанени за лечение в Инфекциозното отделение на МБАЛ \"Иван Скендеров\" в Гоце Делчев, четирима са в болницата в Благоевград, а 1 - в Инфекциозното отделение на УМБАЛ \"Света Анна\" в София.До този момент в областта са ваксинирани общо 204 контактни лица и такива с пропуски в имунизация срещу заболяването.На трима общопрактикуващи лекари са съставени актове за пропуски в имунизациите на деца, заразени с морбили.Продължават проверките в здравните кабинети на детските заведения и училищата заради болестта. Припомняме, че по-рано днес стана ясно, че 36 от тях са съобщени от РЗИ-Благоевград, 7 - от Столична РЗИ и 3 - от РЗИ-София област. Съмнение за един  Предстои той да бъде лабораторно доказан, тъй като е засегната нова област.Припомняме, при епидемията през 2009 г. у нас имаше 25 смъртни случая при 24 000 заразени, което е обичайният процент при разпространение на заболяването - 1 смъртен случай на 1000.През 2017 г. . Тогава в Пловдив бяха регистрирани 36 случая.Само преди няколко дни Световната здравна организация обяви тревога, тъй като  между 2017 г. и 2018 г. до 82 596. Това е най-големият брой, записан през това десетилетие, според данни на СЗО. миналата година - над 10 пъти повече от .", "date": "2019.02.27", "title": "Откриха нови 8 случая на морбили в Благоевградско"}
{"url": "https://news.bg/politics/balgarite-v-chuzhbina-nastoyaha-pred-manolova-za-elektronno-distantsionno-glasuvane.html", "text": "Омбудсманът Мая Манолова се срещна с българи зад граница. Основната тема на срещата бяха изборните права на сънародниците ни в чужбина, както и запазването на пълните граждански права на тези във Великобритания след Брекзит.Повод за срещата е петиция от над 150 души, които са ангажирани с организацията на изборите в чужбина.Засегнати са изборните и политическите права на гражданите, каза омбудсманът в тяхна защита.Главните искания са за въвеждане на електронното дистанционно гласуване по облекчен начин като най-ефективният начин сънародниците ни да бъдат включени в изборния процес, както и ясен график за въвеждането на електронното гласуване. Средствата за идентификация би следвало да бъдат лесни, достъпни и евтини.Гражданите настояват за повече яснота относно гласуването във Великобритания с оглед на предстоящото излизане на страната от ЕС.Сънародниците ни зад граница са обезпокоени, че неясният статут на Острова ще засегне вече придобити права, като ги лиши от възможността да упражнят гласа си на предстоящите избори.На срещата с омбудсмана присъстваха сънародниците ни Стефан Манов от Франция, Десислава Христова от Великобритания, Петър Бакалов от Белгия, Алекс Детев от Австрия и други. Някои от тях са членове на Инициативния комитет, който организира подписка за изборния референдум, предложен от президента Росен Плевнелиев през 2015 година.Промените в ИК би следвало да дадат възможност на българските граждани зад граница да участват в електронното гласуване.В Швейцария например е дадена възможност на швейцарските граждани, живеещи в чужбина приоритетно да гласуват дистанционно, сподели Димитър Иванов в онлайн връзка от Цюрих.Когато се въвеждат ограничителни мерки, се чувстваме буквално унищожени, защото вече 10 години МОН подкрепя една от най-силните политики за българите в чужбина, а именно образованието. Основната цел на тази политика е запазване на българското образование, но е нерентабилно с други текстове в ИК да се затваря възможността за гласуване, разкритикуваха граждани.Тестовете на електронното гласуване по думите на Иванов трябва да бъдат направени първо с българите в чужбина.Великобритания е една от държавите с най-висока избирателна активност на изборите според Мария Спирова, която живее там. \"Българската общност във Великобритания стана възможна именно заради директивата на ЕП за свободно придвижване и остана възможна именно благодарение на ЕП. Сега е наш ред да помогнем и на България\", каза още тя.", "date": "2019.02.27", "title": "Българите в чужбина настояха пред Манолова за електронно дистанционно гласуване"}
{"url": "https://news.bg/world/sasht-i-vietnam-sklyuchiha-sdelki-za-poveche-ot-usd15-mlrd.html", "text": "Виетнам и САЩ сключиха търговски споразумения, информира АП.Президентът на Съединените щати Доналд Тръмп и виетнамският лидер Нгуен Фу Чонг присъстваха на церемония по подписването на няколко търговски споразумения между двете държави.Американският производител на самолети \"Боинг\" сключи споразумения с VietJet за 100 самолета 737 MAX и с Bamboo Airways за 10 самолета 787 Dreamliners. Сделката на \"Боинг\" с VietJet е за 12,7 милиарда долара. Споразумението с Bamboo Airways е за 3 милиарда долара.Базираната в САЩ технологична компания Sabre също сключи сделка с Vietnam Airlines, която е за 300 милиона долара.В момента няма директни полети между двете държави.По-късно днес Тръмп ще започне втората си среща на върха с Ким Чен-ун в Ханой.", "date": "2019.02.27", "title": "САЩ и Виетнам сключиха сделки за повече от $15 млрд."}
{"url": "https://news.bg/world/tramp-maykal-koen-e-lazhets.html", "text": "Майкъл Коен лъже, за да си намали присъдата. Така отговори американският лидер Доналд Тръмп на информация, че бившият адвокат щеСпоред Тръмп Коен е излъгал пред конгресмените, за да му намалят тригодишната присъда. Милиардерът смята, че бившият му адвокат е имал много клиенти и е направил \"лоши неща\", които \"не са свързани с Тръмп\".\"Майкъл Коен беше един от многото ми адвокати, които ме представляваха (за съжаление). Той имаше и други клиенти също. Той сега е лишен от адвокатски права от Върховния съд заради лъжа и измама. Той е направил лоши неща, които не са свързани с Тръмп. Той лъже, за да му се намали присъдата\", написа президентът на САЩ в \"Туитър\" от Виетнам, където ще проведе двудневна среща с Ким Чен-ун.", "date": "2019.02.27", "title": "Тръмп: Майкъл Коен е лъжец"}
{"url": "https://news.bg/society/babh-iztegli-ot-pazara-nad-2-5-tona-opasni-hrani-za-mesets.html", "text": "Общо 12 702 проверки в страната извърши Българската агенция по безопасност на храните през януари 2019 г.2 546 кг храни от животински и неживотински произход са изтеглени за унищожаване. Други 4 372 кг храни от животински и неживотински произход са насочени за преетикетиране. Количеството е конфискувано от производствени обекти, складове и магазини за търговия на едро и дребно, както и заведения за обществено хранене.Част от иззетите храни са били неправилно съхранявани, некоректно етикетирани и с изтекъл срок на годност, а други - без документи за произход и без здравна и идентификационна маркировка.За установени нарушения са издадени 652 предписания и са съставени 111 акта. Един обект в страната е с временно преустановена дейност.", "date": "2019.02.27", "title": "БАБХ изтегли от пазара над 2.5 тона опасни храни за месец"}
{"url": "https://news.bg/int-politics/60-ot-amerikantsite-podkrepyat-transseksualni-v-armiyata.html", "text": "Близо 60% от американците твърдят, че на транссексуалните хора трябва да бъде позволено да служат в американските въоръжени сили, според проучване на Ройтерс/Ипсос, проведено преди обсъждане в конгреса, за , транссексуални да служат в армията, съобщава \"Ройтерс\". Върховният съд на Съединените щати на 22 януари се произнесе в полза на администрацията на Тръмп да наложи политиката си на забрана на много транссексуални в армията. Изпълнението на политиката е забавено от правни спорове в по-маловажни съдебни дела, които Върховният съд не адресира пряко.Решението на Върховния съд и политиката на Тръмп тревожат някои транссексуални в армията, като 38-годишният Кай Ландерос. Той е на служба от 2005 г. и е два пъти в Ирак, базиран във Форт Хуачука в Аризона, \"това е просто разочароващо\", коментира той.\"Всеки ден правиш най-доброто, нещо, което обичаш да правиш, и тогава ти се казва, че не трябва да бъдеш в армията ... когато си напълно способен и компетентен да служиш. Не виждам защо трябва да има проблем\", допълва той.В проучването, 59% от анкетираните казват, че транссексуалните хора трябва да могат да служат, а 24% са заявили, че не трябва. От тези, които подкрепят, 67% казват, че военните също трябва да предоставят медицински грижи, свързани с прехода към пола.Проучването показва, че разделението е 79% от демократите в полза на транссексуалните срещу 38% от републиканците.Републиканската подкрепа се е увеличила от 2017 г., когато 32% подкрепят транссексуалните военни.През 2017 г. Тръмп обяви план за забрана на транссексуални в  армията, като обърна политиката на бившия президент на Демократическата партия Барак Обама, който позволи на транссексуалните да служат открито и да получат медицински грижи за преход.През март 2018 г. Тръмп подкрепи преразгледаната политика на тогавашния министър на отбраната Джим Матис. В някои случаи тя е забранила транссексуални, които страдат от вътрешен конфликт между физически пол и полова идентичност.Политиката на Матис забранява транссексуални, които търсят или са преминали през стъпки за преход на пол.Хората, диагностицирани с полова дисфория по време на политиката на Обама, да останат в армията и да служат според своята полова идентичност.След като няколко федерални съдилища блокират и двете версии на политиката на администрацията като противоконституционни, правителството поиска от Върховния съд да се намеси. Той отмени постановленията на по-ниските съдилища, но не разреши основния въпрос за законността на плана на републиканския президент.Военен експерт от ВМС на САЩ Матю Маккарти базата Южна Каролина и на служба от 2013 г. коментира, че забраната на Тръмп е \"нож в гърба. Те ни третират като мутанти и не можем да служим като всички останали до нас\", допълва 25-годишният Маккарти.Запитана за коментар, говорителка на министерството на отбраната защити политиката на Тръмп, заявявайки, че това не е забрана за членовете на транссексуалните служби, а политика за дисфория по пол.Демократите от Конгреса осъдиха политиката като дискриминационна. Изслушването на Комитета за въоръжените сили на Камарата на представителите на Демократическата партия в включва показанията на няколко транссексуални служители, както и членове на администрацията на Тръмп, включително Джеймс Стюарт, секретар на отбраната за персонал и готовност.", "date": "2019.02.27", "title": "60% от американците подкрепят транссексуални в армията"}
{"url": "https://news.bg/society/dnes-kazvame-ne-na-uchilishtniya-tormoz.html", "text": "Всяка година в последната сряда на февруари отбелязваме Международния ден за борба с училищния тормоз.Инициативата започва през 2007 г., когато две момчета в Канада застават зад гърба на свой приятел и съученик, който бил тормозен, защото дошъл на училище с розово поло.Дейвид Шепърд и Травис Прайс купуват розови тениски и на следващия ден раздават на всички в училище.Отбелязването на Деня на розовата фланелка напомня да се помисли как да постъпваме в ситуации на тормоз и как може да се противодейства. Ученици от пловдивски училища се включиха в инициативата с лозунги по улиците на града. ", "date": "2019.02.27", "title": "Днес казваме \"Не\" на училищния тормоз "}
{"url": "https://news.bg/int-politics/pakistan-gotov-da-satrudnichi-s-indiya.html", "text": "Пакистанският премиер Имран Хан заяви, че страната му трябва да \"седне и разговаря\" с Индия за разрешаване на кризата, която се разрази по-рано днес, след като пакистански военни самолети свалиха два индийски бойни самолета и плениха двама пилоти.\"Ние не предприемахме действия по-рано, без да оценяваме собствените си щети от индийски въздушни удари, защото искахме оправдана реакция. Два индийски изтребителя МиГ, които навлязоха в пакистанското въздушно пространство днес след нашия ответен удар, бяха свалени\", уточни Хан в телевизионно обръщение към нацията.По думите на Хан, войната не е от полза за нито една от страните и се надява, че разумът ще надделее. Хан отново обеща да сътрудничи с Индия за откриване на извършителите на  по-рано този месец в Кашмир, при която загинаха повече от 40 индийски военнослужещи и полицаи. По-рано днес пакистанската армия обяви, че е свалила два индийски изтребителя, които са преминали линията на контрол над спорната между двете страни област Кашмир и са навлезли в пакистанското въздушно пространство. Пакистанците също така твърдят, че са пленили двама индийски пилоти от свалените самолети.Свалянето на индийските изтребители стана ден, след като индийски военни самолети извършиха въздушни удари срещу тренировъчен лагер на терористичната ислямистка групировка от \"Джаиш-и-Мохамед\" в контролираната от Пакистан част на Кашмир. Групировката извърши самоубийствения атентат с кола бомба срещу индийски военен конвой в контролираната от Индия част от Кашмир на 14 февруари.Индийското външно министерство настоя, че нападението е било продиктувано от \"неспособността на Исламабад да действа за унищожаване на терористичната инфраструктура\", докато пакистанското външно министерство критикува въздушния удар като нарушение на неговата териториална цялост и суверенитет.", "date": "2019.02.27", "title": "Пакистан готов да сътрудничи с Индия"}
{"url": "https://news.bg/world/ispaniya-razsledva-misteriozen-obir-v-posolstvoto-na-severna-koreya.html", "text": "За мистериозен обир в посолството на Северна Корея в Мадрид със заложници съобщава испанският вестник El Confidencial.Инцидентът е станал в петък. По информация на испанската медия нападателите завързали дипломатическите служители и останали в посолството най-малко четири часа. Една от заложниците успяла да избяга от сградата и да повика за помощ. След известно забавяне, тъй като служителката не знаела испански, служителите на реда разбрали чрез преводач, че тя твърди, че персоналът на севернокорейското посолство е похитен.На мястото незабавно бил изпратен полицейски екип, за да провери сигнала. Посрещнал ги мъж с вид на дипломатически служител, който заявил, че няма никакъв проблем и \"всичко е нормално\".Въпреки това униформените незабелязано останали да наблюдават сградата. Минути по-късно от посолството бързо потеглили два автомобила, след което задържаните служители излезли на улицата. По думи на един от полицаите шофьор на една от колите бил именно \"служителят\", който им отворил вратата.От тогава насам случилото се остава забулено в мистерия, посочват от испанския вестник.От Министерство на вътрешните работи в Испания съобщават само, че в момента се води разследване, но не дават повече подробности по случая.По непотвърдена информация властите опитват да установят кой стои зад нападението, при което не само са били похитени служителите, но е била открадната и компютърна техника, съдържаща информационна база данни. Все още се изяснява от какво естество е отнетата информация и за кого би представлявала интерес.", "date": "2019.02.27", "title": "Испания разследва мистериозен обир в посолството на Северна Корея"}
{"url": "https://news.bg/crime/dadoha-sedmitsa-na-prokuraturata-da-aktualizira-svidetelite-po-deloto-ktb.html", "text": "До седмица прокуратурата актуализира списъка със свидетелите по делото срещу квесторите за фалиралата през 2014 година Корпоративна търговска банка (КТБ) Станислав Лютов и Елена Костадинчев, съобщи БНР.За тази сутрин бе насрочено първото заседание по делото, но се оказа, че цитирани в обвинителния акт свидетели не са описани в приложението към него.Лютов и Костадинчев са обвинени, че са ощетили Фонда за гарантиране на влоговете с близо 1 милион лева. Това станало като са разрешили да бъдат изплатени девет договора за индивидуални срочни депозити с привилегирована лихва.Според адвокат Васил Василев няма облагодетелствани. \"Няма нарушение на закона. Хората са ги излъгали с някои от тези дела. Съдът трябва да наказва този, който е извършил престъпление. Когато се вкарват дела, по които няма престъпление, съдът е нормално, ако сме нормална държава, да оправдава хората\", заяви адвокат Василев.\"Нещата се решават на базата на правото, а тука правото е изцяло изопачено, тъй че се надявам да не се бави особено много това дело. Тълкуванията, които се дават в обвиненията на закона, са далеч от закона. Какво правят тези дела тук, питайте прокуратурата\", каза адвокат Василев и изтъкна, че делата влизат в съда по волята на прокуратурата. Това че приключват по различен начин, е поради несъвместимост със закона, допълни защитникът.\"Не мога да коментирам всички измислици от изпълнителната власт и прокуратурата. Всеки ден ни заливат с неистини. 10 години ще стане догодина с тотално поръчкови дела. За колко случаи, които бяха обществено значими, финишираха на минус - трябва да плащаме обезщетения. Хората са ги излъгали\", каза адвокат Василев за вложителите, които очакват парите си от фалиралата банка.\"Непрекъснато се вкарват дела, не за хората, за които трябва. Тези, за които трябва да се вкарват дела, те ги поръчват. Това е вече 10 години\", каза адвокат Василев.Припомняме, . Тогава Апелативният наказателен съд прие решението на Спецсъда, че няма основания процесът да бъде прекратен и върнат на прокуратурата.На 14 февруари стана ясно, че , изпратени му чрез властите. Защитата на Василев беше на мнение, че банкерът е нередовно призован.На 13 декември 2017 г.  В началото на заседанието тогава стана ясно, че призовката на Цветан Василев е върната от посочения адрес, като по сведение на домоуправителя подсъдимият не е бил забелязван във входа от 4 години.Обвинителният акт по делото за фалита на КТБ е над 210 000 страници и беше внесен от Специализираната прокуратура на 20 юли миналата година. По делото са обвинени 18 лица.Свидетелите по делото са повече от 400. Изготвени са над 90 експертизи от 27 вещи лица, а събраният доказателствен материал, заедно с веществените доказателства и приложенията, надхвърля 1360 тома.Освен за участие в организирана престъпна група, обвиняемите ще отговарят пред съда за източване на банката с над 2,7 млрд. лв.Основен обвиняем е бившият мажоритарен собственик на КТБ Цветан Василев, тъй обаче от момента на поставянето на банката под особен надзор не се намира в България. Последното му местонахождение е Сърбия. Срещу него са повдигнати обвинения за общо 76 деяния.Последно, през декември Софийската градска прокуратура (СГП)  спрямо квесторите на \"Корпоративна търговска банка\" АД (КТБ).Квесторите са обвинени за умишлена безстопанственост в особено големи размери.", "date": "2019.02.27", "title": "Дадоха седмица на прокуратурата да актуализира свидетелите по делото КТБ"}
{"url": "https://news.bg/world/tramp-pred-kim-chen-un-vie-ste-velik-lider.html", "text": "Президентът на САЩ Доналд Тръмп и лидерът на КНДР Ким Чен-ун проведоха първата част от втората среща на върха във виетнамската столица Ханой, съобщават световни агенции.Американският лидер и Ким Чен-ун ще проведат същинските разговори за ядреното разоръжаване на КНДР в четвъртък сутринта. По-рано днес двамата лидери се ръкуваха и позираха пред камерите в Metropole hotel на фона на флаговете на двете държави.Президентът на САЩ Доналд Тръмп обеща на КНДР \"страхотно бъдеще за вашата страна\" в началото на разговорите си с лидера на Северна Корея Ким Чен-ун.\"Мисля, че вашата страна има страхотен икономически потенциал. Мисля, че вашата страна ще има страхотно бъдеще, вие сте велик лидер\", обяви Тръмп пред Ким.\"Успяхме да преодолеем всички препятствия и днес сме тук\", каза от своя страна Ким Чен-ун. Ким е \"уверен, че ще бъдат постигнати големи резултати, които ще бъдат приветствани от всеки\".В отговор Тръмп отбеляза: \"Чест е да бъда с председателя Ким, чест е да бъдем заедно във Виетнам\".\"Страхотно е да бъда с вас, имахме много успешна първа среща на върха. Някои хора искаха да стане по-бързо, но аз съм много доволен от това, което правим\", продължи Тръмп и изтъкна, че двамата с Ким имат \"наистина добри отношения\".След кратък коментар пред журналистите двамата лидери разговаряха на четири очи. Разговорът, на който присъстваха само преводачите, продължи около 20 минути. След кратката беседа Ким Чен-ун и Доналд Тръмп имаха \"социална вечеря\", както беше наречена от Белия дом по-рано, която продължи час и 42 минути. Началото на вечерята беше открита само за няколко журналисти. От Белия дом обявиха, че са ограничили достъпа. На вечерята Доналд Тръмп беше придружаван от държавния секретар Майк Помпео и временно изпълняващия длъжността началник на канцеларията Мик Мълвейни. Ким беше с Ким Йон-чол, главният преговарящ със САЩ, и външния министър на КНДР И Йон-хо.Разговорите продължиха малко над 2 часа, информира АП.Официалните срещи ще продължат в Metropole Hotel в четвъртък.  Първата Тръмп иска от Ким Чен-ун да спре ядрената програма на КНДР, а лидерът на Северна Корея настоява за отмяна на международните санкции.", "date": "2019.02.27", "title": "Тръмп пред Ким Чен-ун: Вие сте велик лидер"}
{"url": "https://news.bg/crime/uniformen-postrada-pri-arest-na-piyan-shofyor-v-sofiya.html", "text": "39-годишен полицай е пострадал при опит да арестува пиян шофьор в София.Инцидентът е станал малко преди полунощ вчера, 26 февруари, в квартал \"Левски Г\", информираха от Столичната дирекция на вътрешните работи.Полицаи от столичното Пето районно управление спрели за проверка лека кола, управлявана от 32-годишен мъж. По време на проверката водачът миришел на алкохол. Полицаите наредили на мъжа да изчака, докато на място пристигне екип на отдел \"Пътна полиция\", за да бъде направен тест с дрегер. Когато чул това, шофьорът започнал да бяга.Полицаите се втурнали да го хванат, но при опита да задържат, мъжът изблъскал единия от униформените. Полицаят паднал на земята и наранил ръката си.Последвало кратко преследване. Останалите полицаи настигнали мъжа и успели да го задържат, след което го отвели в участъка. Там органите на реда направили проба за употреба на алкохол, която била положителна. Не става ясна точната концентрация на алкохол в кръвта на водача.Пострадалият полицай е отведен до здравно заведение, където медиците установили, че той е с фрактура на костта на ръката.По случая е образувано досъдебно производство. Работата по документирането на деянието продължава под наблюдението на прокуратурата.", "date": "2019.02.27", "title": "Униформен пострада при арест на пиян шофьор в София"}
{"url": "https://news.bg/society/semeystvoto-ot-brestnik-poluchi-voenno-zhilishte.html", "text": "Военно жилище получи семейството от пловдивското село Брестник, останало без дом, , съобщи Нова телевизия.То е осигурено от Министерството на отбраната. Апартаментът е тристаен и се намира в един от блоковете на територията на авиобаза Граф Игнатиево, където мъжът работи като военен пилот.Строителна бригада ремонтира ведомственото жилище, за да може до петък семейството да се нанесе в него. По думите на Димитър Петров командир на авиобаза \"Граф Игнатиево\", жилището ще бъде оборудвано с всички необходими домакински уреди. Очакват се и мебели от дарители.В кметството на село Брестник са пристигат различни дарения от цялата страна. Военнослужещите от различни поделения събират средства, за да помогнат на младото семейство.Припомняме, че  По думите на семейството пожарът е тръгнал от комина. Опитали да предотвратят разрастването на огъня с пожарогасители, но не успели.По-рано вчера ", "date": "2019.02.27", "title": "Семейството от Брестник получи военно жилище"}
{"url": "https://news.bg/int-politics/kyoveshi-poluchi-podkrepata-na-pravnata-komisiya-v-ep.html", "text": "Лаура Кьовеши получава по-голямата част от гласовете в правната комисията на ЕП за главен европейски прокурор. Председателят на LIBE обяви резултата и тя получава най-много гласове - 26. След нея са френския кандидат Жан-Франсоа Бонер с 22 гласа, а германецът Андрес Рите, получил само един, съобщава румънското издание \"Диджи24\".Комисията по граждански свободи, правосъдие и вътрешни работи (LIBE) и Комисията по бюджетен контрол (CONT) към Европейския парламент гласуваха идентично за нея.Съвместното предложение на двете комисии се изпраща на Председателския съвет и на председателя на Европейския парламент Антонио Таяни.Главният прокурор ще бъде назначен по общо съгласие на ЕП и на Съвета. Тримата кандидати бяха изслушани във вторник от съвместните комисии на Европейския парламент за граждански свободи, правосъдие и вътрешни работи (LIBE) и Бюджетен контрол (CONT) за поста главен прокурор на Европа.Европейската прокуратура е новосъздадена институция, поради което ЕП се сблъскваме с нова процедура.Кьовеши не е предложена от Румъния, както и нейните конкуренти от Франция и Германия не са предложени от своите страни.Но за разлика от нея, те са силно подкрепяни от националните институции. Сега е четвъртата стъпка от процедурата по назначаване. Кьовеши бе първата в списъка на комисията за подбор и втората - при гласуването в Съвета на Европейския съюз.От досегашните изявления се знае, че две от най-големите парламентарни групи - ЕНП и АЛДЕ - подкрепят Кьовеши. В допълнение, има много членове на ЕП в правната комисия, които яростно критикуват борбата с корупцията в Румъния.  Въпреки резултата на Съвета, Кьовеши има шансове да получи Европейската прокуратура. Ако Парламентът подкрепи кандидатурата, в противоречие с решението на Съвета, между двете институции има период на преговори за назначаване на европейски главен прокурор.В парламентарната комисия по бюджетен контрол (CONT) Кьовеши получи 12 гласа, следвана от френския кандидат с 11 гласа и германския кандидат с един глас, като гласуването в CONT е консултативно. Четирима от членове на комисията са от Германия, двама от Франция , а от Румъния още двама.Всеки от кандидатите представя своя управленски проект и отговаря на въпросите, повдигнати от членовете на комисията.След първия кръг на гласуване в Съвета на Европейския съюз на равнище посланик (COREPER) миналата седмица, френският кандидат е класиран на първо място, а Кьовеши бе класира на второ място, както и германският прокурор.Припомняме, България е гласувала в Съвета против бившия главен прокурор на Румъния за борба с корупцията Лаура Кодрута Кьовеши за европейски прокурор, съобщи вестник \"Сега\", позовавайки се на източник, който е близък до дипломатическите среди в Брюксел.Съгласно Регламента за създаване на Европейската прокуратура Европейският парламент и Съветът избират с общо съгласие главния европейски прокурор за седемгодишен срок, който не може да бъде подновен. Съветът взема решение с обикновено мнозинство.", "date": "2019.02.27", "title": "Кьовеши получи подкрепата на правната комисия в ЕП"}
{"url": "https://news.bg/crime/dvama-14-godishni-si-razmenyaha-krusheta-v-mezhduchasie.html", "text": "За побой между двама ученици информират от Областната дирекция на МВР в Пловдив.Сбиването станало в Първомай. Около 9 часа вчера, 26 февруари, в Районното управление в града е получен сигнал за възникнала свада между двама тийнейджъри пред местното основно училище.Според сигнала две момчета се сбили по време на междучасие. Те започнали да си разменят крушета пред събралите се около тях техни връстници.Тогава случаен минувач се намесил и разтървал учениците.На мястото пристигнал екип на полицията и свадата приключила, без да има сериозно пострадали.Вследствие на побоя единият от двамата тийнейджъри получил контузии по главата и тялото и бил откаран и настанен в болница за наблюдение. Другият ученик също преминал медицински преглед, след което бил задържан от униформените за срок до 24 часа.След докладване на случая на държавното обвинение, дежурен прокурор от Районната прокуратура в Първомай е наредил по случая да бъде образувано досъдебно производство за нанасяне на лека телесна повреда по хулигански подбуди.Работата по случая продължава, предстои да се изяснят обстоятелствата около ученическото меле.Побоят идва само ден преди отбелязването на , който се отбелязва в последната сряда на месец февруари, като тази година се пада днес, 27 февруари.Отбелязването напомня да се помисли как трябва да се постъпва в ситуации на тормоз и как може да се противодейства на насилието сред подрастващите.", "date": "2019.02.27", "title": "Двама 14-годишни си разменяха крушета в междучасие"}
{"url": "https://news.bg/society/borisov-pozhela-oshte-uspehi-na-albert-popov.html", "text": "Премиерът Бойко Борисов се срещна с българския състезател по ски алпийски дисциплини Алберт Попов преди началото на днешното правителствено заседание в Министерския съвет.Попов подари на премиера две картини и спортен екип с автограф. От своя страна, Борисов пожела успех на българския скиор при следващите състезания.Припомняме, Алберт Попов участва на две световни първенства и на зимни олимпийски игри - Пьонгянг 2018.На 29 януари 2019 стана едва вторият български скиор-алпиец с класиране в първите 10 от стартове за световната купа 33 години след последното място в десетката на Петър Попангелов от 21 януари 1988.", "date": "2019.02.27", "title": "Борисов пожела още успехи на Алберт Попов"}
{"url": "https://news.bg/int-politics/siriya-i-rusiya-nastoyavat-sasht-da-se-mahat-ot-siriya.html", "text": "Русия и Сирия излязоха със съвместно изявление днес, в което призоваха силите на САЩ да напуснат Сирия и да позволят на хората в бежански лагер в югоизточната част на страната да бъдат евакуирани от руски и сирийски сили, съобщава \"Ройтерс\".В изявлението, публикувано от руското военно министерство, се изтъква, че руските и сирийските сили са подготвили автобуси за преместване на бежанци в района на Рубкан и ще им гарантират безопасно преминаване, за да могат да започнат нов живот.\"Също така призоваваме САЩ, чиито военни части са незаконно на сирийска територия, да напуснат страната\", се подчертава в съвместното изявление.Според изявлението около 95 процента от бежанците в Рубкан искат да напуснат лагера, но САЩ \"пречат на напускането им, подвеждайки бежанците, казвайки им, че това е невъзможно и разпространявайки слухове, че ще се изправят пред разорение, ще бъдат принудени да дават военна повинност и ще бъдат арестувани на територията, контролирана от сирийското правителство.\"САЩ заявиха по-рано този месец, че ще оставят около 400 американски военнослужещи, разделени между два различни региона на Сирия, което беше обръщане на позицията от страна на американския президент Доналд Тръмп, което може да трасира пътя за съюзниците на САЩ да държат войски в Сирия.Тръмп нареди изтегляне на американските военнослужещи от Сирия през декември 2018 г., обещавайки да върне около 2000 военни вкъщи. Причината за този ход, според него е победаната на терористите от ДАЕШ (\"Ислямска държава\") в Сирия. ", "date": "2019.02.27", "title": "Сирия и Русия настояват САЩ да се махат от Сирия"}
{"url": "https://news.bg/regions/poredno-selo-ostana-otkasnato-ot-sveta-zaradi-lipsa-na-transport.html", "text": "Търновското село Червена остана без транспорт до най-близкия град, предаде bTV.В селото живеят близо 300 души. Те обаче практически са останали без лични лекари, магазини и аптеки, тъй като най-близките се намират в град Левски на 9 км от селото, а до там няма транспорт от септември насам.Местните обясняват, че са останали без никаква връзка с други населени места, тъй като преди са можели да хванат влак от гара Левски за София, Плевен или Варна. Това обаче вече не е възможно.В селото има и младежи, които учат в града, но за тях е осигурен транспорт от училището.Кметът на Свищов Генчо Генчев обясни, че е запознат с проблема с транспорта от над две години. Според него причината са нерегламентираните транспорти и нелицензираните таксиметрови превози.Той посочи, че именно заради това линията, която е обслужвала пътниците от Червена, е работила на загуба. Генчев обясни, че единственото, което общината може да направи, е да дотира билетчето на превозвача.Припомняме, това е поредният случай, при който село остава откъснато от света.Преди седмици стана ясно, че жители на две кюстендилски села са принудени да вървят По рано пък се разбра, че без транспорт остават и . Заради нерентабилност бяха закрити и автобусни линии до няколко По тази причина премиерът  на субсидиите за превоз на пътници по нерентабилни автобусни линии.", "date": "2019.02.27", "title": "Поредно село остана откъснато от света заради липса на транспорт"}
{"url": "https://news.bg/world/maykal-koen-shte-nareche-donald-tramp-rasist-i-moshenik.html", "text": "Майкъл Коен ще обвини Доналд Тръмп, че е \"мошеник\" и \"расист\", който предварително е знаел, че дългогодишен съветник е в контакт с \"Уикилийкс\" по време на предизборната кампания през 2016 г.Това става ясно от предварително изнесени свидетелски показания, които ще даде Коен пред Комисията по контрол към Камарата на представителите на САЩ, пише \"Гардиън\".Изявлението на бившия адвокат на президента включва експлозивни твърдения за президентската кампания.Коен ще заяви, че Тръмп е разбрал от съветника си Роджър Стоун, че \"Уикилийкс\" ще публикува откраднати имейли от Националния комитет на Демократическата партия и от предизборната кампания на Хилари Клинтън.\"През юли 2016 г., дни преди конвента на демократите, аз бях в офиса на господин Тръмп, когато секретарят му обяви, че Роджър Стоун е на телефона. Тръмп говори със Стоун по конферентния телефон\", ще каже адвокатът.\"Господин Стоун заяви пред Тръмп, че сега е провел телефонен разговор с Джулиан Асандж и господин Асандж е казал пред господин Стоун, че до няколко дни ще имат огромно количество имейли, които ще навредят на кампанията на Хилари Клинтън. Господин Тръмп отговори, че ефектът\"няма ли да е чудесен\".Коен също ще отбележи, макар и не директно, че е бил инструктиран да излъже пред Конгреса относно споразумение за строителство на \"Тръмп тауър\" в Москва по време на кампанията през 2016 г.\"По време на разговорите, които имахме през кампанията, в същото време аз активно преговарях в Русия за него, той ще ме погледне в очите и ще ми каже, че няма бизнес в Русия и след това ще излезе и ще излъже американския народ. По този начин той ми каза да излъжа\", ще разкрие Коен.\"Господин Тръмп не ми е казвал директно да излъжа пред Конгреса. Това не е начина, по който действа\", ще добави бившият адвокат.Коен беше разпитан пред Комисията по разузнаване към Сената на САЩ. Общо през тази седмица той ще се яви пред три комисии. Вчера Коен говори пред Комисията по разузнаване към Сената на САЩ при закрити врата.Адвокатът, който веднъж заяви, че ще предпази Тръмп и с тялото си, се обърна срещу бившия си работодател.Коен ще представи доказателства за престъпни деяния на американския лидер, откакто е президент. Ще използва документи и личния си опит, за да подкрепи позицията си.Майкъл Коен ще се яви и пред Комисията по разузнаване към Камарата на представителите в четвъртък. Но общественото внимание ще бъде насочено към днешното изслушване, което ще е публично.Белият дом се опита да дискредитира Коен във вторник преди да започнат изслушванията. Говорителят Сара Сандърс коментира, че той \"отива в затвора за лъжесвидетелстване пред Конгреса и други лъжи\".През декември Майкъл Коен беше осъден на 36 месеца затвор за лъжесвидетелстване пред Конгреса относно сделка на Тръмп с Русия и незаконни плащания. Бившият адвокат на президента ще влезе в затвора за изтърпяване на наказанието на 6 май.", "date": "2019.02.27", "title": "Майкъл Коен ще нарече Доналд Тръмп „расист” и „мошеник\""}
{"url": "https://news.bg/crime/bivsh-notarius-konsultiral-retsidivisti-za-imotni-izmami.html", "text": "Разбита е престъпна група, която с фалшиви документи и измама, е успяла да прехвърли собствеността на 23 имота на територията на Столична община. Стойността им е за над 300 000 лв. Задържани са 10 души, като 4-ма са вече с обвинения, останалите 6 са с полицейски мерки. Един от задържаните е бивш нотариус, който е оказвал \"интелектуална\" помощ на групата - давал е съвети какви документи да бъдат изготвени и при кой нотариус да се изповяда сделката.Действащи нотариуси няма задържани.Разследването е продължило една година, но и до този момент не е установени дали престъпната група е била подпомагана от действащи нотариуси. Имотите са били прехвърляни на близки или роднини на участвали в престъпната група. Някои са били прехвърляни и на търговски фирми, за да се заличат следите при покупко-продажбите. Стойността на апартаментите е за над 300 000 лв. Групата е подготвяла психологически свидетели за явяване пред нотариус и свидетелстване, че имотът се ползва от над 10 години - това е при схема за придобиване на собственост по давност. Измамниците са се възползвали предимно от хора, които живеят сами, като част от тях са с психични отклонения и не осъзнават напълно действията.От Спецпрокуратурата обясниха, че е много трудно да се докаже дали в измамата са участвали действащи нотариуси, тъй като от правна гледна точка при представяне на документи, нотариус няма как да откаже изповядване на сделка.При разбиването на групата са задържани много документи, включително нотариални актове и пълномощни, компютърни конфигурации. Извършват се огледи и сравняване на документи.Предотвратена е неправомерно прехвърляне за 9 имота, като собствениците са предупредени да не извършват никакви разпоредителни действия.Предстои да се поиска мярка за задържане на четиримата обвинени.По-късно от Специализирания наказателен съд съобщиха, че е внесено искане от страна на Специализираната прокуратура за вземане на мярка за неотклонение \"задържане под стража\" спрямо Георги Янев - ръководител и Борис Янков, Любомир Янев и Емил Янев - участници в организирана престъпна група, създадена с цел имотни измами.Припомняме, само преди дни стана ясно, че с измамна схема е . В отговор , с които да се ограничат имотните измами.", "date": "2019.02.27", "title": "Бивш нотариус консултирал рецидивисти за имотни измами"}
{"url": "https://news.bg/society/zhena-ot-plovdiv-ne-dochaka-preosvidetelstvane-ot-telk.html", "text": "Жена от Пловдив, която от години е със 100% инвалидност, почина, докато чака близо година за преосвидетелстване в ТЕЛК, съобщи Нова телевизия.Близките ѝ са взели решение да съдят България в Страсбург.Жената е живяла 43 години с епилепсия. През март миналата година се явява пред ТЕЛК- Пловдив и решението е 98%, без чуждо подпомагане.Експертите обаче преценяват, че тя може да се грижи сама за себе си и променят медицинското заключение.По думите на сестра ѝ жената е имала големи припадъци и без придружител не можела да се оправя. Тя подчертава, че пенсията е намалена на 120 лв., а токът ѝ бил 170 лв.Още през март решението на местния ТЕЛК е обжалвано в Националната лекарска комисия в София. Уверили я, че в началото на декември ще излязат със становище. Близо година такова нямало, а докато чака, сестра й починала.По информация на НОВА след последните промени в наредбата за орязване на инвалидните пенсии, в НЕЛК са затрупани със жалбиТелковото решение на жената ще бъде издадено посмъртно, защото така гласи законът. Затова роднините й настояват, за да няма повече абсурдни и да има промяна в работата на комисиите.Припомняме, че това е втори подобен случай, при който жена е починала преди да получи решение от ТЕЛК. Преди седмица  ", "date": "2019.02.27", "title": "Жена от Пловдив не дочака преосвидетелстване от ТЕЛК"}
{"url": "https://news.bg/int-politics/sasht-prishporvat-indiya-i-pakistan-da-izbyagvat-eskalatsiya.html", "text": "Държавният секретар на САЩ Майк Помпео призова Индия и Пакистан да проявят сдържаност и да избягват ескалация на всяка цена, след като Пакистан извърши въздушни удари и свали два индийски военни самолета по-рано днес в района на Кашмир, съобщава \"Ройтерс\".Тези удари дойдоха ден след като индийски военни самолети удариха в Пакистан за първи път след войната през 1971 г.Същевременно Индия свали пакистански изтребител F-16, след като прихвана три пакистански бойни самолета, навлезли в нейното въздушно пространство.  Помпео е подчертарл в изявление, че е разговарял с външните министри на Индия и Пакистан и \"насърчи двамата министри да дадат приоритет на директната комуникация и да избягват по-нататъшни военни действия\".И Индия, и Пакистан разполагат с ядрени оръжия. ", "date": "2019.02.27", "title": "САЩ пришпорват Индия и Пакистан да избягват ескалация"}
{"url": "https://news.bg/society/aptekite-vav-varna-ostanaha-bez-vaksini-sreshtu-morbili.html", "text": "В аптеките във Варна ваксините срещу дребна шарка са изчерпани, съобщи БНР. Складовете също са празни.По думите на д-р Янка Драганова, директор на \"Надзор на заразните болести\" в РЗИ-Варна, доставка се очаква след 5 март.Цената на една опаковка е около 25 лева. Припомняме, че . 36 от тях са съобщени от РЗИ-Благоевград, 7 - от Столична РЗИ и 3 - от РЗИ-София област. Съмнение за един  Предстои той да бъде лабораторно доказан, тъй като е засегната нова област.Припомняме, при епидемията през 2009 г. у нас имаше 25 смъртни случая при 24 000 заразени, което е обичайният процент при разпространение на заболяването - 1 смъртен случай на 1000.През 2017 г. . Тогава в Пловдив бяха регистрирани 36 случая.Само преди няколко дни Световната здравна организация обяви тревога, тъй като  между 2017 г. и 2018 г. до 82 596. Това е най-големият брой, записан през това десетилетие, според данни на СЗО. миналата година - над 10 пъти повече от .", "date": "2019.02.27", "title": "Аптеките във Варна останаха без ваксини срещу морбили "}
{"url": "https://news.bg/politics/gerb-i-op-pravyat-plan-za-deystvie-po-prezidentskoto-veto.html", "text": "Колегиална творческа среща проведоха в НС ГЕРБ и Обединени патриоти. Като такава я определи пред медиите лидерът на \"Атака\" Волен Сидеров.На нея е било обсъдено и Сидеров обеща утре да има вече и конкретни планове.На срещата не е поставен въпросът за оставката на лидера на \"Атака\" като председател на парламентарната група на ОП.\"Аз съм готов да обсъждам всякакви въпроси\", отсече националистът.Цветан Цветанов подкрепя идеята на НФСБ  Смятаме, че трябва да бъдем солидарни с всички тези български граждани, които, когато не отидат и не упражнят правото си на работа, нямат право да получават и съответното възнаграждение, отсече той.За отношенията в малката коалиция Цветанов добави, че мнозинството е стабилно и това се доказва с регистрацията във всеки пленарен ден. В следващите дни ще продължат разговори за ветото и Изборния коекс, стана ясно още от коментара му.", "date": "2019.02.27", "title": "ГЕРБ и ОП правят план за действие по президентското вето"}
{"url": "https://news.bg/disasters/nay-malko-24-zaginali-i-50-raneni-sled-intsident-s-vlak-v-kayro.html", "text": "Най-малко 24 загинали и 50 ранени след инцидент с влак, причинил пожар на гара Рамзес в Кайро, Египет, съобщават местни медии.Ръководителят на железопътната болница в Кайро Мохамед Саид коментира, че броят на жертвите на главната гара в египетската столица се очаква да нарасне, съобщава \"Скай нюз\".Смята се, че огънят е бил задействан от взривен горивен резервоар на влак с превишаване на скоростта, който пътува до станция Рамзес.Според вестник \"Ал-Ахрам\" влакът е дерайлирал и резервоарът за гориво е експлодирал, но подробностите все още не са потвърдени.Влаковете се отклоняват в египетската столица. По предварителна информация, влакът напуснал депото, когато се блъснал в покрита платформа. Експлозията и пожарът се до една от сградите на гара Рамзес.Съобщава се, че хора са претърпели и отравяне с въглероден окис, тъй като не са могли да напуснат платформата и станцията в паниката.Служителите по сигурността частично са затворили входовете на гарата. Линейки и пожарни екипи са на местопроизшествието.Централната жп гара е евакуирана, железопътните услуги са временно преустановени.", "date": "2019.02.27", "title": "Най-малко 24 загинали и 50 ранени след инцидент с влак в Кайро"}
{"url": "https://news.bg/politics/voyvodite-ostavyat-otvorena-vratichka-za-koalitsiya-za-evrovota.html", "text": "ВМРО остава с отворена врата за обединения на евровота. Това стана ясно от думите на Искрен Веселинов пред медиите в Народното събрание за на изборите през май. Партията не успяла да събере партньорите в малката коалиция за разговорите за общо явяване.Припомняме, че вчера беше  - едва втория от началото на годината.\"Разделението не е нещо добро\", подчерта Веселинов и допълни: \"Със сигурност, ако продължим да сме втренчени в пъпа си и как да отразяваме собствените си проблеми в тема на деня, няма да направим никакъв резултат на тези избори\".\"Евроизборите са своеобразен Рубикон, който ще позволи на патриотичните формации да сменят курса на европейския съюз\", убеден е той.От този розово либерален фашизъм да се тръгне към нормални човешки стойности, като семейство, вяра, национални ценности, иска патриотът.Припомняме, че след вчерашната среща на патриотите в Народното събрание, вицепремиерът Красимир Каракачанов заяви, че на Западния фронт няма нищо ново. Резултатите след срещата нямало. По думите му най-добре би било да се направят вътрешни избори за кандидат на , но коалиционните партньори не са обсъдили този въпрос. Според Каракачанов най-добрият вариант е коалиция \"Обединени патриоти\" да се яви заедно.Последният път, когато , беше преди месец, но и тогава срещата се провали с отправени взаимни обвинения. Ябълката на раздора се оказаха . Преди това НФСБ обяви, че , издигна Валери Симеонов като , а пък Ангел Джамбазки беше издигнат от .", "date": "2019.02.27", "title": "Войводите оставят отворена вратичка за коалиция за евровота"}
{"url": "https://news.bg/world/tramp-iska-da-prevarne-kndr-v-golyama-ikonomicheska-sila.html", "text": "Президентът на САЩ Доналд Тръмп ентусиазирано развява малък флаг на Виетнам часове преди да проведе втора среща на върха с лидера на КНДР Ким Чен-ун. Американският лидер ще се опита да убеди Северна Корея, че може да просперира икономически като Виетнам, ако се откаже от ядрените оръжия, информира АП.\"Ще видим какво ще се случи, но той иска да направи нещо голямо\", коментира Тръмп и добави, че Ким може да използва Виетнам като модел за икономическо съживяване.\"Ако видите какво направихте за кратък период, той може да го направи за много, много бързо време - да направи Северна Корея голяма икономическа сила\", коментира американският лидер.По-рано държавният глава на САЩ написа в \"Туитър\", че \"Виетнам се развива като малко места на Земята. Северна Корея може да бъде същата и много бързо, ако изостави ядрените оръжия. Потенциалът е страхотен, голяма възможност, като почти никой друг в историята, за моя приятел Ким Чен-ун. Ние ще разберем много скоро - много интересно\".Очакванията от срещата в Ханой са високи. Но карнавалната атмосфера във виетнамската столица, улиците са изпълнени с рисунки на лидерите, търговци продават тениски с лицата на двамата лидери, е в контраст със сериозните теми, които ще бъдат обсъдени: ядрените оръжия на КНДР и мирът на Корейския полуостров.\"Планирали сме много голяма среща, както знаете, със Северна Корея, с председателя Ким, мисля, че може да се превърне в много успешна\" среща, каза Тръмп пред лидерите на Виетнам.Преди срещата с Ким САЩ и Виетнам подписаха няколко търговски споразумения, включително за продажбата на 110 самолета \"Боинг\" на южноазиатската държава. Американската компания сключи сделки с VietJet за 100 самолета 737 MAX и с Bamboo за 10 самолета 787 Dreamliners. Американската технологична компания за авиация Sabre също сключи сделка с Vietnam Airlines.Ким остана в хотела си, докато представители на КНДР обикаляха из столицата на Виетнам.Срещата между Ким и Тръмп ще започне днес с вечеря и ще продължи утре сутринта.", "date": "2019.02.27", "title": "Тръмп иска да превърне КНДР в „голяма икономическа сила”"}
{"url": "https://news.bg/politics/spiraneto-na-deputatskite-zaplati-posegatelstvo-spored-jordan-tsonev.html", "text": "ДПС против , които не ходят на работа. Предложенията за спиране на заплатите на народните представители са посегателство върху парламентаризма, коментира Йордан Цонев. Парламентаризмът не е това, което повечето хора си мислят - натискане на копчета и обслужващ персонал, изтъкна депутатът.В Конституцията има текст за свободната воля на депутатите, обясни той. Цонев е недоволен, че са зачестили посегателствата върху парламентаризма, включително и по битови, организационни и финансови въпроси.Време е да се замислим и аз ви призовавам да излезем от това дребнотемие и да помислим какъв тип държава искаме да имаме, призова Йордан Цонев.Партията му нямало да напусне зала по примера на социалистите. Всеки опит парламентът да бъде превърнат в услуга или слуга на някой е вреда за гражданите и държавата, смята Йордан Цонев.", "date": "2019.02.27", "title": "Спирането на депутатските заплати - посегателство, според Йордан Цонев"}
{"url": "https://news.bg/int-politics/opitali-da-vnesat-chasti-ot-orazhiya-v-kamioni-s-humanitarna-pomosht-za-venetsuela.html", "text": "От Венецуела алармираха за опит да бъдат внесени части от оръжия в страната като хуманитарна помощ. В камиони с хуманитарна помощ за Венецуела, които идват от Колумбия, са открити части за оръжия и заграждения. Това съобщи външният министър на Венецуела Хорхе Ареаса, съобщиха Panorama и руски медии.По думите на Ареаса, в камион, който бил изпепелен на 23 февруари, са открити: \"материали за барикади, огради, тел, пирони\". Министърът допълни, че \"агресията\" е тръгнала от страна на Колумбия.На 23 февруари венецуелската опозиция се опита да осигури преминаването през територията на страната на камиони с хуманитарна помощ от Колумбия. В резултат няколко от тях бяха изгорени. След това колумбийският президент Иван Дуке реши да върне в страната камионите с хуманитарна помощ.Властите на Колумбия също затвориха граничните пунктове на границата с Венецуела за два дни за да оценят щетите, причинени в инфраструктурата в резултат на стълкновенията.", "date": "2019.02.27", "title": "Опитали да внесат части от оръжия в камиони с хуманитарна помощ за Венецуела"}
{"url": "https://news.bg/regions/stimulirat-stolichani-da-sabirat-razdelno-s-bezplatni-konteyneri.html", "text": "Столичната община насърчава разделното събиране на отпадъци с пилотна инициатива. Проектът ще продължи 12 месеца и в него са включени 300 домакинства от район \"Надежда\".В рамките на инициативата ще бъде тествана система за разделно събиране и извозване на хранителни отпадъци от домакинствата до Инсталацията за био отпадъци на София, където от тях ще бъдат произведени електричество и компост.Всички участници ще получат безплатен комплект домашни контейнери за разделно събиране на отпадъците.Инициативата се реализира в рамките на проект за \"Стимулиране на гражданското участие в процеса на рециклиране - Benefit-As-You-Save\", който цели да подтикне гражданите да участват в процеса по разделно събиране на отпадъците. Проектът се фокусира върху разработването на пилотна система за събиране на хранителни отпадъци и отпадъци от опаковки.В близост до домовете са изградени споделени ограждения с ограничен достъп до контейнерите за опаковки и био отпадъци, които да бъдат използвани от домакинствата.Целта е информацията, придобита в хода на проекта, да бъде използвана при формирането на бъдещи политики на Столичната община, свързани с управлението на отпадъците.Проектът се реализира по Програма за транснационално сътрудничество \"Балкани - Средиземно море\" (2014 - 2020).", "date": "2019.02.27", "title": "Стимулират столичани да събират разделно с безплатни контейнери"}
{"url": "https://news.bg/crime/nameriha-torba-s-nad-5000-tabletki-amfetamini-v-chetirima-mazhe.html", "text": "Полицията задържа 4 мъже за притежание на над 5000 таблетки амфетамини, съобщи МВР.Служителите на реда проверили автомобил \"Пежо\" на паркинг пред хипермаркет в Разград вчера.Колата била с плевенска регистрация, а в нея пътували 4 мъже. Водачът е 36-годишен руснак, постоянно пребиваващ в град Искър.В колата пътували още трима мъже - 46-годишен от град Искър, 33-годишен от плевенското село Ясен, и 39-годишен от Севлиево. И тримата са криминално проявени и осъждани.По време на проверката полицаите забелязали в краката на 39-годишния мъж черна чанта, в която намерили над 5000 таблетки амфетамини с общо тегло килограм и половина.", "date": "2019.02.27", "title": "Намериха торба с над 5000 таблетки амфетамини в четирима мъже"}
{"url": "https://news.bg/int-politics/erdogan-ubezhdavame-sasht-za-sdelkata-s-ruskite-s-400.html", "text": "Турският президент Тайип Ердоган изрази надежда за промяна в позицията на САЩ по отношение на сделката с Русия за ПВО комплекса С-400. Това съобщават турски медии.\"Съответните структури в момента провеждат необходимите преговори и ще продължат да правят това. Надявам се, че грешният подход на САЩ ще се промени\", каза Ердоган, коментирайки възможни санкции от американската страна във връзка с руския договор за обществена поръчка C-400.Според Daily Sabah, представители на САЩ и НАТО заявиха, че руската система за противовъздушна отбрана не може да бъде интегрирана в ракетната и противовъздушната система на НАТО. Те отбелязаха, че закупуването на системата С-400 от Русия от страна на Турция би застрашило придобиването на американски изтребители Lockheed Martin Corp F-35 и може да доведе до санкции от САЩ.По-рано турският президент Тайип Ердоган припомни, че страната му \"има право \", а други страни \"нямат право да критикуват за това\" Анкара. Според турския лидер републиката разчита на доставки на руски системи за противовъздушна отбрана през юли 2019 година.През ноември 2016 г. стана известно за преговорите между Турция и Руската федерация относно закупуването на С-400. Фактът, че сключването на договора е потвърден от руската страна на 12 септември 2017 г., в същото време Ердоган заяви, че вече е преведен аванс по договора. Турция ще стане първата държава от НАТО, която ще получи С-400 от Русия, броят на доставените комплекси не е официално определен.", "date": "2019.02.27", "title": "Ердоган: Убеждаваме САЩ за сделката с руските С-400"}
{"url": "https://news.bg/disasters/tragediya-v-zlatna-mina-v-indoneziya.html", "text": "Трагедия се е разиграла в златна мина в Индонезия. По първоначални информации най-малко един човек е загинал, а други 60 са затрупани, съобщи Би Би Си.Индонезийската служба за справяне с бедствия обяви, че спасители издирват оцелели.Трагедията се е разиграла в незаконна златна мина на остров в провинция Северно Сулавеси.В Индонезия заради липсата на регулации и лошото изграждане на импровизирани мини произшествията са относително чести. Добивът на злато от малки мини е забранен, но безработицата принуждава жителите на селските региони да рискуват живота си.", "date": "2019.02.27", "title": "Трагедия в златна мина в Индонезия"}
{"url": "https://news.bg/int-politics/si-bi-es-phenyan-zaobikalya-sanktsiite.html", "text": "Комитетът на Съвета за сигурност на ООН по санкциите срещу КНДР е изготвил непубличен доклад за това как Пхенян избягва международните санкции, наложени му за развитието на ракетни и ядрени програми. Това съобщи във вторник телевизия Си Би Ес. Медията се позовава на проекта за документа от 67 страници.Твърди се, че КНДР използва все повече и повече съвременни технологии, за да заобиколи санкциите и в същото време продължава . Съобщава се, че проекто - докладът е изготвен в края на януари, а публичната версия може да бъде разпространена в началото на март, след като американският президент Доналд Тръмп се върне от Виетнам, където ще се срещне с лидера на Северна Корея Ким Чен - ун на 27-28 февруари.В доклада по-специално се посочва, че в края на миналата година \"Сирия е един от най-печелившите пазари за оръжие\" за Северна Корея. Що се отнася до използването на съвременни технологии от Пхенян за избягване на санкциите, в този случай става дума за кибератаки. \"Кибератаките, включващи криптовалута, осигуряват на Северна Корея повече начини за избягване на санкциите\", се казва в доклада.По отношение на КНДР в момента действа, включително финансови санкции, оръжейно ембарго, забрана за доставка на ракетно гориво, оборудване и материали с двойна употреба, както и износ на въглища, желязо, олово, морски храни и други продукти от страната. Последните санкции бяха затегнати на 22 декември.Втората среща между лидера на КНДР и президента на САЩ трябва да се проведе 27-28 февруари в Ханой. И двамата лидери вече пристигнаха във виетнамската столица. Ръководителят на КНДР избра хотела \"Мелиа Ханой\", а президентът на САЩ отседна в \"Мариот\".", "date": "2019.02.27", "title": "Си Би Ес: Пхенян заобикаля санкциите"}
{"url": "https://news.bg/disasters/korab-gorya-v-italiansko-pristanishte.html", "text": "Италианските пожарникари гасиха пожар на товарен кораб \"Хала Б\", плаващ под знамето на Белиз, съобщи в. \"Ла Република\".В спасителната операция са се включили и влекачи. Корабът \"Хала Б\" се запали в района на пристанището на град Киоджа.Целият екипаж е бил евакуиран и безопасно транспортиран на брега. Всички корабни генератори са излезли от строя. Няма съобщения за ранени жертви.", "date": "2019.02.27", "title": "Кораб горя в италианско пристанище"}
{"url": "https://news.bg/culture/eur32-mln-za-kartina-na-klod-mone.html", "text": "В Лондон картината на Клод Моне \"Дворец на дъжда\" бе продадена на търг за 32 млн. евро, съобщиха от аукционната къща \"Сотбис\".\"Тази завладяваща картина е истински шедьовър\", се казва в изявлението.Купувачът на \"Двореца на дъжда\" е пожел да остане анонимен.", "date": "2019.02.27", "title": "€32 млн. за картина на Клод Моне"}
{"url": "https://news.bg/weather/oblachno-i-dazhdovno-5.html", "text": "Днес облачността ще е предимно значителна. На места ще има слаби валежи от дъжд, в планинските райони - от сняг. Ще духа умерен в Източна България временно силен северен вятър, с който за кратко ще нахлуе малко по-студен въздух. Преобладаващите минимални температури ще бъдат между минус 3° и 2°, а максималните - между 4° и 9°. До вечерта преваляванията ще спрат.Това съобщава НИМХ.Над планините облачността ще е предимно значителна и на места ще има превалявания от сняг. Ще духа силен, временно и бурен северен вятър. Максималната температура на височина 1200 метра ще е около минус 2°, на 2000 метра - около минус 8°.Над Черноморието облачността ще е значителна и на отделни места ще има слаби валежи от дъжд. Ще духа предимно силен северен вятър. Максималните температури ще бъдат между 4°-6°. Температурата на морската вода е 5-6°. Вълнението на морето ще бъде 3-4 бала.", "date": "2019.02.27", "title": "Облачно и дъждовно"}
{"url": "https://news.bg/int-politics/maduro-zagatva-sasht-iskat-neshto-poveche-ne-samo-petrola-na-venetsuela.html", "text": "Президентът на Венецуела Николас Мадуро обяви в интервю за американската ABC News, че САЩ се опитват да \"фабрикуват криза\" в южноамериканската страна в опит да \"оправдаят\" военна намеса.\"САЩ искат петрол от Венецуела и са готови да водят война за петрола\", подчерта Мадуро и добави, че американският президент Доналд Тръмп е заобиколен от \"лоши\" хора.\"Екстремисткото правителство на Ку Клукс Клан, което Доналд Тръмп ръководи, иска война за петрола и нещо повече от просто петрол\", уточни той и се извини на американския народ, че първоначално го е обвинил, че се стреми към война.Венецуелският президент обвини опозиционния лидер Хуан Гуайдо и Вашингтон, че заплашват Каракас с война, изтъквайки, че всички варианти са отворени, когато става дума за кризата в южноамериканската страна.Напрежението във Венецуела нараства, след като Гуайдо се самопровъзгласи за временен президент и беше признат за такъв от САЩ и редица други страни.По-рано външният министър на Венецуела Хорхе Ареаза призова Гуайдо да преговаря с правителството, за да намери мирно решение на ситуацията.", "date": "2019.02.27", "title": "Мадуро загатва: САЩ искат нещо повече, не само петрола на Венецуела"}
{"url": "https://news.bg/int-politics/dosegashniyat-darzhaven-glava-na-nigeriya-pecheli-prezidentskite-izbori.html", "text": "Нигерийската избирателна комисия обяви досегашния държавен глава Мухамаду Бухари за победител на провелите се в събота президентски избори, предаде ДПА.Бухари е преизбран с 15,1 милиона гласа, уточниха от Националната избирателна комисия.Основният му съперник, бившият вицепрезидент Атику Абубакар, от опозиционната Народна демократична партия, е получил 11,2 млн. гласа.Часове преди обявяването на официалните резултати Народната демократична партия съобщи за изборни нарушения, включително фалшифициране на изборните резултати.Около 84 млн. регистрирани избиратели имаха възможност да дадат гласа си в 175 000 изборни бюра в 36-те щата на страната. Избирателната активност е била 35,6 процента, затвърждавайки досегашната низходяща тенденция. Изборите бяха изненадващо отложени със седмица и бяха белязани от значителни закъснения при отварянето на някои бюра.", "date": "2019.02.27", "title": "Досегашният държавен глава на Нигерия печели президентските избори"}
{"url": "https://news.bg/int-politics/pakistan-svali-dva-voenni-samoleta-na-indiya-vav-vazdushnoto-si-prostranstvo.html", "text": "Пакистан е свалил два индийски военни самолета в своето въздушно пространство, като двама индийски пилоти са били пленени, съобщиха от пакистанската армия, цитирани от световните осведомителни агенции. Единият пилот е ранен и е откаран за лечение във военна болница, а другият е добре и се намира в арест.От пресслужбата на въоръжените сили на Пакистан уточниха, че \"изтребители на военновъздушните сили на Индия нарушиха въздушното пространство на страната\". Генерал-майор Асиф Гафур уточни, че един от индийските самолети е паднал в пакистанската част на спорната между Индия и Пакистан област Кашмир, а другият - в контролираната от Индия част на областта. От пакистанското външно министерство увериха, че Исламабад е показал способността си за самоотбрана. Пакистан не иска да ескалира конфликта с Индия и да предизвика регионална война, увери говорителят на пакистанската армия.\"Имаме способността и капацитета да отговорим на вашите атаки, но не искаме да разрушим мира в този регион. Войната е провал на политиката, което Индия трябва да разбере\", подчерта говорителят, добавяйки, че Пакистан \"винаги е предавал послание за мир на Индия\".По-късно от индийското външно министерство обявиха, че Индия е свалила пакистански военен самолет и е загубила свой собствен изтребител МиГ-21, като пилотът е изчезнал, което се разминава с информацията, подадена от пакистанските власти. Във \"въздушно стълкновение\" пакистански боен самолет беше свален от \"МиГ-21 Бизон\" на индийските военновъздушни сили в индийското въздушно пространство и падна на пакистанска територия\", уточни говорителят на индийското министерство на външните работи.По-рано днес изтребители на индийските военновъздушни сили са прихванали най-малко три пакистански военни самолета, след като са навлезли в индийското въздушно пространство над Кашмир, съобщиха индийските власти.Във връзка с ескалацията Индия обяви ограничения на въздушното си пространство. Авиокомпания \"Вистара\" обяви, че полетите в областта са били отменени. Пакистан също е спрял полетите от най-малко пет летища, включително в Исламабад и Лахор. Мониторинговата група за полетите по света Flight Radar обяви, че международните авиокомпании също избягват района.Индия и Пакистан са едни от малкото страни в света, които разполагат с ядрени оръжия.По-рано от индийското външно министерство настояха, че вчерашните , нанесени от индийските военновъздушни сили в пакистанската част на Кашмир, са били абсолютно необходими. Това става ден след индийския въздушен рейд в Пакистан в района на границата, разделяща Индия и Пакистан в Кашмир. В контекста на нахлуването на пакистански военни самолети, индийските власти са затворили международното летище \"Шейх ал Алам\" в град Сринагар в Кашмир, уточниха от местната полиция пред \"Ройтерс\".Също днес самолет на индийските военновъздушни сили се е разбил в Кашмир, при което са загинали двамата пилоти и цивилен човек, съобщиха местните власти. Засега не е ясно дали инцидентът е свързан с прихващането на пакистанските самолети.Някои индийски медии отбелязаха, че самолетът се е разбил, докато е летял към авиобаза заради техническа неизправност.Във вторник индийски военни самолети навлязоха в пакистанското въздушно пространство, за да ударят тренировъчен лагер на терористи, отговорни за , който беше извършен преди две седмици и при който загинаха 45 индийски полицаи и военнослужещи.Пакистан осъди този ход, посочвайки, че си запазва правото да отговори на нахлуването във време и място по свой избор.Въздушните атаки през линията на контрол (границата в Кашмир между контролираните от двете страни части) са първите от войната между двете страни през 1971 г. Четирима пакистански цивилни бяха убити и още десетима ранени при трансграничен обстрел вчера.От индийската страна в Кашмир бяха ранени петима войници при обстрела. Училищата в най-малко два района по линията на контрол са били затворени. Хората, живеещи по де факто границата, са били помолени да напуснат домовете си. И Индия, и Пакистан имат територитални претенции към цялата област Кашмир, в който преобладаващото население са мюсюлмани, но контролират само части от него. Двете държави водиха три войни и ограничен конфликт след обявяването на независимост от Великобритания през 1947 г., като всички конфликти без един бяха заради Кашмир. ", "date": "2019.02.27", "title": "Пакистан свали два военни самолета на Индия във въздушното си пространство"}
{"url": "https://news.bg/regions/fandakova-loshi-proekti-i-nepodgotveni-stroiteli-sa-problemite-na-remontite.html", "text": "Лоши проектантски решения и неподготвени строителни кадри са проблемът на ремонтите в София. Това заяви в студиото на bTV кметът на София Йорданка Фандъкова.Това компрометира огромни проекти, които засягат част от хората и се изпълняват. На бул. \"Владимир Вазов\" - чудесно изпълнение, но асфалтирани дънери на дървета компрометираха целия проект. Това заслужава санкции и сериозно решение, каза кметът на София и увери че ще продължат да връщат некачествено изпълнени проекти.Санкциите за качество са 1,2 млн. лева. По 240 000 лева на ден е санкцията за забавяне. Това са сериозни средства, те респектират изпълнителите. , поясни тя за проточилия се спорен ремонт на столичния бул. \"Граф Игнатиев\".За на наложените санкции Фандъкова обясни, че до този момент на два пъти са налагани глоби заради наранени дървета. Наложени са и 100 000 лева санкции на надзора за това, че нямат специалисти на място. Сега специалистите им са на място, до колко вършат работа е друг въпрос, коментира столичният кмет.\"Има разследване на прокуратурата, убедена съм, че ще си свършат работата. Няма да допусна да се плати за нещо, което не е свършено или е некачествено\", увери Фандъкова относно ремонта на бул. \"Граф Игнатиев\".Тя обясни смяната на типа на виброизолационните подложки по време на ремонта с проблеми, установени по време на изкопаването на трамвайните ленти, но отказа да влезе в конкретика. \"\", каза Фандъкова.Припомняме, ремонтът на столичния бул. \"Граф Игнатиев\" бе проектът, заради който столичният зам.-кмет Евгени Крусев подаде оставка. Оказа се, че фирмата, която спечели проекта, по време на самото изпълнение е подменила влаганите виброизолационни подложки с други, предложени от фирмата, загубила проекта. Подложките бяха основен мотив за отпадането на другата фирма. Междувременно се оказа, че зам.-кметът Крусев не познава добре Закона за обществените поръчки.Същинската сага обаче започна през октомври тази година, когато строителната компания  на обществената поръчка. Проверките не спряха дотук. Прокуратурата започна разследване на изпълнителя \"Джи Пи груп\" не само за злоупотреба с евросредства, но и за пране на пари.След като кметът на София Йорданка Фандъкова глоби строителната фирма със 100 хиляди лева заради некачествено поставените плочки, се появи проблем и с положената виброизолационна настилка. По тази причина Министерството на регионалното развитие и благоустройството извърши  за да се увери, че качеството на използваните материали отговаря на стандартите.2019-та е година на метрото. 88% от първия етап на метрото вече са готови. Машината прокопа от кв. \"Красно село\" до Малък градски театър зад канала. Очакваме 8 метростанции да бъдат готови до края на годината - \"Красно село\" до бул. \"Владимир Вазов\". До средата на следващата година и Горна Баня. Много труден бе проектът на третия лъч на метрото. За 10 г . построихме 30 км от общо 40. За мен винаги е било важно метрото да не спира да се строи, каза Фандъкова.Относно протеста на шофьорите в столичния градски транспорт и искането да бъде спрян нощния транспорт в София столичният градоначалник призна, че от 10 г. водят трудни диалози със синдикатите.\"Преди месец завършихме поредния кръг и отделихме 10 млн. лева за увеличаване заплатите на шофьорите. Седмица след това от БСП започнаха да изваждат различни факти\", каза Фандъкова. Тя призна, че два са основните проблеми в столичния автотранспорт - недостиг на шофьори и подобряване на условията в гаражите и битовите условия.Тази година ще сме обновили 90 % от автобусите. Дружествата провеждат безплатни обучения на шофьорите. Очаква се ремонт на едно от общежитията на Столичния автотранспорт, за да могат хора извън София да дойдат и да работят.Кметицата бе запитана и за изграждането на ново трасе на тролеите по бул. \"Фритьов Нансен\", което е в близост до спряното трамвайно ухо на трамвай № 6. Живущите покрай новия тролеен път са разбрали за проекта едва когато е започнало изпълнението му. Тя увери, че там ще се запази еднопосочното движение на улицата, но с този нов тролей ще има връзка от кварталите \"Стрелбище\", \"Гоце Делчев\", \"Манастирски ливади\" с центъра.Тролеят да минава до кино \"Одеон\". Докато приключи строежа на Метрото ще бъде и до Сточна гара, уточни тя и каза, че проектът бил мислен няколко години.", "date": "2019.02.27", "title": "Фандъкова: Лоши проекти и неподготвени строители са проблемите на ремонтите"}
{"url": "https://news.bg/health/iskat-klinichna-pateka-za-spetsialna-hrana-za-patsientite-s-redki-zabolyavaniya.html", "text": "Клинична пътека да осигурява специална храна за хората с редки заболявания, които не могат да усвояват общата храна. Това поискаха от инициативата \"Системата ни убива всички\" ден преди Световния ден на редките болести.Три са исканията на инициативата, които засягат хората с подобни здравословни проблеми:Откритото писмо е изпратено до Министерството на здравеопазването. С него авторите настояват да бъдат решени проблемите на пациентите, чието състояние изисква прием на специални храни за медицински цели за цялостно или допълващо хранене.Тези пациенти страдат от малнутриция и кахексия в следствие на различни заболявания: анорексия, болест на Крон и улцерозен колит; вродени метаболитни заболявания; муковисцидоза, синдром на Wolf-Hirschhorn; хора с тежка церебрална парализа.При множество от състоянията за прием на храните за медицински цели се налага приложение чрез сонда или гастростома, се казва в писмото.В страната ни заплащане от Здравната каса на част от храните за медицински цели става при: пациенти с някои редки (вродени метаболитни) заболявания- включително и за извънболнично лечение; при част от пациентите с болест на Крон и улцерозен колит (по клинична пътека за болничен престой). Реинбурсация има и при пациенти с метаболитни нарушения над 18 г. (алиментарен маразъм/ оток от гладуване).Сумите за специални медицински храни (за болнично и извънболнично лечение) са между 800 и 1 700 лв месечно. Твърде често храните се закупуват само в случаите, когато семействата могат да си ги позволят и когато стартираните от тях дарителски кампании са успешни.Пациентите не бива да бъдат поставяни в ситуацията да разчитат на дарителските кампании, за да живеят, се казва в писмото.", "date": "2019.02.27", "title": "Искат клинична пътека за специална храна за пациентите с редки заболявания"}
{"url": "https://news.bg/politics/vmro-poema-kurs-kam-samostoyatelno-uchastie-na-evroizborite.html", "text": "От националното ръководство на ВМРО обявиха, че са решили, че държат на единството на \"Обединени патриоти\", но започват подготовка за самостоятелно участие на евроизборите.За председател на предизборния щаб е бил избран Юлиан Ангелов.\"Ние държим на обединението на формациите, които милеят за патриотичната идея, но сме категорични, че личните битки и боричкания лишават държавата от реалната възможност да имаме адекватни и работещи представители в следващия Европейски парламент. Ето защо оставаме в страни от тях и продължаваме дългогодишната си битка за отстояване на реалните ценности на Европа\", изтъкват воеводите.Според тях българските граждани вече били направили своя избор в лицето на Ангел Джамбазки, който бил най-разпознаваем, най-успешен и работещ, според проучванията и класациите на ЕП.\"Коалиция от партии \"Обединени патриоти\" заедно постигнахме нещо много добро за държавата - консолидирахме се в името на Родината и показахме сила. Нейната еманация бяха изборите за президент преди 3 години. Тогава получихме подкрепата на над 500 хил. българи и доказахме едно - един лозунг, който стои на фасадата на парламента - \"Единството прави силата\", посочват от партията на Красимир Каракачанов.Констатират обаче, че днес все по-често давали разнопосочни сигнали на сънародниците си - \"тъжно и жалко, но е факт\".\"Не веднъж, ние Патриотите от ВМРО, подавахме ръка на нашите партньори и го правим и до днес, в желанието си да сме единни, да се борим за България. Водени сме от неизменния дълг към хората, които гласуваха за нас, на които обещахме, че ще изпълним предизборната програма, че ще изпълним програмата за управление. Ние сме във властта за това. Заради хората и заради това, което поехме като ангажименти сме категорични, че въпреки всичко няма да отстъпим от тях\", уверяват воеводите.Те били водени от желанието си да запазят устоите на традициите, да отстояват националните интереси и да продължат да се борят за една по-справедлива и равна за всички нова Европа.Припомняме, последният път, когато , беше преди месец, но и тогава срещата се провали с отправени взаимни обвинения. Ябълката на раздора се оказаха . Преди това НФСБ обяви, че , издигна Валери Симеонов като , а пък Ангел Джамбазки беше издигнат от .Напрежение съществува и по  вътре в парламентарната група, след сериозен сблъсък между двамата лидери през лятото и . Именно от този етап на патриотичния коалиционен сюжет е и ролята на лидера на ВМРО като \"синя каска\", а самото .", "date": "2019.02.27", "title": "ВМРО поема курс към самостоятелно участие на евроизборите"}
{"url": "https://news.bg/politics/simeonov-predlaga-koyto-ne-raboti-ne-poluchava-pari.html", "text": "От партия НФСБ предлагат радикални мерки за спазване на работното време на депутатите. Председателят Валери Симеонов обясни в кулоарите на парламента, че поводът е словесната схватка между ГЕРБ и БСП за отсъствието на депутатите от БСП.\"Нито на едните, нито на другите им стиска да внесат едни промени, които биха ударили техните депутати\", категоричен бе Симеонов. По думите му законотворците са избрани, за да работят. Депутати, които не присъстват на три поредни заседания за един месец да не получават никакви възнаграждение, иска Симеонов.Ние смятаме, че по този начин ще постигнем дисциплиниращ ефект, убеден е патриотът. Той предлага парични санкции и за негласуване. По-малко от 50% гласувания за ден ще костват половината заплата на депутата, ако минат предложенията на Валери Симеонов.По мнението му много зле било за депутатите на левицата, че не искат да се върнат в пленарна зала. Не разбирам този начин на изразяване, каза лидерът на НФСБ.Като не присъстваш на работа трябва да бъдеш уволнен, категоричен бе той. Иначе е доволен, че парламентът можел да работи и без народните избраници от БСП, а от глупотевините на червените, както се изрази страдала столетницата.", "date": "2019.02.27", "title": "Симеонов предлага: който не работи, не получава пари"}
{"url": "https://news.bg/health/topim-se-sas-144-dushi-na-den.html", "text": "Със 144 души на ден намалява българското население. Това е разликата между раждаемостта и смъртността. \"30% от българите нямат досег със здравната система, защото са в чужбина или неосигурени\". Статистиката дава некоректни данни.Това заяви пред БНР д-р Георги Миндов, председател на Дружеството на софийските общопрактикуващи лекари.\"Реалният процент на хората, които не посещават общопрактикуващия лекар, е около 20 на сто\", каза д-р Миндов по повод данни от изследване на Евростат, според което повече от 50 % от българите не ходят при личния си лекар.\"Има глоби, но не ми е известно да има пациент, санкциониран за това, че не ходи на профилактични прегледи. За целта са необходими изследвания, за които са нужни 2-3 дни\", каза д-р Миндов.По думите му и лекари, и пациенти намаляват. И в големите градове вече е осезаем трудният достъп до лекар-специалист. Практиките са претоварени, поемат два или три пъти повече от нормалния брой, спират да записват пациенти.\"Трябва да се знае, че личните лекари не изпълняват спешна помощ. По стандарт достъпът е 48 часа. В Холандия практиките са под 1000 души. Имат 20 пъти по-голям бюджет. Хората у нас са свикнали, без да си запишат час, да минат в същия ден при личния лекар. Това е феноменално, няма го никъде в Европа, особено при парите, които се отделят. А има трайна тенденция за намаляване на средствата за първична помощ\", заяви д-р Миндов.", "date": "2019.02.27", "title": "Топим се със 144 души на ден"}
{"url": "https://news.bg/education/izpitite-sled-10-klas-ne-sa-matura-uspokoyava-valchev.html", "text": "Искаме да ориентираме децата и към уменията. Това заяви министърът на образованието Красимир Вълчев пред БНТ. Той посочи, че за целта цялата образователна система трябва да бъде пренастроена към по-креативните учители, които да насърчават децата да мислят.Компетентностният подход е приет със закон от 2016 г. Промяната обаче предстои да се случи, тъй като това е постоянен процес, обясни той.Министърът посочи, че тази промяна предполага по-малко да се следва учебника, а образованието да се насочи повече към уменията.По отношение на з, срещу които преди дни възразиха учениците, Вълчев уточни, че не става въпрос за елиминаторен изпит.От него не зависи продължаването в 11 клас, той не е матура, категоричен бе министърът.Той посочи, че изпитът ще дава свидетелство след 10 клас, което ще е необходимо, ако децата искат да кандидатстват в друго училище, тъй като ще има допълнителен план прием.Относно  Вълчев заяви, че целта е до 2021 г. средната работна заплата да стане около 1500 лева.", "date": "2019.02.27", "title": "Изпитите след 10 клас не са матура, успокоява Вълчев"}
{"url": "https://news.bg/society/nyamalo-natisk-varhu-inzh-damyan-damyanov-za-am-struma.html", "text": "\"Няма оказван натиск срещу мен.\" Tова заяви пред bTV инж. Дамян Дамянов, директор на \"Югозападното държавно предприятие\" в коментар за разкритията около обществената поръчка на АМ \"Струма\" през Кресненското дефиле.По думите му са установени нерегламентирани дейности на държавната горска територия, като са направени временни горски пътища и сондажи.Дамянов обясни, че е съставен акт на фирмата, поела отговорност за извършеното нарушение и допълни, че горско стопанство Кресна е освободено.Според него няма логично обяснение за действията на отговорните институции по случая.Той е категоричен, че те не са си вършили работата, така както трябва.Припомняме, че на 11 февруари фондация \"Антикорупционен фонд\" (АКФ) в района на Кресна, в непосредствена близост до трасето на бъдещата АМ \"Струма\". Два дни по-късно стана ясно, че В позиция до медиите от Агенция \"Пътна инфраструктура\" заявяват, че агенцията на никакви дейности по трасето на лот 3.2 от АМ \"Струма\" - между Крупник и Кресна, свързани с извършването на сондажи, прокарването на временни пътища или на каквото и да било друго.", "date": "2019.02.27", "title": "Нямало натиск върху инж. Дамян Дамянов за АМ \"Струма\""}
{"url": "https://news.bg/press/vreme-e-biznesat-s-gorivata-da-izleze-na-svetlo-mo-dava-5-mln-leva-za-remont-na-tankove-t-72.html", "text": "Банда с 2 офиса у нас изкарала 100 млн. евро с киберизмамиМеждународна банда за киберпрестъпления, спечелила над 100 млн. евро, бе разбита при съвместна акция на австрийските, българските и чешките разследващи, съобщи АФП, като се позова на съобщение на полицията във Виена.Бандата е използвала различни интернет сайтове, в които обяснявала, че търгува с криптовалути, както и бинарни опции.МО дава 5 млн. лева за ремонт на танкове Т-72Ремонтът ще бъде извършен от завода \"ТЕРЕМ-Хан Крум\" в Търговище и включва обезпечаването на необходими резервни части, подмяна на неремонтнопригодни агрегати, окомплектоване със запасни части, инструменти и принадлежности. Вътрешен транспорт и застраховки са за сметка на \"ТЕРЕМ-ХОЛДИНГ\".Първоначално се е предполагало да бъдат ремонтирани 13 танка.Т-72 е най-модерният танк на въоръжение в българската армия. Той е създаден от съветските конструктори още през 1971 г. и се произвежда в завода в Нижни Тагил. Много бързо се налага в страните от бившия Варшавски договор и скоро се превръща в най-масовия танк в света след Т-55.Време е бизнесът с горивата да излезе на светло Времената са такива, че държавата да се дисциплинира. Пристанищата Росенец, Бургас, Варна са под тотално видеонаблюдение. Надявам се, че ако Петролната и газова асоциация са на наша страна и Сдружението на малките и средните бензиностанции, по същия начин може да се използва и неправителственият сектор и университетите, паралелно с нас да се наблюдава сектора. Всяко добро предложение ще бъде реализирано Целта ни е човешкият фактор да се сведе до минимум. Ще се радвам да има взаимодействие с неправителствения сектор. Вчера (в понеделник - б. а.) от петролната и газова асоциация са дали на МВР съмнителни бензиностанции и днеска (вчера б. а.) са там и МВР, и данъчните. Имаме и информация и какви мерки са взети конкретно за всяка една от тях\", поясни той.Раздорът в Патриотите заради постКолегите от НФСБ предложиха на Коалиционния съвет промени в ръководството на ПГ на \"Обединени патриоти\" и от \"Атака\" си тръгнаха. Това каза вицепремиерът и лидер на ВМРО Красимир Каракачанов пред журналисти във връзка с провалилото се по-рано днес заседание на малката коалиция. Участниците в него се скараха на десетата минута.\"След тази среща е като преди нея - нищо ново\", обобщи Каракачанов.Каменаров е бил едновременно и в болничен, и в командировкаГенералният директор на БНТ Константин Каменаров, който преди седмица отложи с болничен делото си за шофиране след употреба на алкохол, а после замина за Брюксел, е бил едновременно и в болничен, и в командировка. Това се разбира от отговорите на обществената телевизия до Софийския градски съд, за които \"Сега\" получи информация от съда. На 20 февруари магистратите изискаха информация от телевизията, след като Каменаров се появи в репортаж от Белгия ден по-рано. В деня, в който гръмна скандалът около болничния на Каменаров и съдът нареди проверка, постфактум заповедта му за командироване е видоизменена - от 2 на 1 ден - само за 19-и.", "date": "2019.02.27", "title": "Време е бизнесът с горивата да излезе на светло, МО дава 5 млн. лева за ремонт на танкове Т-72"}
{"url": "https://news.bg/int-politics/bivshiyat-ohranitel-na-makron-e-na-svoboda.html", "text": "Бившият охранител на френския президент Еманюел Макрон Александър Бенала излезе на свобода, предаде в. \"Фигаро\".Той беше арестуван заради нарушение на гаранцията.На 17 януари, като част от разследване на незаконното получаване на паспорти, .В началото на юли 2018 г. \"Монд\" публикува видео, в което според вестника Беналa в полицейски шлем бие един от протестиращите на 1 май 2017 г. в Париж.Във връзка с уволнението си Беналa загуби правото на притежаване на дипломатически паспорт, но се установи, че той продължава да го използва по време на чуждестранни пътувания.", "date": "2019.02.27", "title": "Бившият охранител на Макрон е на свобода"}
{"url": "https://news.bg/int-politics/kim-chen-un-shte-e-vav-vietnam-do-sabota.html", "text": "Лидерът на Северна Корея Ким Чен - ун ще е във Виетнам до събота, съобщи АП.Агенцията се позовава на информация от държавната телеграфна агенция в Пекин.След срещата си днес и утре с американския президент Доналд Тръм, Ким ще направи официално посещение във Виетнам.Това ще е първата визита на лидер на Северна Корея. В момента не се разкриват с кои виетнамски политици ще има среща Ким Чен-ир.", "date": "2019.02.27", "title": "Ким Чен - ун ще е във Виетнам до събота"}
{"url": "https://news.bg/disasters/voenen-samolet-se-razbi-v-kuba.html", "text": "Военен самолет се разби в община Гуира де Мелена в Куба, пилотът е успял да катапултира, съобщи АП.Според информациите самолетът е паднал на около 40 км от Хавана. Пилотът е успял да катапултира, преди да насочи самолета към нежилищен район.Един от местните жители съобщава, че самолетът се е запалил в небето.Други очевидци заявяват, че разбитият самолет е изглеждал подобен на съветския МиГ-23.", "date": "2019.02.27", "title": "Военен самолет се разби в Куба"}
{"url": "https://news.bg/int-politics/kongresat-sreshtu-izvanrednoto-polozhenie-na-tramp.html", "text": "Във вторник Парламентът прие резолюция за отмяна на обявеното от президента Доналд Тръмп извънредно положение, което има за цел да осигури пари за финансиране на строителството на стена на южната граница на САЩ с Мексико.Това съобщи Си Ен Ен.Документът беше подкрепен с 245 \"за\" и 182 \"против\". Тринадесет републиканци подкрепиха демократите. Така те бламираха Одобрението на резолюцията от Парламента е упрек към президента по отношение на един от въпросите, свързани с подписването му. След това той ще бъде приет от Сената, където ще изпита републиканското единство, въпреки че лидерите на Сената съобщиха, че няма да го подлагат на гласуване незабавно.", "date": "2019.02.27", "title": "Конгресът срещу извънредното положение на Тръмп"}
{"url": "https://news.bg/int-politics/prodalzhavat-protestite-v-tirana.html", "text": "Продължават протестите в Тирана. Опозицията в Албания иска избори, съобщава АП.Преди дни депутатите от опозицията предизвикаха политическа криза в страната, след като напуснаха парламента.Те настояват за оставка на премиера Еди Рама. Опозицията посочва, че предсрочни избори са изход от кризата.Управляващите се противопоставят на исканията. Полицията използва сила и сълзотворен газ, за да разпръсне протестиращите.", "date": "2019.02.27", "title": "Продължават протестите в Тирана"}
{"url": "https://news.bg/health/meditsinskite-sestri-se-gotvyat-za-natsionalen-protest.html", "text": "Медицинските сестри излизат на национален протест на 1 март, предаде bTV.Те настояват за по-добри условия на труд и адекватно заплащане.Към момента на много от тях се налага да работят на няколко места, а това води до стрес и изтощение. Сестрите посочват, че често се налага да работят извънредно, за да си докарат повече пари над заплатата. Напоследък обаче работодателите са започнали да не заплащат извънредния труд, обясняват те.Това очевидно е някаква държавна политика и по този начин ни орязват от доходите, които успяваме да изкараме над мизерните ни иначе заплати, твърди една от медицинските сестри.Друга дава пример как понякога след целодневно дежурство се налага сестри да отиват на нощна смяна в други болници и пита риторично дали такава сестра може да е полезна на пациентите или на себе си.", "date": "2019.02.27", "title": "Медицинските сестри се готвят за национален протест"}
{"url": "https://news.bg/politics/chetirima-deputati-na-lovno-izlozhenie-sreshtu-13-573-leva-ot-byudzheta.html", "text": "Депутати на ДПС и на \"Обединени патриоти\"  са пътували на командировка до Залцбург на Изложение за лов и риболов. На същото изложение са били и народни избраници от БСП, които имат партийно решение да не посещават пленарните заседания, съобщи bTV.Общо похарчената сума за командировката на четиримата депутати - двама от БСП, по един от ДПС и \"Обединени патриоти\" до Залцбург на Изложението за лов и риболов е 13 473 лева.След като БСП за трети път излезе от парламента, двама нейни депутати нарушиха бойкота на собствената си партия. Те отидоха на задгранична командировка - на посещение на ловно-рибарско изложение в Залцбург.Депутатите Александър Сабанов от \"Обединени патриоти\" и Бюрхан Абазов от ДПС също са били в командировка на това изложение.По данни на медията, утвърдените разходи за депутатът Иван Иванов от БСП са 1382 лева за самолетен билет, за хотел са отишли 1308 лева, а командировачните му са били 342 лева. Общо сумата е малко над 3000 лева.Подобна е и сметката за другия депутат от левицата - Йордан Младенов. На него са му одобрени и вътрешни разходи от 60 лева за транспорт. Той бе сред депутатите, подкрепили искането за удължаване на срока за лов на глигани, внесено през декември 2018 г.От БСП отказаха среща с двамата депутати, но заявиха, че те лично ще поемат разходите за тези пътувания.Самолетният билет на депутата от \"Обединени патриоти\" - Александър Сабанов, е над 2000 лева. За хотела му са платени 1635 лева. Към тези пари има и командировачни в същия порядък - около 300 лева. Неговата командировка от общо 4110 лева вече е отчетена в парламента.Депутатът от ДПС Бюрхан Абазов се доближава като похарчена сума до колегите си от БСП.Общо похарчената сума за командировката на четиримата депутати до Залцбург на Изложението за лов и риболов е 13 473 лева.", "date": "2019.02.27", "title": "Четирима депутати на ловно изложение срещу 13 573 лева от бюджета"}
{"url": "https://news.bg/crime/stolichen-politsay-postrada-pri-arest-na-piyan-shofyor.html", "text": "Столичен полицай пострада при арест на пиян шофьор, съобщиха от полицията.Инцидентът е станал около 23.50 часа снощи в ж.к. \"Левски Г\".39-годишният служител на реда спрял за проверка лек автомобил \"Ауди А 80\", шофиран от 32-годишен мъж. При проверката било установено, че водачът лъха на алкохол и бил предупреден да изчака екип на Пътна полиция за алкохолна проба. Когато чул това обаче, шофьорът побягнал. Полицаят се опитал да го спре, но мъжът го изблъскал и съборил на земята, поради което униформеният наранил ръката си.Последвало кратко преследване, при което беглецът бил задържан и отведен в районното управление, а тестът с дрегер установил наличието на алкохол в кръвта му. Пострадалият полицай е откаран в болница с фрактура на костта.По случая е образувано досъдебно производство.", "date": "2019.02.27", "title": "Столичен полицай пострада при арест на пиян шофьор"}
{"url": "https://news.bg/society/zhiteli-na-plovdiv-gotvyat-protest-zaradi-ograda-na-bolnitsata-v-rayon-yuzhen.html", "text": "Жителите на район \"Южен\" в Пловдив готвят протест срещу ремонта на Многопрофилната болница \"Свети Панталеймон\", съобщи БНТ.Недоволни граждани твърдят, че чрез дейностите по поставянето на болничната ограда се отнема част от общински път.По думите на адвокат Атанас Петров от болницата са получили информация, че оградата няма да се строи. Но въпреки това строежът е започнал.До момента мястото е било паркинг за живеещите в близките блокове. Хората искат да знаят дали земята, на която се строи оградата е общинска или на болницата.20 години хората са плащали наем на общината за гаражите си.Адвокатът отбеляза, че са подадени жални в регионален отдел \"Строителен контрол\" Пловдив и в ДНСК , като до момента нямало отговор.Кметът на район \"Южен\" Борислав Инчев поясни, че уведомление е изпратено до хората, но то не е стигнало.По думите му за оградата не се изисквало разрешение за строеж, защото плътната част на оградата е по-малко от 60 см. Според него няма никакви отклонения от имота.Кметът увери, че цялата налична информация е достъпна за хората.\"Законът трябва да бъде прилаган\", подчерта той.Според протестиращите най-голям ще бъде проблема със спирането на автомобилите, тъй като им се вземат паркоместата.Доц. Петко Недев, директор на болницата, заяви, че не иска да има конфронтация, а просто да се завърши имота на лечебното заведение с оградата.Той отбеляза, че има нотариален акт, скица и всички необходими документи за строеж.Недев подчерта, че болницата има нужда от паркинг за служители и пациентите, както и от клетки за линейките. ", "date": "2019.02.27", "title": "Жители на Пловдив готвят протест заради ограда на болницата в район \"Южен\""}
{"url": "https://news.bg/crime/varnenets-prebi-do-smart-zhena-si-den-predi-razvoda-im.html", "text": "Арестуваха мъж, пребил до смърт съпругата си във Варна, съобщават от Апелативната прокуратура.На 24 февруари между 41-годишния Борислав Н. и 40-годишната му съпруга избухнал семеен скандал. Те били женени от няколко години, но бракът им не вървял, поради което възнамерявали да се разведат. Разпрата помежду им прераснала в побой над жената.След като оставил съпругата си в безпомощно състояние, Борислав позвънил на майка си и я повикал да дойде, за да изнесе багажа си. След това двамата напуснали жилището, без да се интересуват за състоянието на пребитата жена.Сигнал в полицията постъпил ден по-късно, след като 40-годишната жена така и не отговорила на телефонните обаждания на майка си.Пристигналите на място служители на реда открили тялото на убитата. Извършената аутопсия показала, че смъртта е настъпила от масивен кръвоизлив в мозъка, причинен чрез множество удари в главата с твърди предмети.В хода на разследването било установено, че малтретираната жена е подавала няколко жалби за домашно насилие срещу агресивния си съпруг през годините на брака им. Борислав е бил предупреждаван с полицейски протоколи за наказателната отговорност, която носи за заплахите и причинените телесни повреди на съпругата си. Впоследствие обаче жената съобщавала в полицията, че отношенията помежду им са се подобрили.Двамата съпрузи е трябвало да се разведат на 26 февруари.Борислав Н. е задържан за 72 часа. Срещу него е повдигнато обвинение за убийството на съпругата си, извършено по особено мъчителен начин и с особена жестокост.За подобно престъпление законът предвижда наказанието лишаване от свобода от петнадесет до двадесет години, доживотен затвор или доживотен затвор без замяна.", "date": "2019.02.27", "title": "Варненец преби до смърт жена си ден преди развода им"}
{"url": "https://news.bg/int-politics/pakistan-zatvori-vazdushnoto-si-prostranstvo-za-samoleti.html", "text": "Управлението за гражданска авиация на Пакистан обяви, че е затворило въздушното си пространство за всички търговски полети, след като напрежението със съседна Индия се изостри до крайна степен след свалянето на два индийски военни самолета от страна на Пакистан и един пакистански изтребител от страна на Индия, съобщава \"Асошиейтед прес\".От пакистанската гражданска авиация уточняват в изявление, че въздушното пространство на страната е било затворено, без да правят никакви уточнения или да посочват кога биха могли да бъдат възобновени полетите.Това стана малко след като Пакистан обяви, че неговите военновъздушни сили са свалили два индийски военни самолета, след като са пресекли границата между двете враждуващи страни, въоръжени с ядрени оръжия в спорната между тях област Кашмир, като са пленили двама индийски пилоти.Последната вълна от напрежение избухна след  вчера на територията на Пакистан.Междувременно в индийските медии се появиха информации, че летищата в индийската част на Кашмир са били затворени за граждански полети скоро след като индийски военен самолет беше свален в района.Уточнява се, че летищата се намират в Сринагар, Джаму и Лех. Индийските власти са отказали да коментират.", "date": "2019.02.27", "title": "Пакистан затвори въздушното си пространство за самолети"}
{"url": "https://news.bg/world/sreshtata-na-tramp-i-kim-chen-un-zapochva-sas-sotsialna-vecherya.html", "text": "Президентът на САЩ Доналд Тръмп и севернокорейският лидер Ким Чен-ун ще проведат \"социална вечеря\", съобщава АП, позовавайки се на Белия дом.Говорителят на американската администрация Сара Сандърс заяви, че всеки от лидерите ще бъде придружен от двама съветници, както и преводачи.Към Доналд Тръмп ще се присъедини държавният секретар Майк Помпео и временно изпълняващият длъжността началник на канцеларията Мик Мълвейни. Ким ще е с Ким Йон-чол, главният преговарящ със САЩ, и външния министър на КНДР И Йон-хо.Те ще вечерят в Metropole Hotel в Ханой, където ще се проведат и официалните срещи в четвъртък.След като се поздравят в 18,30 часа местно време, двамата лидери ще разговарят десет минути насаме, като с тях ще бъдат само преводачите. Вечерята ще започне в 19,00 часа и ще продължи 1 час и 35 минути.Междувременно източник заяви пред Си Ен Ен, че главните готвачи имат проблеми с избирането на менюто за вечеря, което трябва да бъде одобрено от КНДР и САЩ.Източникът поясни, че представители на двете страни, но особено на Белия дом, искат менюто да е \"супер опростено\". Според представителя изглежда, че САЩ искат да се избегне пищна вечеря.В същото време Доналд Тръмп използва \"Туитър\", за да напише, че Китай, Русия, Япония и Южна Корея ще бъдат \"много полезни\" на преговорите с КНДР.Първата ", "date": "2019.02.27", "title": "Срещата на Тръмп и Ким Чен-ун започва със „социална вечеря” "}
{"url": "https://news.bg/int-politics/kitay-zatvarya-zhalto-more-provezhda-ucheniya-sas-samoletonosachi.html", "text": "Китай през следващите дни провежда учения в Жълтото море с участието на два самолетоносача - наскоро модернизираният \"Ляонин\" и първият самолетоносач родно производство, който все още няма име и е известен като тип001A, съобщава South China Morning Post.Властите са разпоредили до 6 март да затворят морето във връзка с предстоящата му употреба за \"военни цели\".Очаква се да се извършат учения, включващи изтребители J-15.Самолетоносачът \"Ляонин\" в неделя е напуснал пристанището на Далиан след период на модернизация от девет месеца. Сега се очаква да се провери бойната му готовност.В същото време се очаква окончателното изпитание на тип001A, построен в същата корабостроителница преди пускането му в експлоатация.\"Този самолетоносач скоро ще бъде пуснат в експлоатация и трябва да покаже готовност за различни маневри и операции за взаимодействие с палубните самолети\", заяви китайският военен експерт Ли Джи.От април 2017 г. тип001A вече е тестван четири пъти в морето. Анализаторът не изключва, че и двата кораба ще участват в парада на военноморските сили на Народно-освободителната армия на Китай, който ще се проведе на 23 април край бреговете на Циндао (провинция Шандонг) по повод създаването на флота.В момента Китай има два самолетоносача. Първият, \"Ляонин\", е построен на базата на бивш съветски тежък самолет \"Варяг\", закупен от Украйна.Вторият самолетоносач е построен изключително от китайската индустрия.Според съобщения в медиите, Китай изгражда своя трети, по-мощен и модерен самолетоносач. Той ще бъде изцяло нов проект и оборудван с ултрамодерна електромагнитна система за ускоряване на излитането на самолети.\"Ляонин\" премина през цялостно преоборудване, с нов център за контрол на въздушното движение, както и модернизирана радарна система. Летателната палуба също е променена.", "date": "2019.02.27", "title": "Китай затваря Жълто море, провежда учения със самолетоносачи"}
{"url": "https://news.bg/education/sabirat-ot-uchilishtata-broshurata-lyubov-bez-posledstviya.html", "text": "Брошурата \"Любов без последствия\" не е предназначена за разпространение в училищата и от седмица Министерство на образованието и просветата (МОН) и Министерство на здравеопазването (МЗ) правят всичко възможно да приберат всички брошури и те да не стигат до децата. Това увери здравният министър Кирил Ананиев на кратък брифинг в Министерски съвет заедно с просветния министър Карсимир Вълчев.Брошурата е издание на Глобалния фонд към ООН (у нас действието му е под шапката на МЗ). У нас е издадена през 2006 г. и преиздадена през 2009 и 2017 г. Тя е свързана с целевата група на мъже, които правят секс с мъже, и не е предназначена за разпространение в училища. Съхранява се в Районните здравни инспекции.Установено е, че брошурата е складирана в пет такива звена - в Монтана, Видин, Ямбол, Кърджали и Хасково. Ръководствата на петте РЗИ-та са взели решение да разпространят тази брошура в училищата, призна Кирил Ананиев. По думите му тези брошури трябва да отидат в само и единствено в кабинетите за анонимно и безплатно консултиране и изследване за ХИВ/СПИН.Здравният министър се съмнява директорите на училищата да са допуснали нарочно това да се случи. Вълчев уточни, че брошурата \"Любов без последствия\" е разпространявана в училищата от медицинските специалисти, работещи в здравните кабинети. Тези здравни специалисти не са на подчинение на директорите на училищата.Това е една провокация, която се разследва, и всички виновни лица ще бъдат наказани по съответния начин, увери Ананиев.", "date": "2019.02.27", "title": "Събират от училищата брошурата \"Любов без последствия\""}
{"url": "https://news.bg/society/8-000-dopalnitelni-mesta-za-3-mart-osiguryava-bdzh.html", "text": "БДЖ отпуска над 8 000 допълнителни места във влаковете за почивните дни по случай националния празник 3 март.Целта е да се осигури удобното придвижване на пътуващите.От 1 до 4 март включително с увеличени състави ще пътуват някои влакове по следните маршрути:За празничното честване на националния празник ще бъдат осигурени допълнителни вагони и за теснолинейката \"Родопи\" по направлението Септември-Добринище-Септември.От БДЖ напомнят, че при закупуване на билети за отиване и връщане може да се ползва от 10 % до 30 % намаление от редовната цена на билета в зависимост от различните търговски оферти на дружеството.Подробна информация за свободните места във влаковете през почивните дни може да бъде получена от служителите на гишетата \"Информация\" и билетните каси в железопътните гари и бюра в страната или на националния информационен телефон 0700 10 200.", "date": "2019.02.27", "title": "8 000 допълнителни места за 3 март осигурява БДЖ"}
{"url": "https://news.bg/politics/karayancheva-nastoya-ninova-da-si-kontrolira-deputatite.html", "text": "Без разрешение на ръководството на парламентарната група председателят на парламента няма как да разреши командироване на депутати. Това стана ясно от отговора на председателя на законодателния орган Цвета Караянчева по повод обвинението на соцлидера Корнелия Нинова.Припомняме, само час преди това Нинова заяви, че ако е зависело от нея, е нямало да подпише разрешение на командировка. Соцлидерът подчерта, че е учудена от решението на председателя на Народното събрание.\"Искам да призова госпожа Нинова да не търси медийна изява на мой гръб или на гърба на институцията, която аз представлявам\", изтъкна Караянчева.Пред медиите в кулоарите на парламента тя представи документи, че ПГ на БСП е разрешила командироването на двамата депутати за ловното изложение в Залцбург. Едва след получаване на подписи за командироване на депутати, тогава Караянчева резолира командировката.Подписът не е на соцлидера, а на някой от ръководството на ПГ на левицата. \"Нека тя да каже кой се е подписал\", призова председателят на парламента.\"Ако госпожа Нинова не може да си контролира народните представители, да не търси причината в мен\", настоя още Цвета Караянчева.Припомняме, че по-рано днес Корнелия Нинова заяви, че ", "date": "2019.02.27", "title": "Караянчева настоя Нинова да си контролира депутатите"}
{"url": "https://news.bg/int-politics/rusiya-s-boyni-izstrelvaniya-ot-raketniya-kompleks-iskander-m.html", "text": "В руската Астраханска област, в рамките на учение ще се проведат бойни изстрелвания от оперативно-тактическите ракетни системи \"Искандер-М\", съобщават руските медии, позовавайки се на пресслужбата на Западния военен окръг.\"Военнослужещите от ракетната бригада, разположена в Ленинградска област, ще проведат бойни изстрелвания с оперативно-тактически ракетни системи \"Искандер-М\" в рамките на тактическо учение. Понастоящем вдигнатите под тревога ракетни войски извършват поход по комбиниран метод с дължина от повече от 2000 км до изпитателния полигон Капустин Яр в Астраханска област\", се посочва в изявлението на Западния военен окръг.Около 300 военнослужещи ще участват в изстрелването.По-рано беше съобщено, че започват командно-щабни учения в Свердловска област, като под тревога са били вдигнати комплексите \"Искандер-М\" на ракетната бригада на Централния военен окръг.Повече от 300 души и около 100 единици военно оборудване участват в ученията. Занятията ще продължат една седмица.Отбелязва се, че ракетните системи \"Искандер-М\" са унищожили защитените командни пунктове на условния враг.", "date": "2019.02.27", "title": "Русия с бойни изстрелвания от ракетния комплекс \"Искандер-М\""}
{"url": "https://news.bg/regions/otkriha-vtoro-martvo-prase-sas-samneniya-za-afrikanska-chuma-kray-tervel.html", "text": "Откриха второ мъртво диво прасе със съмнения за африканска чума край Тервел. Това предаде БНР след днешното извънредно заседание на Епизоотичната комисия в Добрич.Припомняме, преди дни именно От столична лаборатория потвърдиха, че става въпрос за африканска чума по свинете. Първият случай за годината беше регистриран Резултатите от новите проби ще бъдат ясни днес следобед.Директорът на Областната дирекция по безопасност на храните в Добрич д-р Борислав Каменов увери, че са предприети необходимите мерки за дезинфекция на мястото, където са открити мъртвите животни.На територията на Държавното ловно стопанство-Тервел ще се извършва през ден проверка за други умрели животни.В първата инфектирана зона попадат десетки селища от областите Добрич и Силистра, а в буферната зона са всички останали техни населени места. От Областната дирекция по безопасност на храните отново посъветваха прасетата в стопанства от тип \"заден двор\" да бъдат усвоени в кратки срокове.Предвижда се да се създаде и организация за претърсване за трупове на умрели диви свине и за повишаване на биосигурността в свиневъдните обекти по време на лов, условията за придвижване и транспортиране на свине, както и санкциите при нерегламентирано отглеждане на свине в стопанства тип \"заден двор\".", "date": "2019.02.27", "title": "Откриха второ мъртво прасе със съмнения за африканска чума край Тервел"}
{"url": "https://news.bg/society/hasan-ademov-vazmozhno-e-da-se-korigira-novata-formula-za-izchislyavane-na-pensiite.html", "text": "Председателят на социалната комисия в парламента Хасан Адемов обяви, че е възможно след анализ в края на годината да се стигне до коригиране на новата формула за изчисляване на размера на пенсиите. Това ще стане ако има драстични отклонения, заяви пред БНР депутатът от ДПС Хасан Адемов.Според експерти, промените ще ощетят 37% от населението. Адемов смята, че това не може да се твърди.Според новата формула пенсиите ще се изчисляват само от доходите, върху които са внасяни осигуровки след 1 януари 2000 година. Заложен е и таван на индивидуалния коефициент при изчисляване на размера на пенсията.По думите на Адемов, информацията за тези 37% е базирана на представителна извадка на пенсионираните през 2017-а година.Стигнало се е до извода, че 80 хиляди души могат да получат по-малък индивидуален коефициент, ако изчислението е по новите правила. Формулата, която действаше до края на 2018-а година, предвиждаше решаващи да бъдат трите последни години с най-висок доход. После се стигна до извода, че преди 1997-а година не е имало регистър и максимален осигурителен доход\", обясни д-р Адемов.Според него не трябва да позволяваме единични нарушения, ако ги има, да служат за повод да накажем онези, които са били коректни към осигурителната система.\"Онези, които са били с висок осигурителен доход преди 2000 година, който после е спаднал, действително ще имат намаляване на индивидуалния коефициент. Над 3000 души у нас са с пенсия с размер над 2000 лева\", каза Адемов и допълни, че ако са спазвали закона към онази дата, не могат да бъдат ощетявани.По думите на председателя на социалната комисия \"трябва да накараме младите хора да се осигуряват върху реални доходи. Без доверие няма осигурителна система, която да функционира нормално\".Нов подход може да има само на базата на сериозен анализ, категоричен е Адемов.\"В момента става дума за притеснения и страхове, не толкова за реално ощетяване. Отклоненията могат да дойдат от броя на хората, които преди 2000 година са имали висок доход, а после рязко е спаднал. Не бива този математически модел да създава притеснения, нека да изчакаме до края на годината\", добави Адемов.", "date": "2019.02.27", "title": "Хасан Адемов: Възможно е да се коригира новата формула за изчисляване на пенсиите"}
{"url": "https://news.bg/int-politics/rusiya-se-oplakva-ot-mnogo-kiberataki-ot-teritoriyata-na-sasht.html", "text": "Кремъл обяви, че територията на САЩ непрекъснато се използва за кибератаки срещу Русия, но не може потвърди съобщения на медиите в САЩ, че американските военни са прекъснали достъпа до интернет на руската ферма за тролове, съобщава \"Ройтерс\".\"Вашингтон поуст\" съобщи, че американските военни са прекъснали достъпа до интернет на руската ферма за тролове, обвинена в опит  на 6 ноември 2018 г., в деня на изборите за Конгреса.Говорителят на Кремъл Дмитрий Песков заяви, че не знае колко истина има в този медиен доклад.\"Но като цяло мога да кажа, че територията на САЩ постоянно се използва за организиране на огромен брой кибератаки срещу различни руски организации. Това е реалността, с която живеем.\"", "date": "2019.02.27", "title": "Русия се оплаква от много кибератаки от територията на САЩ"}
{"url": "https://news.bg/energy/s-18-uvelichavat-zaplatite-v-metalurgiyata.html", "text": "Увеличение с 18 % на основната месечна заплата и допълнителните трудови възнаграждения са основните промени в Браншовия колективен трудов договор в металургията, подписан днес.Документът бе парафиран в сградата на Министерството на икономиката в присъствието на заместник-министъра на икономиката Лъчезар Борисов, който е председател на Отрасловия съвет за тристранно сътрудничество \"Металургия\".Основната месечна заплата в металургията изпреварва със 100 лева минималната работна заплата за страната. Допълнителното трудово възнаграждение за времето, в което работникът е на разположение на работодателя извън територията на предприятието, се увеличава 2 пъти. Допълнителното трудово възнаграждение за отработен нощен час се увеличава с 11%. С 10% увеличават безплатната храна, а допълнителното подпомагане на работниците при прекратяване на трудов договор с упражнено право на пенсиониране се увеличава с 20%.Зам.-министър Борисов подчерта, че през последните години браншът се развива много ускорено. Делът на металургията в произведената промишлена продукция е 13% през 2017 г., като се отчита и ръст на заетите в сектора.Компаниите стават все по-иновативни и по този начин създават по-високи нива на добавена стойност. \"Добавената стойност в металургията е от 2,5 пъти до 5 пъти по-висока от средната стойност на един зает в промишлеността на страната. Средната работна заплата в отрасъла също изпреварва значително тази за страната, като тя е 1 700 лв. И два пъти по-висока от тази в приработващата промишленост\", заяви Лъчезар Борисов.Представителите на синдикалните организации и на работодателите благодариха на Министерството на икономиката за подкрепата. Те изтъкнаха, че за тях е изключително важно, че ведомството е съпричастно с колективното договаряне в бранша и работи активно за просперитета на металургичните предприятия и благоденствието на работещите в металургията.На събитието присъстваха Васил Яначков, председател на СФ \"Металици\" - КНСБ, Людмил Павлов, председател НФ \"Металургия\" - КТ \"Подкрепа\" и Антон Петров, председател на УС на Българската асоциация на металургичната индустрия (БАМИ).", "date": "2019.02.27", "title": "С 18% увеличават заплатите в металургията"}
{"url": "https://news.bg/regions/zamarsyavane-na-reka-osam-vdigna-na-krak-prokuraturata.html", "text": "Прокуратурата разследва сигнал за замърсяване на река Осъм в района на с. Черквица, община Никопол.На мястото е извършен оглед и са иззети проби от водите на реката. По случая е образувано досъдебно производство за престъпление против околната среда.Извършен е и втори оглед в същия участък от реката в присъствието на специалисти и са били взети нови проби от водата.От компетентните органи е поискана информация дали река Осъм е защитена територия, подавани ли са други сигнали за замърсяване и какви мерки са предприети.", "date": "2019.02.27", "title": "Замърсяване на река Осъм вдигна на крак прокуратурата"}
{"url": "https://news.bg/int-politics/v-rusiya-sravniha-poroshenko-s-vozhd-na-tuzemtsite.html", "text": "Депутатът от Държавната дума (долната камара на руския парламент) Руслан Балбек нарече срещата на украинския президент Петро Порошенко със специалния представител на САЩ за Украйна Кърт Волкър на борда на американския разрушител \"Доналд Кук\" \"посещение на вожда на туземците\".\"Това беше в разбирането на американците посещение на вожда на туземците, за да засвидетелства своята почит на големия бял господин. В същото време той беше готов да предаде част от територията и половината от населението в робство в замяна на стъклени мъниста и парчета от красиви дрънкулки\", коментира иронично Балбек в интервю за \"Известия\".На свой ред членът на комисията по отбрана и сигурност към Съвета на федерацията (горната камара на руския парламент) Франц Клинцевич, коментирайки разговорите на Порошенко с Волкър, нарече събитията \"театрален спектакъл\".Срещата на украинския президент Петро Порошенко със специалния представител на САЩ за Украйна се проведе на 25 февруари на борда на кораба \"Доналд Кук\", който в момента се намира в пристанището на Одеса.Според съобщения в медиите разрушителят е пристигнал, за да \"проведе операции за осигуряване на безопасност на море и за увеличаване на стабилността\" в Черноморския регион.", "date": "2019.02.27", "title": "В Русия сравниха Порошенко с \"вожд на туземците\""}
{"url": "https://news.bg/politics/deputat-ot-levitsata-iska-bsp-da-premisli-reshenieto-si-za-otsastvie-ot-parlamenta.html", "text": "Депутатът от БСП Красимир Янков поиска спешно да бъде свикан Националния съвет на БСП, за да се преразгледа решението на ръководството за излизане на , каза Янков пред БНР.Той обясни, че мотивът за решението на социалистите да напуснат парламента е било търсене на \"по-радикална форма на противодействие срещу взетото решение за промяна в Изборния кодекс от ГЕРБ\".\"Напускането на парламентарната група е с цел постигане на конкретни искания и при тяхното постигане ще отпадне мандатът за напускане на парламента, но самата процедура има своите детайли\", убеден е той.Той уточни, че не е обсъждана реакцията на партията, след като президентът наложи вето на така направените промени в Кодекса. Затова е необходимо ново политическо решение, каза Янков.\"В последните дни чувам свободни интерпретации по темата, но единственото правилно действие е незабавно свикване на Националния съвет на БСП и конкретно решение на този казус, политическо решение. Ние нямаме никакво основание в действията си да останем пасивни в единствено легитимната процедура - гласуване вето на президента и подкрепа за ветото. Това, по същество, е неуважение не само към процедурата, но и към институцията \"президент\", каза Янков.Според него след ветото на президента, реакцията на БСП има различен прочит. Започва да се внушава, да се наслагва, че ние реагираме отрицателно на призива на държавния глава, защото президентът не ни е припознал като алтернатива или не е подкрепил нашите виждания, каза Янков.\"Категорично такава манипулация трябва да бъде опровергана и то с политическо решение\", допълни депутатът.", "date": "2019.02.27", "title": "Депутат от левицата иска БСП да премисли решението си за отсъствие от парламента"}
{"url": "https://news.bg/politics/prieha-edinodushno-zakonoproekta-za-prebroyavane-na-zemedelskite-stopanstva-prez-2020-g.html", "text": "Депутатите от Комисията по земеделието и храните приеха на второ четене Законопроекта за преброяване на земеделските стопанства в Република България през 2020 г.В аргументите си председателят на ресорната комисия Десислава Танева предложи на законотворците законопроектът да бъде гласуван анблок.Народните представители приеха единодушно предложението на шефката на ресорната комисия и приеха законопроекта за преброяване на земеделските стопанства в Република България през 2020 г.Припомняме, Законопроектът за преброяване на земеделските стопанства в Република България през 2020 г. има за цел да продължи поредицата от европейски изследвания на структурата на земеделските стопанства, свързана с проследяване на тенденциите в развитието на земеделските структури.Ще бъдат осигурени статистически данни за земеделските стопанства, надеждна основа за бъдещата Обща селскостопанска политика в страната и в Европейският съюз.Анкетирането на земеделските стопанства ще започне на 1 септември 2020 г. и ще приключи на 18 декември 2020 г. До 18 септември 2020 г. се предвижда преброяването да се извършва по интернет чрез предоставяне на данни от земеделския стопанин с помощта на уеб базирано приложение и попълване на електронен въпросник.В оставащия период данните ще бъдат събирани от анкетьор чрез интервю със стопанина. С провеждането на преброяване в страната ще се получи обобщена и изчерпателна информация за броя, типа и размера на земеделските стопанства, използването на земеделската земя и отглежданите селскостопански животни.", "date": "2019.02.27", "title": "Приеха единодушно законопроекта за преброяване на земеделските стопанства през 2020 г."}
{"url": "https://news.bg/politics/borisov-poluchi-obazhdane-ot-kralskiya-dvor-na-sauditska-arabiya-za-satrudnichestvo.html", "text": "Премиерът Бойко Борисов проведе телефонен разговор с принц Турки Бин Мохамед Бин Фахад Бин Абдулазис Ал Сауд, съветник в Кралския двор на Саудитска Арабия.В рамките на телефонния разговор, който се проведе по искане на саудитския принц, са обсъдени възможностите за надграждане на двустранното сътрудничество в редица сфери от взаимен интерес като енергетика, земеделие, туризъм, иновации и високи технологии, съобщава министерски съвет.Борисов акцентира върху възможностите за инвестиции у нас, сред които е и проектът за изграждане на европейския газов хъб \"Балкан\".Премиерът определи като обнадеждаващо създаването на съвместно дружество между българското министерство на земеделието, храните и горите и Компанията за инвестиции в земеделието и животновъдството на Кралство Саудитска Арабия.Според Борисов, съвместната компания ще може да подпомогне бизнес-контактите и преговорите между фирми от двете страни. По думите му, от една страна това ще даде възможност да се привлекат инвестиции в българското земеделие, животновъдство и преработвателна промишленост, а от друга - е в интерес на продоволствената сигурност на Саудитска Арабия.Борисов отбеляза позитивния ефект от срещата на високо ниво между Европейския съюз и Лигата на арабските държави, състояла се през изминалата седмица в египетския град Шарм Ел-Шейх. Премиерът изтъкна специално ползотворния разговор с министъра на външните работи на Саудитска Арабия в рамките на форума и изрази увереност, че и занапред диалогът между двете страни ще бъде конструктивен и ще дава добри резултати.Принц Турки Бин Мохамед Бин Фахад Бин Абдулазис Ал Сауд бе на посещение в България през декември миналата година. Тогава той разговаря с премиера Бойко Борисов в Министерския съвет в изпълнение на постигнатите договорености по време на  в Кралство Саудитска Арабия в края на ноември 2017 г.", "date": "2019.02.27", "title": "Борисов получи обаждане от кралския двор на Саудитска Арабия за сътрудничество"}
{"url": "https://news.bg/crime/ot-tu-varna-otrichat-rektorat-plagiat-da-e-varnat-na-posta-si.html", "text": "В Техническият университет във Варна е назначен временно изпълняващ длъжността ректор. Това посочиха изрично от самото учебно заведение в свое съобщение до медиите. Изказването е по повод разпространената преди дни информация за решение на Варненски районен съд Припомняме, преди повече от година редакцията на , която грубо нарушава Закона за развитие на академичния състав в България.Година по-късно - на , според които проф. Василев е извършил плагиатство. Ректорът беше отстранен и бе постановено .От Университета съобщават, че въз основа на доказано плагиатство от Росен Василев при участие в процедури за придобиване на научната степен \"доктор на науките\" и при заемане на академична длъжност \"професор\" е прекратено основното му трудово правоотношение с висшето учебно заведение.Те посочват, че към момента има образувани три съдебни производства - две пред Върховния административен съд и едно във Варненски районен съд, като преди дни и трите дела са приключили с решения на първа инстанция.При двете дела във ВАС е било постановено, че се прекратяват производствата по делата поради отсъствие на правен интерес от страна на Росен Василев, тъй като той вече не е хабилитирано лице и не може да заема длъжността ректор. Тези решения не са окончателни и подлежат на обжалване пред ВАС.В противоречие с Върховния административен съд Варненският районен съд е решил точно обратното - че възстановява Василев на длъжността ректор на Университета. Това решение също не е окончателно и подлежи на обжалване на още две инстанции - Варненския окръжен съд и ВКС.Според ръководството на ТУ-Варна преди окончателното приключване на съдебните процедури не е коректно да се разпространява информация за техния ход, за да не се заблуждава общественото мнение.От Университета съобщават, че на 22 март се свиква Общо събрание за провеждане на частични избори. Предстои колективният орган да избере председател и заместник-председател на Общото събрание, както и ректор, които да изпълнят докрай мандат 2015-2019.", "date": "2019.02.27", "title": "От ТУ-Варна отричат ректорът плагиат да е върнат на поста си"}
{"url": "https://news.bg/crime/tragna-deloto-sudzhukgeyt-sreshtu-zhivko-martinov.html", "text": "Тръгна делото \"Суджукгейт\" срещу бившия депутат от ГЕРБ Живко Мартинов. Припомняме, че на 29 януари обвинен за изнудване на бизнесмен, с цел да набави за себе си облага от 4 тона суров суджук, 30 кг филе \"Елена\" и 30 кг телешка пастърма.Представител на прокуратурата поясни, че замесването на името на премиера, се приема като елемент на заплахите, които се твърди, че е използвал Живко Мартинов.На въпрос дали има данни тези стоки да са стигали хора от герб, от държавното обвинение не дадоха отговор.През 2012-2013 г. обвиняемият Мартинов бил Общински представител на политическа партия ГЕРБ за Добрич и се ползвал с голямо влияние в града.През януари 2012 г. той се срещнал с местния бизнесмен Антон Проданов, който развивал частна търговска дейност в сферата на производството и търговията с месо и месни продукти.Мартинов директно поискал от него да му приготви и достави един тон суров суджук от различни видове месо, в т.ч. еленско. Изрично заявил и намерението си да не го заплаща, изтъквайки общественото си положение и влияние, но и отправяйки му заплахи.Обяснил, че количеството е голямо, защото ще го носи на министър председателя Борисов и на други \"високи хора\" от ГЕРБ, съобщиха от спецпрокуратурата.Припомняме, че на 11 януари стана ясно, че специализирана прокуратура е повдигнала обвинение за изнудване срещу Делото, станало известно като \"\", започна през юли 2017 г.", "date": "2019.02.27", "title": "Тръгна делото \"Суджукгейт\" срещу Живко Мартинов"}
{"url": "https://news.bg/world/izrael-shte-prodalzhi-da-bombardira-iran-v-siriya-obyavi-netanyahu-pred-putin.html", "text": "Премиерът на Израел Бенямин Нетаняху заяви пред руския лидер Владимир Путин, че страната му ще продължи да предприема действия срещу Иран в Сирия, информира \"Таймс ъв Израел\".Това е първата голяма среща между двамата от \"Най-голямата заплаха за стабилността и сигурността в региона идва от Иран и съюзниците им\", каза Нетаняху.\"Ние сме решени да продължим агресивните си действия срещу Иран, който призовава за унищожаването ни, и срещу опитите му да се установи военно в Сирия\", продължи израелският лидер.Израел и Русия обтегнаха отношенията от септември 2018 г., когато сирийската противовъздушна отбрана свали руски разузнавателен самолет, докато се целеше в израелски изтребител, който бомбардира ирански обект. Москва обвини Тел Авив за инцидента, който можеше да възпрепятства въздушната кампания на Израел срещу Иран в арабската държава.Нетаняху похвали тесните отношения с Путин, които позволяват да се избегне сблъсък с руснаците в Сирия.\"От септември 2016 г. сме провели 11 срещи\", каза Нетаняху пред руския лидер в началото на срещата. \"Директната връзка между нас е механизъм за избягване на конфликт, който предотвратява сблъсък между нашите армии и допринася за сигурност и стабилност в региона\", отбеляза той.Путин приветства израелския си гост, но не спомена конкретно Иран или Сирия по време на коментара си.\"Много е важно да продължим да си сътрудничим. Русия подкрепи основаването на Израел. Ние сме радостни, че можем да разговаряме за ситуацията в региона и по въпроси, свързани със сигурността\", подчерта Путин.\"Ние никога няма да забравим ролята на Русия и Червената армия при победата срещу нацистите\", отбеляза израелският премиер.Нетаняху покани президента на Русия да присъства на откриването на паметник в Йерусалим в памет на загиналите при битката за Ленинград през Втората световна война. Руският лидер веднага прие поканата и подчерта, че паметта на войниците, загинали в Ленинград, е \"свещена\". Израелският лидер разкри, че правителството му наскоро е решило да финансира нов музей, посветен на половин милион евреи, които са били в редиците на Червената армия по време на войната.", "date": "2019.02.27", "title": "Израел ще продължи да бомбардира Иран в Сирия, обяви Нетаняху пред Путин"}
{"url": "https://news.bg/crime/izpochupiha-i-zalyaha-s-boya-kolata-na-obshtinar-ot-vidin.html", "text": "Разбиха и заляха с боя автомобила на общински съветник от Видин, предаде БНР.Потърпевшият е Вардан Папикян от групата \"Единни за промяна\".Нанесените върху колата щети са за над хиляда лева.По думи на общинаря негов съсед му е съобщил, че двама души с качулки се навъртат около колата му. Когато Папикян слязъл, за да провери возилото си, установил, че и четирите гуми на колата са нарязани, задното и две от страничните стъкла са строшени, а самата кола е залята отвън и отвътре с блажна боя.Според него посегателството е именно заради работата му като общински съветник.Като цяло, мислейки, че аз не съм в конфликт с нито един видинчанин до такава степен, че всеки, с който имаш обикновени пререкания да рискува да нарушава закона, единствените съмнения откъде ли би могъл да произлиза подобен проблем са насочени към малко по-активната ми дейност в Общинския съвет като общински съветник, заяви той.Полицията във Видин разследва случая. Резултатите ще бъдат докладвани в прокуратурата.", "date": "2019.02.27", "title": "Изпочупиха и заляха с боя колата на общинар от Видин"}
{"url": "https://news.bg/politics/lishavat-deputatite-ot-zaplati-sled-tri-poredni-otsastviya.html", "text": "Тази вечер правната комисия в парламента реши народните представители да остават без заплата, ако отсъстват 3 поредни дни или общо 5 пленарни заседания в рамките на месеца.Комисията прие на първо четене промени в Правилника на Народното събрание, внесени от Националния фронт за спасение на България, предаде БНР. До промените се стигна след решението на БСП да бойкотира парламента.Освен месечните си възнаграждения, депутатите губят и добавките за клас прослужено време, намаляват се и средствата за допълнителни разходи.\"Има такова решение на Конституционния съд, което изрично казва, че основно задължение на народния представител е да участва в пленарните заседания на Народното събрание.\" - коментира депутатът Християн Митев, един от вносителите на поправката.Неочаквано възражение направи друг депутат от групата на Обединените патриоти - Емил Димитров-Ревизоро. Според него, не бива да се наказва опозицията, напуснала, защото се чувства игнорирана.Срещу промените в правилника се обявиха и от ДПС. В отсъствието на представителите на БСП не бе прието предложението им за намаляване на депутатските заплати.По-рано на среща между председателя на парламентарната група на ГЕРБ Цветан Цветанов и ръководството на групата на Обединените патриоти бе решено да бъдат подкрепени промените в правилника на Народното събрание.\"Вие, ако не отидете на работа, ще получите ли заплати от вашите работодатели? Смятате ли, че тези, които не идват на работа, трябва да получават заплати? Смятаме, че трябва да бъдем солидарни с всички тези български граждани, които, когато не отидат и не упражнят правото си на работа, те нямат право да получават и съответното възнаграждение. Така че няма престация, която да е осъществена, няма да получаваш и заплата. Това е, което ще предприемем като действие, и смятаме, че това е справедливо и това е искрено и истинско пред българските избиратели\", коментира Цветанов.Припомняме, че дискусията около възнагражданията на отсъстващите депутати се разрасна след като Националният съвет на БСП реши .  на пленум на БСП.От . Въпреки това червените не се върнаха в пленарната зала, а Корнелия Нинова посочи, че това може да стане само на пленума на БСП.На 21 февруари, председателят на правната комисия Данаил Кирилов заяви, че очаква . Той подчерта, че трябва да има сериозни санкции за това.Засега няма съгласие между ГЕРБ и Обединените патриоти дали да бъде подкрепено ветото на президента върху Изборния кодекс. На този етап само от ВМРО са обявили, че са склонни да подкрепят държавния глава.Заместник-председателят на партията Искрен Веселинов даде да се разбере, че могат да направят отстъпки, но не и по отношение на преференциите.Патриотите настояват преференциите да останат в стария вид, за всичко останало са склонни да водят разговори.На срещата, която се проведе в парламента, присъстваха председателят на групата на ГЕРБ Цветан Цветанов, двама от лидерите на патриотичната коалиция - Волен Сидеров и Валери Симеонов, както и заместник-председателят на ВМРО Искрен Веселинов.", "date": "2019.02.27", "title": "Лишават депутатите от заплати след три поредни отсъствия"}
{"url": "https://news.bg/crime/razsledvashti-oshte-dvama-balgari-sa-otroveni-kato-skripal-i-gebrev.html", "text": "Още двама български бизнесмени са били отровени по начин, идентичен с този, по който бяха извършени покушенията срещу Сергей Скрипал и Емилиян Гебрев, предаде Фрог нюз. Информацията е позована на участници в разследването.Те са стигнали до предположението за идентичност на случаите, след като у нас пристигна британски екип, който да подпомогне работата по случая с Гебрев.Според източниците на Фрог нюз, преди да починат, жертвите са били в отлично здраве. При тях са установени признаци за класическо отравяне. Състоянието им се е влошило за часове и лекарите са били безпомощни да реагират.В момента се прави проверка за това доколко случаите на отравяне в България са свързани помежду си.Посегателството срещу Гебрев доби известност, след като британските медии го разгласиха. Беше установено, че руски шпионин с псевдоним Сергей Федотов е засечен както при разследването на покушението срещу Скрипал, така и при оръжейника Емилиян Гебрев през 2015 година.Опитът за отравяне не е бил включен в докладите на службите до . За него не е информиран и тогавашният министър на отбраната Николай Ненчев.Преди дни ръководството на МВР обясни, че са направили всичко по случая, но така и не са стигнали до извършителя.", "date": "2019.02.27", "title": "Разследващи: Още двама българи са отровени като Скрипал и Гебрев"}
{"url": "https://news.bg/crime/bivsh-notarius-e-rakovodel-grupa-s-imotni-izmami.html", "text": "Престъпна група за имотни измами, е разкрита от полицията и прокуратурата, предаде bTV. Четирима души, между които и бивш нотариус, са участвали в схема за незаконно придобиване на жилища. Те са присвоили над 20 имота на територията на София.Техни жертви са били самотни възрастни и психично болни хора.Според обвинението, бившият нотариус Борис Янков е съветвал останалите трима в групата. Двама от тях са баща и син от малцинствата, третият също е от малцинствата - всички с фамилията Янев.В съдебната зала бившият нотариус каза, че досега нито един от 15-те свидетели не е споменал неговото име като участник в престъпната група. Освен това, той имал само едно жилище от 40 квадрата.В продължение на година четиримата са подготвяли фалшиви документи за изповядването на имотни сделки. Те са били собственост на самотни, възрастни или хора с психични отклонения.Жертвите са подписвали фалшиви завещания и пълномощни, поясняват от прокуратурата.Бившият нотариус Борис Янков е насочвал групата към определени нотариуси, които са изповядвали сделките. За Янков се знае, че е с отнети права още преди 9 години заради извършени имотни измами.\"Категорично няма данни нотариуси да участват съзнателно в изповядването на тези сделки. Казахме, че има бивш нотариус, който е участвал в организираната престъпна група, но настоящ нотариус, действащ към момента, да участва в тези схеми, нямаме такива данни\", коментира Георги Хаджиев, директор на СДВР.\"Лицата, под различни предлози, са склонявани да подписват празни листове, за които те смятат, че става дума за пълномощни пред различни институции, социални помощи и такива, с които всъщност упълномощават други лица, за да ги представляват пред нотариуси\", обясни наблюдаващият прокурор Ваня Христева.От прокуратурата искат най-тежката мярка за неотклонение и за четиримата - \"задържане под стража\". ", "date": "2019.02.27", "title": "Бивш нотариус е ръководел група с имотни измами"}
{"url": "https://news.bg/int-politics/novite-sanktsii-na-sasht-udryat-putin-i-obkrazhenieto-mu.html", "text": "Американският конгрес публикува обновен вариант на DASKA - законопроекта за защита на сигурността на САЩ от агресията на Кремъл, съобщават американските медии.Документът съдържа текстове за укрепване на НАТО, борба с международната киберпрестъпност и въвеждане на нови санкции срещу Русия.Обновената версия на законопроекта е внесена в Сената на 13 февруари.CNSNews посочва, че актуализираният вариант на DASKA ще засегне управляващите в Москва и ключови сектори на руската икономика.Освен това със законопроекта се възлагат редица ангажименти на американските спецслужби.В документа се посочва например, че в рамките на 180 дни от влизането му в сила, директорът на националното разузнаване Дан Коутс трябва да представи пред Конгреса подробен отчет за личните активи и капиталите на руския президент Владимир Путин.Докладът трябва да включва информация за източниците на неговите доходи, както и тези на членовете на семейството му, включително \"инвестиции, банкови сметки, дялове от уставни капитали\".Освен това Конгресът ще очаква информация за високопоставени чуждестранни политици и олигарси, поддържащи близки контакти с Путин.Предполага се, че докладът за активите на Путин няма да бъде засекретен, но е възможно да включва раздел, който няма да е публично достъпен.В законопроекта се уточнява, че президентът ще разполага с 60 вместо с 90 дни за въвеждане на санкциите, свързани с руския държавен дълг, а самата забрана започва да действа 90 дни след влизането на закона в сила.Налага се забрана върху инвестициите в руски проекти, свързани с втечнен природен газ извън Русия, разработване на петролни находища в Русия, в обем от 1 милион долара или общо 5 милиона за период от 12 месеца. Забраната важи и за всички руски енергийни проекти в чужбина, които се оценяват над 250 милиона долара.Списъкът с банките, срещу които ще бъдат наложени санкции, ще бъде определен от президента на САЩ. В предишната версия присъстваше конкретен списък с банки.Заради похищаването на моряците в Керченския пролив президента на САЩ трябва да въведе санкции срещу най-малко 24 висши офицери от ФСБ, срещу които досега не са налагани такива мерки.Най-късно 90 дни след влизането на закона в сила държавният секретар на САЩ трябва да излезе със становище дали Русия отговаря на критериите за държава-спонсор на тероризма.", "date": "2019.02.27", "title": "Новите санкции на САЩ удрят Путин и  обкръжението му"}
