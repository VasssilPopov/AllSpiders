{"url": "https://news.bg/world/pobeda-za-upravlyavashtite-v-turtsiya.html", "text": "Убедителна победа постигна управляващата Партия на справедливостта и развитието на проведените в неделя президентски и парламентарни избори, предадоха световните информационни агенции.Централната избирателна комисия вече потвърди резултатите. Президентът Реджеп Ердоган е преизбран. Той спечели още на първия тур, като при преброени 99% от бюлетините, получава 53 на сто от гласовете. За победа в първия тур беше необходимо да бъдат спечелени повече от 50% от гласовете. Основният му съперник Мухаррем Индже взима 31 процента от гласовете. За Селахатин Демирташ и Мерал Акшенер са гласували около 8 на сто от избирателите.  Окончателните резултати ще бъдат обявени в петък. Управляващата коалиция пък ще има мнозинство в 600-местния меджлис, като печели още 50 места. Партията на справедливостта и развитието на Ердоган е била подкрепена от 42 процента от избирателите, докато коалиционните им партньори от Партията на националистическото действие събират 11 на сто от вота. Основната опозиционна Народнорепубликанска партия печели 23 на сто от гласовете. Прокюрдската Демократична партия на народите събира подкрепа в размер на 12 процента от гласувалите. Ердоган вече се обяви за победител, а поддръжниците му празнуват победата. Той обяви, че страната му е дала урок по демокрация на света. Опозицията обвини държавните медии и избирателната комисия за манипулиране на резултатите. Избирателната активност е 87%, като 56 млн. души имаха право на глас. Около 3 млн. турски граждани в чужбина гласуваха предварително. Според новото законодателство президентът вече има нови правомощия, наложени след опита за преврат преди 2 години. Изборният ден бе помрачен от убийства на регионални политиески лидери и арести. Въпреки това полицията твърди, че това са най-спокойните избори от години. Ердоган вече бе поздравен за резултатите от световните лидери. Един от първите бе българският премиер Бойко Борисов. ", "date": "2018.06.24", "title": "Победа за управляващите в Турция "}
{"url": "https://news.bg/world/izrael-izstrelya-raketa-peytriat-po-dron-priblizhavasht-ot-siriya.html", "text": "Армията на Израел е изстреляла ракета \"Пейтриът\" по безпилотен самолет, който се е приближавал от Сирия към въздушното пространство на еврейската държава. В резултат на изстрелването на ракетата дронът се отдалечил от границата, съобщават израелските медии.Израелската армия уточни, че не може да установи дали безпилотният самолет е бил ударен. \"Няма да допуснем нарушаване на въздушния ни суверенитет\", подчертаха израелските военни.По-рано жители на Горна Галилея в северната част на Израел са съобщили, че са чули експлозия и са видели пътека от дим в небето.През уикенда сирийската армия и нейните присъдружни сили, включително Русия, удариха контролирани от бунтовници райони в стратегически регион в югозападната част на страната, граничещ с Йордания и Голанските възвишения, които са окупирани от Израел. Хиляди цивилни са избягали в по-безопасни райони, контролирани от опозицията по границата с Йордания и Израел.Офанзивата на сирийската армия заплашва да разруши зона за деескалация, която беше договорена между САЩ и Русия през миналата година и рискува да въвлече Вашингтон още повече във войната в Сирия.", "date": "2018.06.24", "title": "Израел изстреля ракета \"Пейтриът\" по дрон, приближаващ от Сирия"}
{"url": "https://news.bg/crime/zadarzhaha-dvama-narkodilari-v-pazardzhishko.html", "text": "Криминалисти на ОДМВР-Пазарджик задържаха двама наркодилъри в Пазарджик, след продължително разследване под ръководството на прокуратурата.Операцията е реализирана вчера на територията на Пазарджик и областта, като е задържан 28-годишен наркодилър, жител на пазарджишкото село Огняново. При претърсвания в жилища, обитавани от него, както и в дома на баща му, са открити общо 91 грама марихуана, един грам амфетамин и три електронни везни.Задържан и негов авер на 20 години от същото село. При обиск у него са намерени и иззети близо 26 грама марихуана.След 24-часовото задържане на двамата мъже, с прокурорско разпореждане на 28-годишния срокът на ареста е удължен до 72 часа. Работата по случая продължава в рамките на образуваните полицейски производства.", "date": "2018.06.24", "title": "Задържаха двама наркодилъри в Пазарджишко"}
{"url": "https://news.bg/int-politics/sotsialdemokratite-klatyat-upravlyavashtata-koalitsiya-s-merkel.html", "text": "Председателят на Германската социалдемократическа партия (ГСДП) Андреа Налес иска потвърждение от десния блок (ХДС и ХСС) на канцлера Ангела Меркел, че тяхната коалиция може да продължи работата си в контекста на разрива им заради миграционната политика, който заплашва бъдещето на германското правителство, съобщава ДПА.\"ХДС и ХСС се парализират взаимно, както и Германия и половин Европа в продължение на седмици\", коментира Налес пред в. \"Билд\", допълвайки: \"Във вторник трябва да имаме откровен разговор за това.\"Ръководителите на Християндемократическия съюз (ХДС), тяхната баварска сестринска партия Християнсоциалния съюз (ХСС) и ГСДП трябва да се срещнат във вторник за първата сесия на коалиционната комисия след парламентарните избори в Германия през септември миналата година.Разговорите се очаква да се съсредоточат не само върху конфликта между ХДС и ХСС във връзка с политиката към мигрантите, а също така върху споразумението на Меркел за европейски реформи с френския президент Еманюел Макрон.\"Това, което искам да знам от ХДС и особено от ХСС: дали те все още са в състояние да вършат конструктивна работа в правителството и дори дали те искат да го правят\", подчерта Налес.Германия, подобно на няколко други страни от ЕС, се опитва да постигне политически консенсус относно политиката си към мигрантите, докато избирателите все повече подкрепят намаляването на броя на влизащите мигранти и бежанци.Въпросът разгърна борба за власт между Меркел и Хорст Зеехофер, който е вътрешен министър и шеф на ХСС, и който заплаши да нареди на германските гранични власти да връщат мигранти и бежанци, които вече са регистрирани в друга страна от ЕС.", "date": "2018.06.24", "title": "Социалдемократите клатят управляващата коалиция с Меркел"}
{"url": "https://news.bg/int-politics/opozitsiyata-v-turtsiya-alarmira-za-izborni-izmami-v-polza-na-erdogan.html", "text": "Лидерът на основната опозиционна Народнорепубликанска партия Кемал Кълъчдароглу обяви, че са възможни нарушения на предсрочните президентски и парламентарни избори, по-специално в населената предимно с кюрди Югоизточна Турция, където са постъпили много жалби за нередности, съобщават турски медии.\"Обръщам се с ясен призив към всички държавни служители\", подчерта Кълъчдароглу, допълвайки: \"Не забравяйте, че сте държавни чиновници, а не служители на определена партия.\"По думите му обаче, като цяло в Турция не ставало въпрос за сериозен проблем, но предупреди за последиците от всякакви действия, които може да помрачат вота.Отбелязва се, че в една от изборните урни е имало \"масов вот\" в подкрепа на управляващата Партия на справедливостта и развитието, а също и че членове на различни секционни комисии са били удряни, включително от прокюрдската Демократична партия на народите и от Народнорепубликанската партия.Турският президент Реджеп Тайип Ердоган по-рано гласува в Истанбул заедно със съпругата си. След като гласува, той похвали високата избирателна активност.\"Това показва колко напреднала и развита е турската демокрация\", изтъкна той, добавяйки: \"С тези избори Турция преживява демократична революция.\"Държавният глава каза също, че е бил информиран, че към момента нямало сериозни нарушения в изборния ден.Правото си на глас упражниха и кандидатите на Народнорепубликанската партия Мухарем Индже и на \"Добра партия\" Мерал Акшенер. Индже и Акшенер са поставяни съответно на втора и трета позиция от социолозите след Ердоган. ", "date": "2018.06.24", "title": "Опозицията в Турция алармира за изборни измами в полза на Ердоган"}
{"url": "https://news.bg/int-politics/netanyahu-balgariya-otvarya-pochetno-konsulstvo-v-jerusalim.html", "text": "Според изявление на Бенямин Нетаняху, неговият български колега Бойко Борисов го е уверил, че България ще открие почетно консулство в Йерусалим, което ще обслужва българските интереси в цялата страна, съобщава \"Таймс ъф Израел\".Нетаняху съобщава на седмичното заседание на кабинета, че е говорил с Бойко Борисов в събота вечер за създаването на мисията. Вследствие на преместването на посолството на САЩ в Йерусалим през май, Израел призовава други страни да ги последват.\"Той реши, след като беше тук преди няколко дни, да открие тук почетно консулство в Йерусалим. Той се погрижи да ми обясни в нашия разговор, че това консулство не само ще се занимава с българските въпроси в Йерусалим, но и с българските въпроси из цял Израел\", коментира Нетаняху.\"Казах му, че стъпката е приветствана и че много се надявам, това да доведе до бързото откриване на официално българско посолство в Йерусалим\", допълва Нетаняху.По-рано този месец Борисов се срещна с Нетаняху в Ерусалим, където изрази своето разбиране за желанието на Израел, международната общност да признае града като столица. Той обаче подчерта, че България няма да премести посолството си в Йерусалим, докато не бъде подписана израелско-палестинска мирна сделка.Американският президент Доналд Тръмп разби десетилетия политика, когато през декември 2017 г. обяви, че планира да признае Йерусалим за столица на Израел и да премести американското посолство там. Американското посолство официално бе открито на 14 май.България отговори на хода на Тръмп, като заяви, че статутът на Йрусалим \"като свещен обект на трите монотеистични религии трябва да бъде договорен в хода на израелско-палестинските мирни преговори, които ще доведат до споразумение за окончателния статут на палестинските територии\".На 21 декември България гласува в подкрепа на резолюцията на Общото събрание на ООН, която нарече решението на Тръмп за Йерусалим \"недействително\" и заяви, че \"трябва да бъде отменено\".Досега САЩ, Гватемала и Парагвай са преместили посолствата си в Израел в Йерусалим. Няколко други държави, включително Чешката република и Румъния, изразиха интерес към преместване, макар че такова не се очаква скоро.В края на май Чешката република отвори отново своето почетно консулство в Йерусалим. Открито в началото на 90-те години на миналия век, чешкото почетно консулство в Йерусалим е закрито през 2016 г. поради смъртта на почетния консул.Чешкият президент Милош Земан, известен със своята произраелска позиция, многократно коментира, че иска посолството на страната му в Йерусалим.", "date": "2018.06.24", "title": "Нетаняху: България отваря почетно консулство в Йерусалим"}
{"url": "https://news.bg/regions/goryat-100-dekara-borovi-gori-do-yambol.html", "text": "Горят 100 декара борови гори до Ямбол.Пожарът е в парк \"Бакаджика\", съобщава НоваТВ. Изпратени са екипи на пожарната.Според местните жители пожарът е умишлен.", "date": "2018.06.24", "title": "Горят 100 декара борови гори до Ямбол"}
{"url": "https://news.bg/politics/zatvaryane-na-granitsite-i-preminavane-prez-punktove-iska-borisov-v-bryuksel.html", "text": "Има три неща, които да се направят за решаване на мигрантската криза, за които ще настоявам на срещата на лидерите днес. България доказа, че като страна на първа линия може да се справи с бежанския натиск, коментира премиерът Бойко Борисов в Брюксел, където представители от няколко държави в ЕС участват в неформална работна среща по миграцията.\"Незабавно затваряне на границите и преминаване само през пунктовете. Мигрантите, които са вече са в ЕС, да бъдат върнати там, откъдето са избягали. Да се работи по споразуменията с трети страни в близост до зоните на конфликти, където да подпомагаме грижата за бягащи от войната в изнесени центрове\", обясни Борисов.Паниката не е добър съветник, повтаряме нещо, което би могло да бъде решено по бърз начин от всички държави членки на ЕС и не само от тях, добави българският премиер.Според Борисов, добрите резултати, които страната ни отчита с опазването на външната граница на ЕС се дължат както на добрата работа на гранична полиция и ФРОНТЕКС, така и на споразумението с Турция.Той обясни, че както страните в ЕС, така и държавите от Западните Балкани трябва да бъдат защитени. Той ще настоява като председателстващ Съвета на ЕС да бъде намерено съгласие между всички държави-членки по темата с миграцията.Борисов допълни, че България, като страна на първа линия, заедно с Гърция, Италия, Испания не може да се съгласи с позицията за връщане на вече намиращите се в Европа мигранти в държавите на първа регистрация. Това би утежнило ситуацията в тези страни чрез прехвърлянето им на двойни отговорности - по опазване на граници и грижи за бежанците на тяхна територия.В срещата участват Австрия, България, Германия, Гърция, Испания, Италия, Малта и Франция. Целта е участниците да се обединят около виждането за общи действия и да се преодолеят дълбоките разделения в Европа по въпроса за миграцията в навечерието на Европейския съвет в края на следващата седмица.", "date": "2018.06.24", "title": "Затваряне на границите и преминаване през пунктове иска Борисов в Брюксел"}
{"url": "https://news.bg/int-politics/migratsiyata-osnoven-problem-za-500-te-miliona-grazhdani-na-es.html", "text": "Лидерите на Европейския съюз се събраха в Брюксел, опитвайки се да преодолеят дълбокото си разделение по въпросите за миграцията, съобщава \"Ройтерс\".Въпреки че мигрантите са само малка част от това, което бяха през 2015 г., когато повече от един милион души достигнаха Европа, неотдавнашно проучване на общественото мнение показва, че миграцията е основен проблем на 500-те милиона граждани на ЕС.Под силен натиск от гласоподавателите си, лидерите на ЕС се борят с как да споделят търсещите убежище в блока. В неуспеха си да постигнат съгласие, те затягат контрола за мигрантите и външните си граници. 41 000 бежанци и мигранти са стигнали до ЕС тази година, според данни на Норвегия.Ето и коментарите на европейските лидери:Германският канцлер Ангела Меркел: Италианският премиер Джузепе Конте: Френският президент Еманюел Макрон: Министър-председателят на Люксембург Ксавие Бетел: Испанският премиер Педро Санчес: Датският премиер Ларс Локе Расмусен: Белгийският премиер Шарл Мишел: ", "date": "2018.06.24", "title": "Миграцията - основен проблем за 500-те милиона граждани на ЕС"}
{"url": "https://news.bg/int-politics/izborite-v-turtsiya-priklyuchiha.html", "text": "Гласуването на изборите в Турция официално приключи, съобщава \"Ройтерс\". и партията му, откакто са на власт повече от десет години и половина.В страната няма екзитпол и първоначалните резултати се очакват привечер.", "date": "2018.06.24", "title": "Изборите в Турция приключиха"}
{"url": "https://news.bg/world/ubiystva-i-aresti-v-denya-na-vota-v-turtsiya.html", "text": "Насилие окървави днешния изборен ден в Турция, предаде турският вестник Yenicag. Съобщава се за най-малко трима загинали в окръга Ерзурум. Сред тях е и опозиционният регионален лидер на Добрата партия на Ерзурум - Мехмед Дурмаз. Лидер на партията е Мерал Акшенер, единствената жена, която се кандидатира за президент на страната в днешния вот. От партията са потвърдили за убийството в изявление. Според съобщенията на местните власти, до убийствата се е стигнало заради възникнал спор и последвала престрелка между членове на различни партии. Също така, десетки са били арестувани в Югоизточна Турция. Сред тях са и чуждестранни наблюдатели от Германия, Франция и Италия. Става въпрос за размирни кюрдски територии. Арести са били извършени в Диарбекир и други градове. Според полицията, наблюдателите не са имали нужните разрешителни за целта. Задържани са и трима души в Сурудж. Припомняме, че днес в страната се провеждат предсрочни президентски избори. Настоящият държавен глава Реджеп Ердоган се бори за преизбиране. Опозицията вече обвини управляващите в изборни нарушения. Имащите право на глас са 56 млн. души. Около 3 млн. турски граждани в чужбина упражниха правото си на глас предварително. Вотът вече приключи и тече преброяване на гласовете. Тъй като няма exit poll, по-късно се очакват резултати. ", "date": "2018.06.24", "title": "Убийства и арести в деня на вота в Турция "}
{"url": "https://news.bg/int-politics/asad-otkazva-sasht-i-evropa-da-pomagat-za-vazstanovyavane-na-siriya.html", "text": "Европа и Съединените щати няма да участва във възстановяването на Сирия, заяви Башар Асад в интервю за НТВ, цитиран от \"РИА Новости\".Асад определя думите на някои политици, че Дамаск няма да получи помощ докато сегашното правителство е на власт, \"най-добрите изявления на Запада по време на цялата война в Сирия\".Той не възнамерява да ангажира Европа и Съединените щати в проекти за възстановяване.\"Ние просто няма да им позволим да го направя. Те ще дойдат с парите ли? Те ще предложат заеми, дарения или грантове, все едно - на нас Западът не ни е нужен. Те са далеч от понятието \"честност\", те не дават, те просто взимат\", коментира Асад.Според сирийския лидер страната ще разчита на собствените си сили, а в трудни ситуации - на приятели. \"Може би възстановяването на Сирия ще отнеме повече време, но все пак няма причина за безпокойство\", доплва той.В същото време той отбелязва, че много европейски компании се опитват да установят редица дейности, но се ръководят единствено от желанието си за печалба. Тази експанзия се подкрепя от правителствата на страните от ЕС, но досега не е било афиширано, обяснява той.\"Когато става въпрос за възстановяване на страната след войната - това са около 400 милиарда - това е целият пазар, това е цялата икономика, това е инвестиция\", добавя Асад.През април, сирийското правителство обявява, че ще даде преференции на руски компании, които да е участват във възстановяването на инфраструктурата. Според експерти, въстановяването на икономиката в страната може да отнеме до 15 години.Сирийската армия ще върне контрола си в северната част на страна със сила, ако бунтовниците там откажат да се предадат, коментира Асад в същото интервю, цитиран от \"Ройтерс\".Асад, който заяви, че няма да приеме западни средства, за да възстанови страната си, отхвърля присъствието на турски и американски сили около северния град Манбиж, ден след като войниците на двете страни започнаха да патрулират областта.\"Избрахме два пътя: първият и най-важният е помирението ... Вторият е да атакуваме терористите, ако те не се предадат и откажат мир\", коментира Асад.\"Ние ще се борим с тях (б.р. бунтовници) и ще си върнем контрола със сила. Това със сигурност не е най-добрият вариант за нас, но това е единственият начин да получим контрол над страната\", допълва той.\"Имаме достатъчно сили да възстановим страната. Ако нямаме пари - ще вземем заем от наши приятели, от сирийци, живеещи в чужбина\", обяснява Асад.", "date": "2018.06.24", "title": "Асад отказва САЩ и Европа да помагат за възстановяване на Сирия"}
{"url": "https://news.bg/bulgaria/karakachanov-podkrepi-politsaite-v-botevgrad-skochi-na-npo-tata.html", "text": "Пълна подкрепа за полицаите изрази военният министър Красимир Каракачанов, съобщиха от пресцентъра на ВМРО. Той ги призова да изпълняват съвество своите задължения към обществото и данъкоплатците. Позицията му бе изразена в профила във Фейсбук.Той подчертава, че прави изявлението си \"в качеството ми на гражданин на Република България и след това в качеството ми на заместник министър-председател по обществен ред и сигурност\". Повод за изявлението му бе снощният инцидент в Ботевград. Полицаи, отзовали се след сигнал за силна музика в ромския квартал, са били замеряни с камъни от тълпа цигани. Нанесени са щети по две полицейски коли. Стана ясно, че шестима души ще бъдат арестувани. Каракачанов е категоричен, че всички нарушители на законите на страната трябва да получат наказание. Той се обърна и към НПО-тата, които разкритикуваха изявлението на съпругата на министър Томислав Дончев за \"моркова и тоягата\" и ги попита дали считат, че е дошло времето на тоягата. ", "date": "2018.06.24", "title": "Каракачанов подкрепи полицаите в Ботевград, \"скочи\" на НПО-тата"}
{"url": "https://news.bg/world/erdogan-vodi-na-izborite-v-turtsiya.html", "text": "Президентът на Турция Реджеп Ердоган печели вота в страната още на първи тур. Това показват все още неокончателни резултати. Той води с голямо мнозинство пред останалите си съперници, сред които и основния си конкурент Мухаррем Индже. Той взима 59% от гласовете, а Индже - 27%. За победа на първи тур са нужни минимум 50% от гласовете. Предварителните социологически проучвания не даваха убедителна победа за управляващите. Припомняме, че днес в страта се провеждат президентски и парламентарни избори. След преброяването на 50% от гласовете за президент започва и броенето на бюлетините за меджлиса. Според полицията, това са най-спокойните избори с около 360 регистрирани нарушения в страната. Съобщено бе обаче за загинали, ранени и задържани по време на изборния ден. За сравнение, на вота през 2015 година са били регистрирани 581 инцидента.", "date": "2018.06.24", "title": "Ердоган води на изборите в Турция "}
{"url": "https://news.bg/int-politics/borisov-pozdraven-ot-makron-konte-i-tsipras-za-temata-migratsiya.html", "text": "Тази среща е оперативна, България е свършила много работа, получих лични поздравления от Макрон, Конте и Ципрас за така построената тема Миграция и че може да се реши, коментира премиерът Бойко Борисов след срещата на лидерите на ЕС в Брюксел.Той допълни, че трябва да се продължи с няколко неща, като първо, да продължи финансирането на държавите за опазване на външните граници на ЕС.Второ, изнесени центрове извън Европа - с гъвкави двустранни споразумения да се връщат мигрантите не в държави от ЕС, а в държавите на произход.Той коментира, че е говорил същото като Конте, но през 2015 година, даже е започнал по същия начин.Борисов добави, че са необходими и гъвкави споразумения извън ЕС и да се използват добри исторически връзки с държави от Африка. Много държави са подкрепили Борисов и за споразумението с Турция. Той е защитил Западните Балкани, Европа и Европейския съюз.Борисов коментира, че е категорично против връщането на мигранти, преминали през България, обратно в страната ни. Такава мярка може да се иска само когато всички външни граници на ЕС са надеждно затворени и пазени.Във връзка с , премиерът коментира, че няма такъв мигрантски натиск и не е добре да се плашат така хората.", "date": "2018.06.24", "title": "Борисов поздравен от Макрон, Конте и Ципрас за темата Миграция"}
{"url": "https://news.bg/world/zaginal-i-raneni-pri-sblasatsi-v-tsiganski-lager-v-ukrayna.html", "text": "Един човек е бил убит, а четирима други са били ранени при сблъсъци в цигански лагер в Украйна, предадоха местни медии. Сред ранените е и 10-годишно момче, което вече е прегледано и освободено. В болница за лечение е оставен един от ранените. Нападението е било извършено вчера в Лвовска област. В социалните мрежи се появиха снимки на лагера, разположен в гората.По случая са били арестувани 7 души. Те са млади мъже, на възраст около 20 години. Полицията счита, че става въпрос за предумишлено убийство. Кметът на Лвов осъди случилото се и призова за наказания за виновните. ", "date": "2018.06.24", "title": "Загинал и ранени при сблъсъци в цигански лагер в Украйна "}
{"url": "https://news.bg/world/tramp-se-obyavi-za-deportatsiya-na-nelegalnite-migranti-bez-sadebno-razreshenie.html", "text": "За депортация на нелегалните мигранти без съдебно разрешение се обяви американският президент Доналд Тръмп. Той направи това по познатия за него начин - със съобщение в профила си в \"Туитър\".По думите му, страната не може да приема всеки желаещ, а са необходими твърди мерки., написа държавният глава в поредица от съобщения.Според него, мигрантите трябва да бъдат приемани в САЩ по заслуги и \"да се стремят да направят Америка велика отново!\". Това е пореден обрат по темата \"миграция\" за Тръмп, критикуван сурово за политиката си на \"нулева толерантност\" по отношение на нелегалните мигранти. По-рано той бе принуден да подпише указ, с който да се спре разделянето на мигрантски семейства. Припомняме, че темата раздели не само Конгреса, но и Републиканската партия, от която е и Тръмп.На няколко пъти бе отложено гласуването на умерен проектозакон за имиграцията - първо за петък, а после за следващата седмица.Междувременно, в Брюксел тази вечер тече среща на върха по проблемите на миграцията на страните-членки на ЕС. Тя е бойкотирана от страните от Вишеградската четворка, които не са съгласни с налаганата политика по темата. Миграцията се оказва основен проблем за Европа и разделя страните. ", "date": "2018.06.24", "title": "Тръмп се обяви за депортация на нелегалните мигранти без съдебно разрешение "}
{"url": "https://news.bg/bulgaria/lokaliziran-e-pozharat-v-bakadzhika.html", "text": "Локализиран е избухналият по-рано днес пожар в парка \"Бакаджика\" край Ямбол, предаде БНР. Изпратени са били три екипа, които да се борят със стихията. Те ще останат на място и през нощта, за да не допуснат ново възпламеняване. Припомняме, че по-рано беше съобщено, че горят 100 декара борови гори, а според местните пожарът е умишлен. По последни данни, огънят е засегнал сечището и локализиран там, а няма пострадали горски площи. Няма и опасност за населението. Кметът на община Тунджа Георги Георгиев отказва на този етап да обсъжда причините довели до инцидента. ", "date": "2018.06.24", "title": "Локализиран е пожарът в \"Бакаджика\" "}
{"url": "https://news.bg/world/libiya-spasi-ot-udavyane-stotitsi-migranti.html", "text": "Пореден кораб със стотици мигранти на борда бе открит бедстващ от либийската брегова охрана, предаде АП. Мигрантите са най-малко 100 души, африканци. Половината от тях са жени и деца. Те са били спасени край пристанищния град Злитен. Отведени са в база в столицата Триполи. Корабът е пътувал към Европа. Това е предпочитан път за много африкански мигранти. Много от тях обаче не достигат Европа, която обикновено е крайната цел на пътуването им, тъй като условията за пътуване са ужасяващи.Всяка година се съобщава за хиляди загинали.", "date": "2018.06.24", "title": "Либия спаси от удавяне стотици мигранти "}
{"url": "https://news.bg/world/makron-zaplashi-sas-sanktsii-buntarite-v-es.html", "text": "За налагането на санкции срещу някои страни-членки намекна френският президент Еманюел Макрон в изказването си по време на срещата на върха в Брюксел по проблемите на миграцията, която се провежда тази вечер. По думите му, в една общност проблемите са общи и тежестта също трябва да бъде понесена солидарно. Някои държави, заяви той, искат да вземат само ползите, но без да поемат и негативите. Те действат егоистично и се позовават на националните си интереси, когато това им е угодно, критикува Макрон. Държавният глава повдигна темата за \"последствията\" на вчерашната си съвместна пресконференция с испанския премиер Педро Санчес. Припомняме, че срещата е бойкотоирана от държавите от Вишеградската четворка, които не са съгласни с налаганата политика. Въпреки че мигрантите са само малка част от това, което бяха през 2015 г., когато повече от един милион души достигнаха Европа, неотдавнашно проучване на общественото мнение показва, че миграцията е основен проблем на 500-те милиона граждани на ЕС.Под силен натиск от гласоподавателите си, лидерите на ЕС се борят с как да споделят търсещите убежище в блока. В неуспеха си да постигнат съгласие, те затягат контрола за мигрантите и външните си граници. 41 000 бежанци и мигранти са стигнали до ЕС тази година, според данни на Норвегия.", "date": "2018.06.24", "title": "Макрон заплаши със санкции \"бунтарите\" в ЕС"}
{"url": "https://news.bg/crime/avtobus-se-blasna-v-naves-v-nesebar-nyama-postradali.html", "text": "Инцидент тази вечер в Несебър по чудо се размина без жертви и ранени, са съобщили от ОДМВР-Бургас, цитирани от БНТ. Автобус се е блъснал в колона на навес и съоръжението се е срутило върху намирали се в близост автомобили. Шофьорът не е забелязал навеса, защото е извършвал маневра в този момент. Това е станало около 19 часа в района на северното пристанище в Стария Несебър, което е оживено през летните месеци. ", "date": "2018.06.24", "title": "Автобус се блъсна в навес в Несебър, няма пострадали "}
{"url": "https://news.bg/politics/bsp-s-dvama-deputati-po-malko.html", "text": "БСП остават с двама депутати по-малко. БЗНС \"Александър Стамболийски\" напуска коалиция \"БСП за България\", съобщава НоваТВ.Дни преди гласуването на внесения от левицата вот на недоверие, редиците на социалистите оредяват, лидер на напускащият партньор от БЗНС е Спас Панчев.Вчера на партиен конгрес е взето това решение, но мотиви за него не са съобщени. Левите земеделци имат двама депутати в БСП, самият Спас Панчев и Димитър Георгиев.Народните представители на левицата намаляват до 78. \"Позитано\" 20 коментира, че земеделците се държат некоректно и БСП ще реши какво да прави на заседание в понеделник.\"Продължава едно такова отношение на голямата партия в коалицията, като че ли другите партии са длъжни само да гласуват и няма място те да участват по друг начин\", коментира пред БНР Спас Панчев.\"Ние сме подписали предложението за вота на недоверие и ще го гласуваме така, както гласува парламентарната група на Коалиция \"БСП за България\", представителите на земеделския съюз ще подкрепят внесения вот на недоверие обясни Панчев.Той допълни, че решението за напускане на коалицията е продиктувано от желанието формацията да се яви самостоятелно на местните избори и от пренебрежителното отношение на БСП към малките партньори.Пирпомняме, още когато към правителството, от БСП заявиха, че няма да търсят предварително политическа подкрепа от други партии в парламента.Намерението бе обявено след , когато при катастрофа двама загинаха, а трети бе ранен.От ДПС обявиха, че ще подкрепят вота на недоверие като опозиция, но виждат и други смислени теми като здравеопазването.", "date": "2018.06.24", "title": "БСП с двама депутати по-малко"}
{"url": "https://news.bg/weather/predimno-slanchevo-bez-goreshtini-na-mesta-valezhi.html", "text": "Неделният ден ще бъде предимно слънчев, с разкъсана облачност, която временно ще се разраства и отново на места ще превали.По-голяма вероятност за валежи има в източните и южните райони.В по-голямата част от страната вятърът ще бъде ориентиран от запад и северозапад, в източните райони - от изток.Максималните температури ще са в интервала 22-27 градуса.Нощните температури на повечето места ще са между 9 и 14 градуса, по Черноморието около 15-16.", "date": "2018.06.24", "title": "Предимно слънчево, без горещини, на места - валежи"}
{"url": "https://news.bg/press/zaloviha-begletsa-50-ot-raboteshtite-na-albena-sa-chuzhdentsi-makedoniya-stroi-magistrala-kam-granitsata-ni.html", "text": "Залавянето на избягалия затворник е сред водещите теми в неделните вестници.\"Избягалият затворник Борис Иванов е задържан от полиция близо до ловешко село, предаде БНР. По информация на националното радио Иванов се е опитал да вземе възрастна жена за заложник, но след намесата на отряда на баретите жената е била освободена, а затворникът задържан. В издирването на мъжа участваха екипи на жандармерията, полицията и Специализирания отряд за борба с тероризма. Операцията започна след показания от страна на човек, живеещ в района, че е видял избягалия затворник да се придвижва по жп релсите. Издирването на Борис Иванов на североизток от Ловеч започна още снощи след сигнал, че той е бил забелязан между селата Александрово и Дренов. Бил е забелязан и в самото Александрово и в село Дойренци. Сигналът е подала жителка на село Александрово: \"Лаеха кучетата, излязохме и оня човек, дето по телевизора сме го видели, същият човек беше. Снощи в един и половина. Веднага се обадиха на полицията и много полицаи имаше, много, много. Насам тръгна, ама не можахме повече, ние от страх не сме излезли вече вънка. Самичък беше. Нямаше нищо на ръцете му или пък да е почукал да иска хляб или водичка, щяхме да му дадем. Какво да правим? Ние сме страхливи\", разказа пред БНР жената. Иванов избяга в четвъртък сутринта малко след 10 часа от работен обект край Ловеч - млекопреработвателна фирма, където е работил заедно с други затворници. Те са го подгонили след бягството му, но не са успели да го задържат. Мъжът е бил на този обект от няколко дни, след като е бил преместен от затворническото общежитие.Борис Иванов изтърпява 13-годишна присъда за няколко престъпления.\" - в. \"Сега\".\"Един рецидивист е заловен, хората да бъдат спокойни. Така действа системата, така ще работим и занапред спрямо всички, които нарушават правилата.\" Това заяви главният секретар на МВР Младен Маринов на брифинг днес, часове, след като полицията намери и арестува избягалия от Ловешкия затвор. \"Само за два дни, около 52 часа ни бяха необходими за издирването, посочи Маринов\", цитиран от пресцентъра на МВР. Той благодари на участвалите в операцията повече от 200 полицаи и жандармеристи.\" - в. \"Дневник\".\"Целта на брифинга е да информираме хората, че един рецидивист е заловен и да бъдат спокойни. Така действа системата, така ще работим и занапред спрямо всички, които нарушават правилата. Благодаря на всички, които участваха в операцията - служители на полицията, жандармерията, СОБТ, действали по разпореждане на професионалното ръководство и приложили способи, които доведоха до ефект. Бяхме критикувани, че използвахме много сили, но те бяха необходими. Важно е за подчертая, че критиките, които чувахме демотивират състава, служителите са пресирани и под излишен натиск, когато работят усърдно. На практика, предприети и извършени са всички необходими действия, които невинаги може да бъдат оповестявани и обяснявани, но се вършат. Нека има критики, но по-внимателни, за да могат професионалистите да работят спокойно, заяви министър Радев. Операцията по издирването е в ход от момента на бягството. Вчера получихме по-конкретен сигнал, който конкретизира мястото, където е забелязан рецидивистът. Незабавно насочихме сили натам и бе организирана мащабна операция с целия ресурс на ОДМВР, СОБТ, Дирекция \"Жандармерия\"-ГД \"Национална полиция\". Проверени бяха много места, в определен момент служебните кучета попаднаха на следа и колегите работиха цяла нощ. Сутринта получихме сигнал на тел. 112 от жител на Летница, че беглецът е забелязан в необитаема къща в града. Към мястото са насочени повече сили и случаят се е развил динамично - беглецът е осъществил отвличане на възрастна жена в опит да се застрахова срещу действията на служителите на МВР, използвано е огнестрелно оръжие за респектирането му и я е оставил. Продължил е бягството си и след бързи действия на СОБТ, е задържан. Няма пострадали. В резултат на действията на жандармеристите, е предотвратено отвличането на жената и евентуална заложническа криза. В момента, в който е осъзнал, че е разпознат, беглецът панически обмислил тактики за спасяване - вижда жената, която живее в края на населеното място, но тя успява да даде знак с жестове на районния инспектор, че е застрашена и той е реагирал много адекватно. Опитал отново да избяга и след бързи тактически действия на СОБТ, беглецът е задържан. СОБТ не се използва само за обезвреждане и в случая работата им допринесе издирваният да не извърши друго престъпление. Предстои анализ на конкретните му действия, но на първоначален етап, преценяваме, че не е имал предварителен цялостен план. Колегите си свършиха работата професионално, заяви главният секретар на МВР главен комисар Младен Маринов...\" - в. \"Труд\".\"Поздравявам всички служители в системата на МВР, които участваха в издирването на избягалия затворник. Професионалната им работа успя да върне в затвора беглеца и да предотврати евентуално негово следващо престъпление, написа Цветан Цветанов в личния си профил във фейсбук. Благодаря и на всички граждани за подадените сигнали и активното съдействие на органите на реда по време на издирването. Това за пореден път доказа, че когато държавата и гражданите работят заедно резултатите винаги идват, завърши поста си Цветанов.\" - в. \"24 часа\".Туристическият сезон също е сред актуалните теми.\"Изискванията за 50% свободна и 50% платена зона на плаж Перла са спазени. Платените плажни принадлежности на ивицата са според одобрената схема от Министерството на туризма. Това каза министър Николина Ангелкова при проверка на място на плажа, в която участва и кметът на Приморско Димитър Германов, съобщи пресцентърът на министерството. Тя уточни, че според експертите от контролното звено на министерството, нарушения няма, но допълнително ще бъде възложен и геодезически мониторинг, за да се гарантира, че площите с платени плажни принадлежности и свободна зона са според изискванията. Ако бъдат установени нарушения, ще бъде наложена глоба в размер на 5% от концесионната цена по договор, а при повторно нарушение ще бъде изпратено предупреждение за прекратяване на концесията. Това е втора проверка на ивицата през този сезон. \"При първата липсваха табели и медицински пунктове, които сега са на лице\", каза Ангелкова. Обясни, че тази година били разменени местата на свободната и платената зона и може би оттам идвали недоразуменията. \"За плаж Приморско-централен сме поискали от кмета да издаде заповеди за премахване на преместваемите обекти, които в момента са на ивицата\", заяви министърът. По думите й не е редно на плажа да има търговски обекти и платени плажни принадлежности, а ако се стигне до премахване, ще бъдат съборени 4 обекта. Ангелкова информира още, че има приключила процедура за концесиониране на плажа, като в момента тече срок за обжалване. \"Очаква се до 2 седмици да има подписан договор, но ако евентуално обжалване забави сключването му, плажът ще бъде отдаде под наем. Успоредно с това ивицата е обявена за неохраняема, така водното спасяване за момента ще бъде осигурено от областната управа на Приморско, а почистването от кмета\", обясни тя. За сигнали за изливащи се на плаж Кабакум замърсени води Ангелкова информира, че са сезирани контролните органи и ще бъде направена съвместна проверка. \"Очакваме тя да бъде извършена най-късно до понеделник, с което ще се установи дали има замърсяване\", каза тя.\" - в. \"Дневник\".\"50 процента от обслужващия персонал на \"Албена\" АД са чужденци - от Украйна и Бесарабия, основно. На 1 юли идват 50 виетнамци. Те работят със заплащане, равно с българите, иначе трябваше да затворим една трета от курорта\" - каза изпълнителният директор Красимир Станев. Чужденците работят в ресторанта, в кухнята, в търговската зала, като камериерки, общи работници, озеленители. Според Станев, през следващите години поне 50 процента от персонала на \"Албена\", който е от 2500 души, ще бъдат чужденци. \"Предвиждаме специални посещения за търсене на работници в други държави - Филипини, Азия, Турция\" - добави той. \"Очаквам спокоен, хубав сезон. Заетостите са по-добри от м.г. Вече от няколко години се наложиха германските туристи като най-многобройната група, след това идва Скандинавия. Има много туристи от Полша, Франция, както българи и румънци. За втора година руснаците намаляват\" - прави статистика Станев. Според него, заради слабата турска лира, руснаците могат да получат повече услуги в курортите в южната ни съседка. Той посочва като голям проблем, че много руснаци си купиха апартаменти по Черноморието, които отдават под наем, за което не плащат данъци. Но това убягва на българското законодателство - категоричен е експертът. Неконтролируемият шум е пречка за развитието на туризма - е съгласен с вицепремиера Валери Симеонов Станев. \"Преди години в Приморско доказана дългогодишна френска фирма партньор \"Клуб 3000\" напусна курорта заради шума и повече не се е върнала\" - припомня той. За 2019г \"Албена\" е обявена за европейски спортен курорт. Според програмата на комплекса, приходите от спорт, които сега са 7 процента, през следващите няколко години трябва да стигнат 15 процента. На годишното събрание на акционерите на \"Албена\" АД беше потвърден дивидентът от 70 стотинки на акция, беше преизбран и Съветът на директорите за нов петгодишен мандат. За м.г. печалбата на дружество е била 18 млн. лв.\" - в. \"24 часа\".Ставащото на Балканите също е във фокуса на всекидневниците.\"Македония строи магистрала към българската граница Лично премиерът Зоран Заев даде старт на строителството на магистралата от Ранковце до Крива Паланка, недалеч от българската граница, предаде БГНЕС. Магистралата е с дължина от 23 километра и нейното строителство трябва да приключи до 2021 г. Заев съобщи, че в началото на следващата година трябва да започне и разширяването на пътя от Крива Паланка до граничния пункт с България - Деве баир (Гюешево). За строителството на тези пътни проекти властите са подсигурили 58 млн. евро чрез кредитни линии от Световната банка. За нас Коридор № 8 е много важен - той свързва Адриатическо с Черно море. Няма да спираме. Енергично ще изпълним тези значими за народа ни проекти, подчерта македонският премиер Зоран Заев и поясни: \"Изграждаме пътна инфраструктура за развитието на тази част от Република Македония. Да създадем необходимите условия за движение на гражданите съгласно европейските стандарти. Подсигурихме общо 270 млн. евро за изграждането на пътища с дължина от около 800 километра.\" - в. \"Сега\".\"Изборите, които ще се проведат в Турция в неделя, имат сериозен залог. Той е промяна на политическата система\". Това каза за NOVA посланикът ни в Анкара Надежда Нейнски. Тя смята, че с начина си на гласуване на вота за президент и парламент обществото ще покаже как иска да бъде управлявано в следващите години. \"Ако Ердоган бъде преизбран, Турция ще се превърне в президентска република\", коментира Нейнски. Тя е категорична, че независимо от резултатите от изборите, добрите отношения между София и Анкара \"трябва и ще продължат.\" - в. \"Стандарт\".\"Гръцкият премиер Алексис Ципрас за кратко се появи с вратовръзка, за пръв път от встъпването си в длъжност, за да отбележи споразумението на Еврогрупата, с което се утвърждава краят на програмите за финансова помощ за Гърция. С виненочервена вратовръзка, бяла риза и син костюм, Ципрас произнесе реч в двореца Запейон в Атина, където беше поканил депутатите от коалицията си. В началото на първия си мандат левият политик беше заявил, че ще сложи вратовръзка чак когато Гърция реши всички проблеми с дълга. В следващите три години той получи много вратовръзки като шеговити подаръци от свои чуждестранни колеги. Също необичайно, Ципрас беше настанил на първия ред приятелката си Бети, която обикновено се появява само в компанията на други първи дами при официални посещения. В края на речта Ципрас обаче махна вратовръзката и отбеляза, че \"гръцкият народ спечели една битка, но не и войната\". Премиерът обеща да продължи да се бори и да я слага отново при всяка следваща победа.\" - в. \"Стандарт\".", "date": "2018.06.24", "title": "Заловиха беглеца, 50% от работещите на „Албена“ са чужденци, Македония строи магистрала към границата ни…"}
{"url": "https://news.bg/int-politics/amerikanskoto-pravosadno-ministerstvo-predade-na-kongresa-1000-dokumenta-za-ruskata-namesa-v-izborite.html", "text": "Американското министерство на правосъдието предаде на Конгреса над 1000 секретни документа по разследването на руската намеса в американските избори, предадоха информационните агенции.Стъпката беше предприета в отговор на искането на комисията по разузнаването и правната комисия на Конгреса.\"Усилията ни доведоха до това, че накрая комисиите получиха информацията, която поискаха преди няколко месеца, но някои важни заявки все още остават неизпълнени\", заяви пресаташето на председателя на Камарата на представителите Пол Райън - Ашли Стронг, цитирана от \"Асошиейтед прес\".", "date": "2018.06.24", "title": "Американското правосъдно министерство предаде на Конгреса 1000 документа за руската намеса в изборите"}
{"url": "https://news.bg/world/ruskata-aviatsiya-bombardira-yugozapada-na-siriya-vapreki-priziva-na-oon.html", "text": "Руската авиация е нанесла най-малко 20 удара срещу град Бусра ал Харир в югозападната част на Сирия, на границата с Йордания, предаде агенция \"Ройтерс\". Новината за атаките идва на фона на призивите на ООН за прекратяване на военните действия.Правозащитната организация Сирийска обсерватория по правата на човека (SOHR) заяви, че са нанесени 26 удара срещу района на Дераа, 21 от които срещу Бусра ал Харир. Засега не се съобщава за жертви и пострадали.По-рано генералният секретар на ООН Антонио Гутериш призова за прекратяване на военната ескалация и насилието в югозападната част на Сирия. Той апелираГутериш призова за прекратяване на ескалацията на конфликта и всички заинтересовани страни - да спазват международните си задължения, включително защитата на цивилни лица и инфраструктурата.", "date": "2018.06.24", "title": "Руската авиация бомбардира югозапада на Сирия, въпреки призива на ООН"}
{"url": "https://news.bg/int-politics/turtsite-glasuvat-na-sadbovni-izbori.html", "text": "Днес избирателите в Турция дават своя вот за президент на страната и за състава на 27-ия парламент. Право на глас имат над 56 милиона турски граждани, разкрити са над 180 000 изборни секции.Гласуването в чужбина вече завърши. От над 3 милиона турци, пребиваващи в други страни, своя глас са дали около 1.4 милиона избиратели.За гласовете на гражданите се борят шестмиа кандидат-президенти. За местата в парламента се борят 3 самостоятелни партии и 2 коалиции.Тези избори са съдбовни за бъдещето на Турция, тъй като при нова победа на действащия президент Реджеп Таип Ердоган, страната вероятно окончателно ще скъса с модела на Кемал Ататюрк и усилията на поколения турци да градят общество по европейски модел.Очаква се след изборите да влязат в сила конституционните промени, според които правомощията на президента се разширяват значително - той поема изпълнителната власт, а премиерският пост отпада. Освен това се предвижда той да назначава министрите и те да са отговорни пред него, а не пред Меджлиса. Мандатът става петгодишен, с възможност за преизбиране.Данните на социолозите показват, че Ердоган може да не бъде избран на първи тур. Това би дало шанс на опозицията да гласува единно за опонента му на втория тур и страната да има нов държавен глава.Вчера над милион избиратели се събраха на митинг в Истанбул, за да подкрепят Републиканската народна партия Мухарем Индже.", "date": "2018.06.24", "title": "Турците гласуват на съдбовни избори"}
{"url": "https://news.bg/bulgaria/nikolay-kolev-bosiya-gladuva-12-i-den-protestira-sreshtu-kupuvaneto-na-shofyorski-knizhki.html", "text": "Вече дванадесети ден продължава гладната стачка на общественика Николай Колев-Босия срещу покупко-продажбата на шофьорски книжки, която води до многобройни трагедии по пътищата.На 12 юни той обяви на блога си, че започва безсрочна гладна стачка в знак на протест срещу това, че уволнени за корупция служители на Изпълнителната агенция \"Автомобилна администрация\" са възстановени на работа. Той прибягва до крайната мярка, тъй като предишните му опити да привлече вниманието на институциите и на гражданите към проблема не са дали резултат.Босия посочва, че е срещнал мълчалив отказ от страна на председателя на Народното събрание и на депутатите да му бъде дадена възможност да изложи фактите, с които разполага.Публикуваме текста на така, както е изложен в неговия блог:ДО ПРЕДСЕДАТЕЛЯ НА НАРОДНОТО СЪБРАНИЕНА РЕПУБЛИКА БЪЛГАРИЯДО ГЛАВНИЯ ПРОКУРОРНА РЕПУБЛИКА БЪЛГАРИЯДО ВСИЧКИ БЪЛГАРСКИ ГРАЖДАНИ,ДОКОЛКОТО СА ОСТАНАЛИ ТАКИВАП Р О Т Е С Тот Николай Ганчев Колев-Босия, София, ж. к. Борово, бл. 231, ап. 39, тел. 0888 408 623ГОСПОЖО ПРЕДСЕДАТЕЛ,На 5 април т. г. ви изпратих настоятелно искане за незабавна среща с вас и депутатите от НС с цел да ви уведомя и докажа за възстановяването на ОПГ (организирана престъпна група - б.р.) в ИА \"Автомобилна администрация\" при МТИТС. Всички арестувани за корупция вследствие на която се избиват, раняват и осакатяват десетки хиляди български граждани годишно бяха тихомълком пуснати от ареста и възстановени на постовете си и продажбата на изпити и шофьорски книжки бе напълно възстановена.Предложението ми бе отхвърлено чрез т. нар. \"мълчалив отказ\", което аз наричам \"престъпление на гузната съвест\".Вследствие на това аз изпълних предупреждението си и възстанових замерянето на членовете на ОПГ \"Народно събрание\", т. е. депутатите, с гнили домати и яйца.Въпреки това най-висшият държавен орган под ръководството на председателя си продължи да прикрива престъпленията срещу нацията чрез избиването и по улиците и пътищата. Това показва, че т. нар. \"Народни представители\" воглаве с председателя им стават дейни съучастници в избиването ни.Отказът от съблюдаването на Конституцията и законите от страна на върховния законодателен орган е показателен, че този модел на управление е дълбоко античовешки, антибългарски и престъпен. Във връзка с това аз взех решение да започна безсрочна гладна стачка като поставям условието това Народно събрание незабавно да се самозакрие поради престъпния си характер. Допускам, че вие и останалите депутати ще проявите стандартната си тъпота и дебелоглавие и ще оставите без последствие моя протест, но това за пореден път ще покаже, че вие и останалите депутати обслужвате мафията, а не българските граждани, както е написано в Конституцията. По този начин вие радикализирате българските граждани и в крайна сметка ще докарате обществото до неконтролирани и силови действия спрямо държавните институции.Аз искам да не се стига до такива действия, но вие и останалите престъпни депутати мислите по обратния начин.Ако е останал и грам здрав разум у вас незабавно предприемете мерки за освобождаването на криминално проявения министър на МТИТС и разбиването на ОПГ в ИА \"Автомобилна администрация\" или разпуснете НС като негодно да изпълнява задълженията си, които са точно и ясно написани в Конституцията.Настоявам да уведомите всички депутати за моя протест!Обявявам започването на безсрочна гладна стачка, считано от 0 ч на 13 юни /сряда/ 2018 г.", "date": "2018.06.24", "title": "Николай Колев-Босия гладува 12-и ден - протестира срещу купуването на шофьорски книжки"}
{"url": "https://news.bg/int-politics/tramp-za-kim-umen-tvard-velik-pregovaryasht.html", "text": "Американският президент Доналд Тръмп нарече севернокорейския лидер Ким Чен Ун велик преговарящ, съобщи CBS News. Изявлението е направено на форум на Републиканската партия в Лас Вегас.Според американския президент, Ким е умен, твърд и велик в умението да води преговори. По думите му, лидерът на Северна Корея вижда \"велико бъдеще\" пред страната си.Тръмп смята, че Пхенян от много месеци не провежда ракетни изпитания.", "date": "2018.06.24", "title": "Тръмп за Ким: умен, твърд, велик преговарящ"}
{"url": "https://news.bg/society/enyovden-denyat-na-sv-joan-predtecha-i-lechebnata-sila-na-bilkite.html", "text": "На 24 юни църквата празнува рождението на св. Йоан Предтеча и Кръстител Господен. В нашите празникът е известен като Еньовден, а християнските традиции се преплетени с езически обичаи.Смята се, че на този ден слънцето изгрява много рано, изкъпано в \"жива вода\", преобръща се три пъти и се връща назад. Казва се още, че \"Еньо си наметнал кожуха да върви за сняг\", което намеква за далечното начало на зимата и за това, че Слънцето вече започва, макар и бавно, да слиза към хоризонта.Според народните вярвания всички болести на Еньовден се къпят в \"жива вода\" и от изтърсените капки се образува росата, която е лековита. Преди изгрев слънце се берат полски цветя, от които се прави голям венец, през който всички се провират за здраве, а цветята от венеца се пазят цяла година. Задължително се берат билки, тъй като през нощта срещу Еньовден те придобиват лечебна сила.Според преданията на всички балкански народи тази нощ е населена със самодиви и митични същества. Магьосници обикалят чуждите ниви и стада, за да привлекат плодородието в своята нива, хамбар или кошара. Бродницата, наречена \"мамница\", отивала в потайна доба в добра нива, изтръгвала най-добрите класове и ги отнасяла със себе си или прекосявала пътя на най-дойните стада. Ако някой успеел със скверни тайнства да забогатее като примами чуждото, неизбежно заплащал за злината си.В Южна България е разпространен обичаят \"Еньова буля\". В навечерието на празника всяка девойка пуска китка в \"мълчана вода\", покрива я с престилка и я оставя да пренощува до розов храст. Еньовата буля е невръстно момиченце, което гадае и нарича, докато вади китките. Правят се предсказания не само за женитба, но и за плодородие, здраве, богатство.Еньовчето е символът на този празничен ден. Народът ни вярва, че на Еньовден с него могат да се излекуват всякакви болести. Отварата му засилва плодовитостта на добитъка и действа магически целебно на бездетните.", "date": "2018.06.24", "title": "Еньовден – денят на св. Йоан Предтеча и лечебната сила на билките"}
{"url": "https://news.bg/world/nay-malko-petima-raneni-pri-vzriv-v-zhilishtna-sgrada-v-germaniya.html", "text": "Най-малко петима души са били ранени при експлозия в жилищна сграда снощи в западния германски град Вупертал, съобщават германските медии. Двама от ранените са в тежко състояние, уточниха от местната полиция.На място работят много спасители. Не се изключва в сградата да има още хора. Няколко души са успели да се измъкнат от сградата веднага след взрива, но други са били хванати в капан и е трябвало да молят за помощ, преди да бъдат спасени от пожарникарите. Кадри от мястото показват множество отломки на улицата пред сградата.Засега не е изяснено каква е причината за експлозията.", "date": "2018.06.24", "title": "Най-малко петима ранени при взрив в жилищна сграда в Германия"}
{"url": "https://news.bg/int-politics/hilyadi-v-skopie-obyaviha-nikoga-severna-vinagi-makedoniya.html", "text": "Хиляди демонстранти протестираха снощи пред сградата на парламента в македонската столица Скопие срещу споразумението с Гърция за името Република Северна Македония, съобщава \"Асошиейтед прес\".Протестът, който беше организиран от студентското движение \"Младите за Македония\", се проведе под мотото \"Никога Северна, винаги Македония\".Демонстрантите настояха за оставката на лявото правителство на Зоран Заев и скандираха \"Предатели!\" по адрес на политиците, гласували за ратифицирането на договора.Протестът приключи мирно.", "date": "2018.06.24", "title": "Хиляди в Скопие обявиха: Никога Северна, винаги Македония"}
{"url": "https://news.bg/int-politics/balotazh-za-erdogan-oznachava-che-gubi-inertsiya-i-harizma.html", "text": "Ако се стигне до балотаж това автоматично означава, че Ердоган губи темпо, губи инерция, той губи харизмата. Това коментира в ефира на bTV Георги Димов, който е бивш консул на България в Одрин, по повод президентските и парламентарните избори в Турция.Димов посочи, че това е централен въпрос - дали Ердоган ще се справи срещу основния си противник Мухарем Индже, около когото се обединиха останалите четирима кандидат-президенти.\"Всъщност това е въпросът на въпросите\", коментира Димов.По думите му, ако Ердоган спечели - това ще означава поне три неща. Първо, по-нататъшно господство и налагане на политическия ислям в страната. Второ, в областта на икономиката - пълно незачитане на пазарните механизми, продължаване на срива на турската лира, на обедняването, на безработицата, на инфлацията, които са вече двуцифрени.Също така ще означава във външнополитически план запазване на сегашния курс - в Ирак и в Сирия военните операции и борбата срещу кюрдите; в Егейско море - противопоставянето с Гърция и Република Кипър, включително и по отношение на търсене на нефт и газ в акваторията на Кипър.Димов настоя, че трябва да бъдем подготвени. \"Включително и на фона на това, което се случи преди две-три седмици - изпуснатата реплика, че с това, че ние сме се отказали от \"Южен поток\", с това сме го подарили и той стана \"Турски поток\", което в дипломацията дори да е така, публично не би трябвало да се казва. След като беше казано, това означава ясен сигнал\", коментира Димов.Въпросът е, така както казва турската опозиция, дали ще има кражба на вот, каквато имаше по време на референдума за президентските правомощия на 16 април 2017 г.Димов каза още, че освен предизборния борд, много е голяма ролята на тяхната Централна избирателна комисия - Висш избирателен комитет, който на референдума е зачел за валидни пликове, които не са подпечатани, макар че в закона това изрично е забранено.\"Аз не мога да забравя 31 март 2014 г. - последните местни избори в Турция - тогава в тъмната част на денонощието, когато се брояха гласовете, на територията на половин Турция изгасна тока. Някаква котка имало там, която влезнала в трансформатора и прегризала кабелите\", спомни си още Димов.", "date": "2018.06.24", "title": "Балотаж за Ердоган означава, че губи инерция и харизма"}
{"url": "https://news.bg/int-politics/tramp-se-hvali-yaponiya-smyata-che-sam-geroy-na-sveta.html", "text": "В откъс от интервю, което ще бъде излъчено по телевизия TBN, президентът на САЩ Доналд Тръмп коментира, че критиките срещу договорките му за ядреното разоръжаване на Северна Корея са \"почти предателски\".Сред други отстъпки, правителството във Вашингтон успя да върне американски заложници и да репатрира останките на американски войници от Корейската война, добави Тръмп и повтори, че той и вождът на изолираната комунистическа държава Ким Чен-ун имали \"добра химия\" помежду си.\"Той се опитва да направи нещо за страната си. Може би за семейството си, за себе си. Но се стреми да стори правилното нещо... Япония смята, че аз съм като герой на света\", след като Северна Корея преустанови изпитанията на ракети, а също така и на ядрени оръжия, добави американският държавен глава.Тръмп подчерта, че получава повече обаждания от евангелисти, за да му благодарят за преместването на посолството на САЩ в Израел от Тел Авив в Йерусалим, отколкото от евреи.", "date": "2018.06.24", "title": "Тръмп се хвали: Япония смята, че съм герой на света"}
{"url": "https://news.bg/crime/totalna-razpasanost-na-zatvorite-u-nas-telefoni-nyamalo-samo-v-zhenskiya-v-sliven.html", "text": "Само в женския затвор в Сливен няма мобилни телефони. Това разкри бившият заместник-министър на правосъдието Димитър Бонгалов пред Нова телевизия на фона на дискусията достатъчно добре ли се охраняват затворите у нас.\"Имаше телефони дори в затвора от открит тип в Смолян, където няма дори покритие. От външен обект човекът си беше забравил телефона и си го беше занесъл в общежитието\", изтъкна той.Бонгалов коментира последния случай с избягал затворник от Ловешкия затвор, който вчера беше заловен. 48-годишният Борис Иванов, който е осъден на 13 години за блудства и кражби, избяга от работен обект край Ловеч, където е работил заедно с други затворници.Бонгалов поясни, че опасност за обществото представляват бегълците от затворите от закрит тип. По думите му, ако престъпникът е настанен в общежитие от открит тип, това означава, че социалният работник е дал оценка, че този човек вече не би повторил престъплението си. В същото време той призна, че няма обективен критерий, с който да бъде оценена работата на самия социален работник.\"Методиката за оценка на риска е много неясна. И аз не мога да разбера как преценяват социалните работници. Не мога да разбера тази методика. Условно социалният работник е Господ в затвора. Той може повече, отколкото началник на затвора. При тези критерии, които не са обективни, социалният работник може да прави, каквото си иска. Има няколко такива случая\", разкри той.Същевременно експертът изтъкна, че вече трета година у нас няма електронен надзор за хората с пробация.", "date": "2018.06.24", "title": "Тотална \"разпасаност\" на затворите у нас - телефони нямало само в женския в Сливен "}
{"url": "https://news.bg/int-politics/izgoniha-govoritelkata-na-tramp-ot-restorant.html", "text": "Говорителката на Белия дом Сара Сандърс обяви, че не е била допусната от ресторантьорка в нейния обект заради принадлежността си към десния популистки президент Доналд Тръмп, съобщават американските медии.Тя съобщи в \"Туитър\" за инцидента в малък ресторант в Лексингтън, щата Вирджиния, на около 300 км югозападно от Вашингтон.Собственичката на ресторанта ѝ казала \"да напусна, защото работя за президента на САЩ и аз учтиво си тръгнах\", пише Сандърс, допълвайки: \"Нейните действия казват много повече за нея, отколкото за мен. Винаги правя всичко възможно, за да се отнасям към хората, включително с тези, с които не съм съгласна, с уважение и ще продължа да го правя.\"Сандърс обаче не винаги е живяла съобразно този стандарт, отбелязва ДПА.На 14 юни тя скастри репортер на СиЕнЕн по време на пресконференция в Белия дом, след като той е попитал за морала на една вече отхвърлена политика за разделяне на семействата на имигранти на границата с Мексико.", "date": "2018.06.24", "title": "Изгониха говорителката на Тръмп от ресторант"}
{"url": "https://news.bg/politics/ninova-izrigna-za-borisov-migrantite-sa-sredstvo-za-podobryavane-na-demografiyata-ni.html", "text": "Борисов е притеснен, защото беше разкрит тайният смисъл на разговорите за мигрантите. Това коментира председателят на БСП Корнелия Нинова пред БиТиВи.Тя обясни, че от Франция дойде новината, че по време на срещата на върха в София, са се водили разговори за подписване на двустранни споразумения, например между Германия и България, Германия и Гърция, за да се върнат тук мигрантите, които са минали за първи път през страната ни.Нинова каза, че ще повярва на Борисов, че мисли за интересите на държавата, ако се върне от срещата в Брюксел и отмени тази част от стратегията за мигрантите на Министерския съвет, в която се казва, че страната ни гледа на тях като работна сила, която ще оправи икономиката и ще реши демографската криза.\"Кой мозък в Европа измисли, че ще решим демографския проблем, като внесем мигранти от арабски държави? Да отмени и изречението, което казва, че ще осигурим на мигрантите социални осигуровки, здравни осигуровки, жилища. Първо да ги осигури на българите\", подчерта тя.Нинова каза също, че досега Борисов безрезервно е слушал Меркел и получавал потупване по рамото.\"Сега ли се сети, че има проблем. Звъни на Орбан в опит да вземе завоя, но този завой е много остър и може колата да излети от пътя. Когато през 2016 г. прочетох от трибуната на парламента тайното постановление 208 на правителството му за заселване на мигранти в България, всички ни се нахвърлиха какви сме антиевропейци. Тогава ние не се поколебахме да влезем в спор и с нашето политическо семейство ПЕС. Същото направихме и с Истанбулската конвенция. Докато ГЕРБ слушаха и изпълняваха чужди решения, ние се изправихме и срещу опоненти и срещу наши, за да защитим България\", подчерта тя.", "date": "2018.06.24", "title": "Нинова изригна: За Борисов мигрантите са средство за подобряване на демографията ни"}
{"url": "https://news.bg/int-politics/zhenite-v-sauditska-arabiya-veche-imat-razreshenie-da-shofirat-no-represiite-ne-spirat.html", "text": "Жените в Саудитска Арабия вече официално имат разрешение да шофират, след като наложената в продължение на десетилетия забрана беше отменена.Промяната беше обявена през септември миналата година, а властите в Саудитска Арабия издадоха първите шофьорски книжки на жени по-рано този месец.Това беше единствената страна в света, където жените не можеха да шофират, а семействата трябваше да наемат частни шофьори за жените.Този ход обаче идва на фона на засилени репресии срещу правозащитници, които са се борили за правото на жените да управляват автомобили.Най-малко осем активисти за правата на жените са били арестувани и може да бъдат съдени в съд за борба с тероризма и да получат много години затвор за правозащитната си дейност, подчертават от международната правозащитна организация \"Амнести интернешънъл\".\"Амнести\" също така призова за по-широки реформи в Саудитска Арабия, където жените остават обект на подчинение на законите за закрила от страна на мъжете.Правозащитни организации в кралството водеха кампании в продължение на години, за да се разреши на жените на шофират.Десетки жени бяха арестувани за шофиране в Рияд през 1990 г.\"Това е исторически момент за всяка жена в Саудитска Арабия\", изтъква телевизионната водеща Сабика ал Досари пред \"Франс прес\". Тя се похвали, че е седнала зад волана минути след края на забраната за шофиране, която изтече в полунощ местно време.Някои саудитски мъже обаче изразиха недоволството си от промяната, използвайки арабски хаштаг в социалните мрежи, който се превежда като \"Няма да караш\".Отмяната на забраната за шофиране на жените е част от програмата на престолонаследника Мохамед бин Салман за модернизиране на някои аспекти на саудитското общество.Той ръководи програмата \"Визия 2030\" за диверсифициране на икономиката и скъсването ѝ със зависимостта от петрола, както и отварянето на саудитското общество. Ала все още са налице ограничения върху това, което саудитските жени могат правят.", "date": "2018.06.24", "title": "Жените в Саудитска Арабия вече имат разрешение да шофират, но репресиите не спират "}
{"url": "https://news.bg/politics/gerb-otseche-ninova-spekulira-nyama-tayni-pregovori-za-migrantite.html", "text": "Корнелия Нинова спекулира - няма тайни преговори за мигрантите. Това коментира вътрешният министър Валентин Радев по време на извънреден брифинг в централата на партия ГЕРБ.Поводът за недоволството му е изказването по-рано днес на лидера на БСП Корнелия Нинова, която заяви, че за министър-председателя Бойко Борисов мигрантите са средство за подобряване на демографията ни.\"Това е спекулация от страна на Нинова и затова отговарям\", възмути се Радев.Той изрази възмущението си от думите на Нинова за водени тайни разговори по въпроса с мигрантите. Припомняме, днес в Брюксел се провежда спешна минисреща на върха на ЕС по въпроса с мигрантите. В петък Борисов отиде в парламента, за да разясни за какво ще настоява страната ни.\"Какви тайни разговори им се привиждат\", учуди се Радев и визира нееднократно заявяваната позиция на България за връщане на икономическите мигранти в страните по произход и даване на убежище единствено на бягащите от война.\"Какво правим, ако влязат у нас толкова много, колкото има в съседна Гърция - 50 хиляди мигранти? Това ще ни срине социалната система. Затова ГЕРБ е създал правила. Затова има Постановление 208 - тази наредба. Къде имат забележка по тази политика?Ние стотинка няма да вземем срещу мигранти в България. Защо те се опитват пак да внушават онези неща, които внушаваха по време на служебното правителство\", запита още Радев.\"Ние не сме зверове тук\", изригна Радев във връзка с настаняването на бягащите от война и възможността те да получават социална и здравна грижа.Относно приетите у нас мигранти, които се нуждаят от закрила и убежище, стана ясно, че досега сме приели 200 души от Италия и 50 от Гърция. \"В Гърция има 50 000 - у нас буквално няма такива\", коментира Радев.Наредбата - въпросното Постановление 208, предвижда какво правят кметовете на населени места, където се приемат бежанци.\"Ще им предоставяте здравни, социални грижи - ама естествено! Те животни ли са - тя милост няма ли към тях. Това са правилата\", възмути се още вътрешният министър по повод изказването на Нинова.Депутатът от ГЕРБ Данаил Кирилов допълни, че в днешните изявления на председателя на БСП нямало нищо истинно. Той припомни как бе отменено Постановление 208 от служебния кабинет и пълното наименование на постановлението: \"За приемане на наредба за условията и реда за сключване и сформиране, прекратяване на споразумение за интеграция на бежанци с предоставена международна закрила\".Кирилов изтъкна, че става въпрос за бежанците, а не за икономическите имигранти.Той напомни на левицата, че към момента бежанските лагери в България са празни и изтъкна, че това е резултат от политиката, която води правителството на ГЕРБ. Кирилов заподозря завист и ревност от страна на опозицията за това, че се справят добре.МВР шефът информира лидера на БСП, че вече са усвоени 75% от средствата, които бяха отпуснати в размер на 160 млн. евро за оградата с Турция.По думите му, ГЕРБ създавали правила, а БСП ги рушали и заподозря като мотив за изказванията им някаква форма на завист.Вътрешният министър засегна и темата за битовата престъпност, след като тя бе коментирана от лидера на БСП. В изказването ѝ МВР трябва да назначи 6 000 полицаи във всички малки населени места.\"Няма такова нещо. За никакви 6 000 полицаи не сме говорили\", заяви Радев. Като аргумент той припомни заложено в управленската програма, като цитира дословно - полицейско присъствие във всяко населено място. Териториално преразпределение на кадровия ресурс с цел увеличаване на униформения полицейски състав в малки и средно големи населени места чрез назначаване на поне 1000 униформени служители на полицията и жандармерията.\"Ние сме назначили 1 700. От тях са напуснали около 600, т. е. пак сме над 1000 и в момента с полицейски правомощия. Там са създадени 630 по места - мобилни групи. Това е другото, което сме направили. 3000 проверките, които са направени. Получили сме 430 сигнала за престъпления. Тази система работи\", увери Радев.Той коментира и твърдението, че МВР и изобщо ГЕРБ се оттегля от сигурността. \"Как може да го каже човек, който е присъствал в политиката. ГЕРБ като идва слага правила. Ние сме тези, които създадохме четирите закона за всички служби\", коментира вътрешният министър.\"Ние създаваме само правила - и това трябва да го знаете\", настоя Радев.Относно вота на недоверие по темата сигурност и предстоящият дебат във вторник, Радев заяви, че единственият резултат, който очаква, е, че по време на вота ще имат възможност да кажат истината. \"Това е най-голямата полза за мен лично - да се чуе истината\", категоричен бе Радев.", "date": "2018.06.24", "title": "ГЕРБ отсече: Нинова спекулира - няма тайни преговори за мигрантите"}
