{"url": "https://news.bg/int-politics/aktsiyata-s-lika-na-putin-v-kolorado-protest-sreshtu-ruskata-afera-na-tramp.html", "text": "Случаят с портрета на Владимир Путин, поставен тайно в галерията с американските президенти в Капитолия на Колорадо, се оказа протестна акция на организацията ProgressNow срещу руската афера на президента Доналд Тръмп.Припомняме, на 26 юли служителите в институцията установиха, че на мястото, където би трябвало да е портретът на Тръмп, е поставена снимка на руския президент. Тогава не стана ясно кой стои зад акцията.Лидерът на ProgressNow Colorado Йън Силвъри заяви пред \"Асошиейтед прес\", че целта е била да се привлече общественото внимание върху \"опасното влияние на Русия върху президента Доналд Тръмп\".от тази седмица показва, че близо 60 на сто от американците смятат, че Тръмп е прекалено благоразположен към Русия, а 41% я разпознават като враг на САЩ. Преди анексирането на Крим през 2014 само 25% от анкетираните са смятали така.Съобщава се, че жена от екипа на председателя на местната Камара на представителите е пуснала в сградата активистите на ProgressNow, които са внесли портрета на Путин. Асистентката Крисанта Марч е използвала за целта своята служебна карта за Капитолия. Впоследствие достъпът до сградата й е бил забранен без преминаване през контрол.Марч се извини за станалото и поясни, че е приела акцията като безобидна шега, без да подозира, че тя ще предизвика толкова широк обществен отзвук.В галерията засега липсва портрет на Доналд Тръмп, тъй като до акцията на ProgressNow не бяха събрани необходимите 10 хиляди долара, за да бъде нарисувана картината.Съобщава се, че сумата вече е събрана.", "date": "2018.08.19", "title": "Акцията с лика на Путин в Колорадо – протест срещу руската афера на Тръмп"}
{"url": "https://news.bg/world/izrael-zatvori-edinstveniya-propuskatelen-punkt-za-hora-s-ivitsata-gaza.html", "text": "Днес Израел затвори единствения пропускателен пункт за хора с Ивицата Газа заради протестите по границата, информира АФП.Еврейската държава ще пропуска хора само при извънредни случаи. Според агенцията Тел Авив засилва блокадата над Газа въпреки опитите за сключване на примирие.Решението на Израел може да попречи на жителите на Ивицата Газа да пътуват за хаджа - годишното мюсюлманско поклонение в Саудитска Арабия от понеделник вечерта до четвъртък вечерта.Израелски представители не казаха колко дълго ще остане затворен пропускателният пункт.В съобщение военният министър Авигдор Либерман отбеляза, че решението да се затвори пунктът е заради \"инциденти с насилие по границата през миналия петък\".Палестинските власти в Газа също потвърдиха, че пропускането е възможно само при медицински случаи и когато палестинци искат да се върнат на територията.Двама палестинци бяха убити от израелската армия по време на гранични сблъсъци в петък.Решението на Израел да затвори пункта идва на фона на опитите на еврейската страна и Хамас да сключат споразумение за примирие с посредничеството на ООН и Египет.През миналата седмица Израел отвори пункт с Газа за доставка на стоки.Отделно днес Джон Болтън, съветник на президента на САЩ Доналд Тръмп по национална сигурност, пристигна в Израел за разговори с премиера Бенямин Нетаняху.", "date": "2018.08.19", "title": "Израел затвори единствения пропускателен пункт за хора с Ивицата Газа"}
{"url": "https://news.bg/regions/transportiraha-meditsi-za-donorska-situatsiya-v-tarnovsko.html", "text": "Транспортна авиогрупа \"Враждебна\" на Военновъздушните сили изпълни успешно транспортна задача от София до Горна Оряховица и обратно вчера, 18 август 2018 година.Със самолет C-27J \"Спартан\" екипът от медицински специалисти на Военномедицинска академия осъществиха задача, свързана с донорска ситуация във Велико Търново.Полетите бяха изпълнени при спазване на мерките за безопасност и изискванията на документите, регламентиращи летателната дейност с военни въздухоплавателни средства на Република България, информират от пресцентъра на Министерството на отбраната.", "date": "2018.08.19", "title": "Транспортираха медици за донорска ситуация в Търновско"}
{"url": "https://news.bg/bulgaria/duzina-sela-v-starozagorsko-organizirat-protest-zaradi-kariera-za-varovik.html", "text": "Организират протест заради изграждане на кариера за варовик, което предизвика напрежение в района на Стара Загора, информира bTV.На 22 август жителите на дузина села планират демонстрация с блокиране на подбалканския път от София за Бургас.11 села от общините Стара Загора, Нова Загора и Николаево недоволстват заради изграждането на кариера за добив на инертни материали. Жителите са обезпокоени, че тя може да доведе до екологична катастрофа и по-конкретно замърсяване на водоизточниците, промяна на релефа и застрашаване на растенията и животните.Кариерата за добив на варовик и доломит е в землището на трите села Едрево, Оряховица и Братя Кунчеви. По проект обхваща близо 800 декара.От екоинспекцията в Стара Загора уверяват в писмо до телевизията, че районът не попада в защитени зони и не се предполага дейността на бъдещата кариера да застраши животинския и растителния свят.", "date": "2018.08.19", "title": "Дузина села в Старозагорско организират протест заради кариера за варовик"}
{"url": "https://news.bg/comments/tri-sindzhira-robi.html", "text": "Как се конвоират арестантите стана въпрос от национално значение, с който се занимават всички компетентни институции - министерство на правосъдието, омбудсман и шефовете на арестите и затворите в страната. Некомпетентните \"експерти\" в социалните мрежи също подхванаха въпроса, превръщайки го в казус от дневния ред на страната. Не за друго, а защото една кметица, арестувана за искан подкуп, бе откарана за изследвания във външно (извън затворническа болница) медицинско заведение и бе снимана с белезници на ръцете и пранги на краката.Социалните мрежи веднага скочиха - Десислава Иванчева била окована като \"Ханибал Лектър\", а сума ти престъпници като Митьо Очите например не били държани така. Но пък били много по-опасни.Нужно ли е да се водят арестантите като \"три синджира роби\"?Конкретния казус повдигна въпроса кой, защо и по какъв начин определя как да бъдат конвоирани арестантите. Малко след вълната от обществено недоволство, която се надигна по темата, бяха огласени резултатите от доклада на Националния превантивен механизъм (НПМ) - специализираната дирекция към омбудсмана, която осъществява наблюдение в местата за задържане и лишаване от свобода. Докладът излезе точно два дни след като Иванчева бе отведена за изследвания и след проверки в арестите на бул. \"Г.М. Димитров\" и ул. \"М-р Г. Векилски\", както и в Софийския затвор между 19 юни - 22 юни 2018 г. Конвоирането на отстранения кмет на столичния кв. \"Младост\" Десислава Иванчевa с белезници на краката до Ендокринологията, според доклада на НПМ, е показателен относно нарушаване правата на човека в местата за лишаване от свобода, поради грубо погазване на закона и дългогодишно неизпълнение на препоръки на омбудсмана в качеството му на НПМ.Как да бъдат конвоирани арестантите и затворниците се определя от Закона за изпълнение на наказанията и задържането под стража. В допълнение, всеки шеф на затвор или арест в страната, има право, от което често се възползва, и издава допълнителни инструкции за конкретни хора или казуси - според това какъв е арестантът, за какво е задържан или осъден и куп други фактори. Съобразява се не само колко е опасен сам по себе си конвоираният, но и в какво здраве е и страда ли от психични заболявания.Това е нужно да бъде обяснено много ясно на \"фейсбук правозащитниците\" - отговорност за живота и здравето на конвоирания носят служителите от конвоя. Ако един арестант реши да сложи край на живота си, ако се спъне и се удари, ако нападне друг човек, на съд отиват конвоиращите го служители на правосъдното ведомство. Такива случаи има и то не малко.И заради това, а и не само, няма как Иванчева да маха свободно с ръце и крака по пътя към болницата. Служители на съдебна охрана са се нагледали на всевъзможни арестанти - болни и заразни, некъпани и нечистоплътни (умишлено и показно), заради които конвоят е с маски на лицето и ръкавици на ръцете. Спасявали са арестанти от задавяне, задушаване, самоубийства и паник-атаки, при които задържания си гълта езика. И куп други случаи от този род. Такива случаи обаче рядко стигат до медиите. Заради това изключително се внимава кой арестант по какъв начин се конвоира, особено имайки предвид психичното и физическото му здраве.Предвид факта, че Иванчева всеки път в съдебна зала обясняваше, че е със силно разклатена психика, белезници на ръцете и пранги на краката, не ми звучат чак толкова фатално за няколко метра - от линейката до болницата. Разбира се, не трябва да се изпада нито в едната, нито в другата крайност. В някои от случаите в арестите и затворите, прекаляват и инструкциите на шефовете на местата за лишаване от свобода нарушават не само Закона, но и ред конвенции за защита правата на човека.В доклада на НПМ категорично се посочва, че инструкциите, издавани от началниците в местата за лишаване от свобода, с които се регламентира употребата на сила и помощни средства (белезници, пранги и т.н.) при \"вътрешен\" и \"външен\" конвой са в противоречие с чл. 114 от Закона за изпълнение на наказанията и задържането под стража. В ал. 1 се указва, че употребата им се допуска само в изчерпателно изброени крайни случаи, като например, освобождаване на заложници или за прекратяване на буйство или друг вид агресивно поведение. Акцент в доклада е препоръката към министерството на правосъдието и министър Цецка Цачева да се предприемат незабавни, ефективни административни мерки по преустановяване на изтезанията или на жестоко, нечовешко и унизително отнасяне или наказание в лечебни заведения при конвой и извеждане на лица от спални помещения за престой на открито и при посещения във вътрешни и външни лечебни заведения.Реакцията не закъсня. При извеждането от болницата на Десислава Иванчева и откарването й в специализираната прокуратура, където трябваше да се запознае с материалите по делото срещу нея, тя е била конвоирана само с белезници. Въпреки това обаче манипулациите във Фейсбук продължиха. На нейната страница заедно с информацията за изписването й, беше публикувана (съвсем не случайно, убедена съм) снимка, на която тя е отново с белезници и с пранги на краката. Вълната на недоволство, очаквано, пак се разля.Този път обаче реакция имаше от шефа на затворите и арестите в страната Васил Миладинов, който обясни категорично, че снимката е стара и при изписването Иванчева не е била с оковани крака. Освен това каза и че във възможно най-кратки срокове ще бъдат променени инструкциите за конвоирането. Как и в каква посока - все още не е ясно, но вероятно ще бъде наложен по-либерален режим.Остава да се надяваме да няма случай на самоубил се арестант, за когото отговорност ще носят конвоиращите го. Малко след това изказване, на Фейсбук страницата на Иванчева бе пояснено, че снимката е стара и е от влизането й в болницата на 1 август.Не, Иванчева определено не е първият арестант, воден с белезници на ръцете и с пранги на краката. Така бе воден и Владимир Пелов - затворникът, който успя да избяга, а след това умря в престрелка. По този начин бяха конвоирани и трима сирийци, обвинени за тероризъм, както и доста други подсъдими за убийства и изнасилвания. Някои от тях - психичноболни и повечето от тях - подсъдими за тежки умишлени престъпления. Когато за съдебно заседание се водят повече обвинени или подсъдими, всички те са с белезници както на ръцете, така и на краката и досущ приличат на три синджира роби.В деня, в който излезе доклада на НПМ, четирима осъдени за убийства успяха от своя страна да осъдят успешно държавата в Страсбург заради нечовешко и унизително отношение в затворите. Балансът между сигурността и непогазването на човешки права е много труден и в България очевидно още не сме го усвоили. Затова случаи като този с Иванчева е показателен.Но нека не ставаме три синджира роби - роби на манипулации - че тя е Ханибъл Лектър или че мерките за конвоиране драстично ще се променят и ще станат по-цивилизовани.", "date": "2018.08.19", "title": "Три синджира роби"}
{"url": "https://news.bg/bulgaria/borisov-dovolen-ot-borbata-s-kontrabandata-i-koruptsiyata.html", "text": "\"Целта ни е да няма нереконструирана детска градина и училище. Радвам се, че се случват толкова хубави неща в Стара Загора. В момента водим истинска борба с контрабандата, затова остават повече пари за такива цели.\"Това съобщи при посещението си в Стара Загора премиерът Бойко Борисов, който инспектира напредъка по реализацията на европейските проекти, информират от общината.Борисов припомни, че държавата се справя добре в борбата с контрабандата и корупцията, което позволява с тези средства да се реконструират много обекти по градовете в страната.\"\", похвали се той.\"\", добави министър-председателят.Премиерът започна визитата си от Езикова гимназия \"Ромен Ролан\", която се реконструира по проект за 2,2 млн.лв. Общата стойност на проекта е в размер на 15 млн. 230 хил.лв. Извършват се още ремонтни работи за 5,6 млн.лв. в СОУ \"Железник, 2,2 млн.лв. - в 9 ОУ \"Веселин Ханчев\", ОДЗ №58 \"Звездица\", кв. \"Железник\", ОДЗ №1 \"Звънче\", кв. \"Три чучура - север\" и СОУ \"Иван Вазов\", с което се върви към цялостно обновяване на образователната инфраструктура в града.Започва реконструкция на кв. \"Самара- 1\", където ще бъде ремонтирана инфраструктурата, ВиК, пътните настилки и детските площадки. Осигурени са 2 млн.лв. по ПУДООС за целта, съобщи кметът Живко Тодоров по време на визитата.\"\", добави той.Община Стара Загора изпълнява мащабна строителна дейност за подобряване на градската среда, образователната и транспортната инфраструктура за над 60 млн. лв. Основен източник на финансиране са Оперативна програма \"Региони в растеж\", държавният бюджет и собствени средства.Премиерът посети и парк \"Митрополит Методий Кусев\", който се реконструира и обновява със средства по ОП \"Региони в растеж\" в размер на 7 млн.лева.Общата му площ е 3200 дка, а срокът за изпълнение на проекта е 30 месеца. Строителите информираха, че са готови на 80% с ремонтните дейности. Довършват се каменните настилки и се подготвя озеленяването. Ще бъдат подменени около 2000 дървета, като се добавят нови видове към съществуващите в момента 180, обновяват се детските площадки и фонтаните, съобщиха още от фирмата-строител. Възстановяват се и се реконструират входното пространство около фонтана \"Жабките\", настилките по централната алея, малкото \"Аязмо\", Алековия кът, пространството около параклиса и перголата с розите.Премиерът посети и площада пред общината, който заедно с пешеходната зона се реконструира със средства по проект \"Градска среда\" на ОП Региони в растеж\", в размер на 8,7 млн.лв. Реконструираната площ от бул. \"Цар Симеон Велики\" е 800 м, в отсечката между бул. \"Патриарх Евтимий\" и ул. \"Хаджи Димитър Асенов\", както и около 200 м участък около ресторант \"Верея\". Важна част от реконструкцията заема цялостната промяна на площадното пространство пред сградата на общината. Проектът трябва да приключи до края на годината.Бойко Борисов посети и надлеза по бул. \"Патриарх Евтимий\", над ж.п. линията, който се разширява и обновява със средства в размер на 14 млн.727 хил.лв. по ОП \"Региони в растеж\", по фаза 2 на проект \"Модернизиране и развитие на устойчив градски транспорт\". Изгражда се допълнителна - четвърта лента за движение на автомобилите и се повдига височината на самия надлез. Паралелно се извършва надграждане на мерките, реализирани за подобряване на градския транспорт чрез внедряване на система за управление на трафика и електронна продажба на билети.Община Стара Загора изгражда нова индустриална зона \"Загоре\" в източната част на града. Проектът се реализира в партньорство с държавата. Собствеността в акционерното дружество е разпределена 50:50. Общината участва с апортна вноска - терен от 115 дка в кв. \"Зора\", в близост до магазин \"Метро\", на стойност около 5 млн. лв. Индустриалната зона ще предлага на инвеститорите напълно изградена инфраструктура.Кметът Живко Тодоров съобщи още, че е е пусната процедура за обществена поръчка за изграждането на 69 социални жилища в сградата на бившата Метрология, на ул. \"Мусала\" 26. Стойността на проекта е 3,2 млн. лева, а идеята е потенциалните потребители да се ангажират с повишаване на квалификацията си, предприемане мерки за социално включване и участие в пазара на труда.Община Стара Загора работи по разширяването на парк \"Артилерийски\" с нови 41 дка, както и продължението на ул. \"Христо Ботев\". Прогнозната стойност на проекта е 4 933 917 лв. с ДДС, а срокът за изпълнение - 4 месеца.", "date": "2018.08.19", "title": "Борисов доволен от борбата с контрабандата и корупцията"}
{"url": "https://news.bg/bulgaria/politseyska-aktsiya-v-pika-na-trafika-ot-gasterbayteri-do-turskata-granitsa.html", "text": "Полицейска акция в пика на трафика от гастербайтери към Западна Европа през България.Полицията проверява на границата за винетки, а чакането на пункта \"Капитан Андреево\" за влизане в България продължава часове, съобщават БНР и Нова телевизия.Телевизията уточнява, че акцията на полицията се провежда до последната бензиностанция по пътя към Турция, за да може, ако бъде установен шофьор без винетка, той да си купи преди да продължи пътя си. Според БНР акцията на Пътна полиция е на магистрала \"Марица\", близо до границата.Установени са десетки нарушения. Само едно от тях обаче е свързано с винетка, че стикерът не е бил залепен за стъклото. Шофьорът се размина само с фиш.Преминаването през граничния пункт \"Капитан Андреево\" е затруднено, където през изминалото денонощие са преминали близо 8 хиляди автомобила от Турция. Пунктът работи с пълен капацитет. На турския пункт \"Капъкуле\" има струпване на превозни средства и за влизане на наша територия се изчаква около осем часа.Движението е натоварено за влизащи от Турция автомобили. Има струпвания и колони от превозни средства на турския пункт \"Капъкуле\" заради гастербайтерите, които се прибират към Западна Европа.Подобна беше ситуацията и вчера. Очаква се в понеделник трафикът да се облекчи.", "date": "2018.08.19", "title": "Полицейска акция в пика на трафика от гастербайтери до турската граница"}
{"url": "https://news.bg/bulgaria/vegani-protestiraha-pred-glavnoto-myuftiystvo-v-sofiya.html", "text": "Няколко души организираха протест пред Главното мюфтийство в София срещу жертвоприношенията на животни за Курбан Байрам, съобщава БГНЕС.Демонстрацията беше организирана от петима представители на Българския вегански съюз.Протестиращите бяха довели и деца.Те носиха плакати с надпис \"Спрете варварството\",\"Защо аз!\" с изобразен овен и други.", "date": "2018.08.19", "title": "Вегани протестираха пред Главното мюфтийство в София"}
{"url": "https://news.bg/world/si-dzinpin-kitayskata-armiya-tryabva-da-se-protivopostavi-na-razyazhdashtata-koruptsiya.html", "text": "Въоръжените сили на Китай трябва да се противопоставят на \"разяждащата\" корупция. Това призова президентът на комунистическата държава Си Дзинпин пред висши офицери, информира \"Ройтерс\", позовавайки се на местни медии.Китайската армия, най-голямата в света и в момента преминава през амбициозна програма за модернизация, е важна част от кампанията на Си срещу корупцията, подета от поемането му на властта преди шест години.Си многократно предупреждава за заплахата от корупция за страната и партията. Той се закани да не се отказват в борбата.Десетки висши офицери са разследвани и осъдени на затвор, включително двама бивши заместник-председатели на Централния военен комитет, който се ръководи от президента. Комитетът управлява армията.По време на тридневна среща на комитета, която приключи днес, Си отбеляза, че борбата срещу корупцията трябва да остане \"винаги на пътя\" и да бъде задълбочена, съобщава \"Синхуа\".Той призова да се борят срещу хедонизма и разточителството.Според него трябва да се води политика на \"нулева толерантност\" и да се използва всеобхватна система за надзор за справяне с проблема.Китайските въоръжени сили трябва да гарантират, че войниците и техните семейства са добросъвестни и чисти, и че могат да се \"противопоставят на разяждащи нездравословни тенденции\".Нужни са усилия, по думите му, за укрепване на ръководството на управляващата Комунистическа партия над военните, за да се \"обезпечи солидна политическа гаранция за изграждането на силна армия\".", "date": "2018.08.19", "title": "Си Дзинпин: Китайската армия трябва да се противопостави на “разяждащата” корупция"}
{"url": "https://news.bg/world/blizo-polovinata-ot-rusnatsite-ne-znayat-za-invaziyata-v-chehoslovakiya-prez-1968-g.html", "text": "Близо половината от руснаците не знаят за инвазията в Чехословакия през 1968 г.Повече от 1/3 от руснаците заявяват, че Съветският съюз е постъпил правилно с интервенцията си в Чехословакия през 1968 г. Близо половината от населението отбелязва, че нищо не знае за инвазията.Това показва ново социологическо проучване във връзка 50 г. от Пражката пролет, пише \"Гардиън\".Данните от проучването отразяват връщането на \"пропагандата от ерата на Брежнев, стереотипите от съветския период\", коментира социологът Лев Гудков, директор на Центъра \"Левада\". Резултатите от проучването ще бъдат публикувани в понеделник, но британското издание се е сдобило с тях предварително.Повече от 1/5 от руснаците винят \"подривни действия на западни държави\" за разделяне на комунистическия блок във връзка с чехословашка програма за либерализация, която завърши с организирана от Москва инвазия в държавата.Интервенцията се разглежда като преломен момент в съветския завет в Европа, но организираната за понеделник годишнина като цяло ще бъде пренебрегната в Русия, където политиците и телевизиите мълчат по темата.Властите не искат да обръщат внимание на годишнината, коментира Андрей Колесников от Московския център \"Карнеги\".В Русия, където комунистическият завет предимно се свързва с победата над нацистка Германия през Втората световна война и със статута на суперсила, се връща носталгията по Съветския съюз. Но наблюдатели отбелязват, че някои важни моменти от съветското минало са забравени или се тълкуват през призмата на конспиративната теория.През нощта на 20 срещу 21 август 1968 г. войски от Варшавския договор започват нахлуване в Чехословакия с танкове за прекратяване на кампания за либерални реформи, наречена \"социализъм с човешко лице\". Реформаторът Александър Дубчек е свален. Интервенцията води до остро осъждане от Запада и разделение сред някои западни комунистически партии. При нахлуването загиват повече от 80 души, повечето от огнестрелни рани, според вътрешен доклад, който е публикуван в Чехословакия 20 г. по-късно.\"Тези събития са изтласкани от обществената памет\", смята Гудков.Проучването показва още, че около 36% от руснаците са на мнение, че Съветският съюз сигурно или най-вероятно е \"действал правилно\" с изпращането на войски. Други 45 на сто се затрудняват да отговорят дали Съветският съюз е действал правилно или не - увеличение от 34% през 2003 г.Само 10% от 18 до 35-годишна възраст заявяват, че знаят за Пражката пролет.\"Младите хора не знаят и не искат да знаят какво се е случило\", убеден е Гудков.Новите социологически резултати отразяват обществените реакции по отношение на руските геополитически реалности, такива като анексирането на Крим през 2014 г., продължи той.\"Мисля, че това е проявление на масовата аморалност на голяма сила, което се е превърнало в основата на възраждането на руския империализъм при Путин и подкрепата за анексирането на Крим\", обобщи социологът.Около ¼ от руснаците заявяват, че са чували за осемте протеста, които са проведени като демонстрация на Червения площад през 1968 г. срещу инвазията. Тогава демонстрантите носят лозунги като \"Ние губим най-добрите си приятели\" и \"За нашата и вашата свобода\". По-късно протестиращите са прекарали години в лагери или в психиатрията.От изследването става ясно още, че 21% от респондентите винят западен заговор за събитията през 1968 г., а 23% винят опит за преврат на антисъветски лидери в Чехословакия. Само 18% от руснаците го определят като \"бунт срещу режим, установен от Съветския съюз\" в сравнение с 31 на сто през 2008 г.", "date": "2018.08.19", "title": "Близо половината от руснаците не знаят за инвазията в Чехословакия през 1968 г."}
{"url": "https://news.bg/bulgaria/premierat-lazhe-balgarite-za-olimpik-skochi-ninova.html", "text": "\"Господин премиер, не лъжете българските данъкоплатци. Твърдите, че ако държавата се намеси и плати на пострадалите от фалита на застрахователното дружество \"Олимпик\", това ще бъде от парите на всеки български данъкоплатец. Това е лъжа\".Това отговори лидерът на БСП Корнелия Нинова във \"Фейсбук\" на коментар на премиера Бойко Борисов, който обеща помощ на засегнатите от фалита на \"Олимпик\".Нинова добави, че той или не познава материята, или се опитва да настройва едни българи срещу други.\"\", пише още Нинова.Припомняме,  заради фалита на кипърското застрахователно дружество \"Олимпик\". Българите са заставени от родните закони да сключат нова полица с друго дружество . От МВР обявиха, че ще дадат  на водачите, които са \"изгорели\" от фалита на дружеството. Ако пътните полицаи установят водач с полица към \"Олимпик\", \"в първите няколко дни\" те само ще предупреждават, без да пишат сурови актове.", "date": "2018.08.19", "title": "Премиерът лъже българите за „Олимпик”, скочи Нинова"}
{"url": "https://news.bg/world/2-miliarda-dushi-po-sveta-zhiveyat-v-bednost.html", "text": "2 милиарда души по света живеят в бедност, докато други 753 милиона души са изправени пред крайна бедност или са на ръба на оцеляването.Това става ясно от доклад за световната хуманитарна помощ за 2018 г.Ситуацията с безпомощните хора, които се борят с глад, суша, конфликти и природни бедствия, е представена на Международния ден на хуманитарните дейности, който се отбелязва всяка година на 19 август в подкрепа на хората, засегнати от кризи.От изследването става ясно, че най-малко 201 милиона души в 134 държави са се нуждаели от хуманитарна помощ, за да оцелеят през 2017 г. От тях 20,7 милиона са в Йемен, 13,7 милиона в Сирия и 12,8 милиона в Турция, където са приети 3,5 милиона сирийци.В списъка са споменати също Етиопия, Ирак, Нигерия, Демократична република Конго, Южен Судан, Афганистан, Сомалия, Кения, Хаити, Малави, Колумбия, Судан, Чад, Зимбабве, Мали, Украйна, Камерун, Ливан, Пакистан, Бурунди, Йордания, ЦАР, Уганда, Нигер, Палестина, Мозамбик, Мадагаскар, Либия, Ангола, Бангладеш, Шри Ланка, Непал и Мианмар.Етиопия, Нигер, Пакистан, Сомалия, Южен Судан и Судан са изправени пред три вида кризи едновременно - конфликти, природни бедствия и принудително разселване.2 милиарда души по света живеят с по 3,2 долара на ден, а крайно бедните - под 1,9 долара на ден.Докладът също споменава, че разселените хора по света са се увеличи с 2,9 милиона души през 2017 г. в сравнение с предходната година. Общият им брой е 68,5 милиона души.60% от цялата помощ е била насочена към 10 държави през миналата година. Най-големите реципиенти са Сирия (14%) и Йемен (8%). Сирия е за пета поредна година най-големият реципиент.Гърция и Турция за първи път са сред 10-те най-големи реципиенти на хуманитарна помощ заради миграцията.Турция е най-големият донор на хуманитарна помощ в света с 8,07 милиарда долара. След нея са САЩ (6,68 милиарда долара) и Германия (2,99 милиарда долара), съобщава Анадолската агенция.", "date": "2018.08.19", "title": "2 милиарда души по света живеят в бедност"}
{"url": "https://news.bg/regions/hvarchila-v-nebeto-usmivki-na-zemyata.html", "text": "Пъстри хвърчила украсиха небето над плажа във варненския квартал \"Аспарухово\" днес.Техният аналог на земята бяха усмивките на децата, които дойдоха да пуснат да се реят по въздуха и към слънцето своите мечти.Тази година Фестивал на хвърчилата - Варна се провежда на 18 и 19 август.Програмата на фестивала е наситена и с много други интересни инициативи.Кулминацията на празника е парадът на хвърчилата, който включва демонстрации на оригинални модели. Сред тях има и много атрактивни обемни хвърчила с форми на животни, изработени от майсторските клубове на участниците от България, Турция и Украйна. Фестивалът освен с цветове и усмивки радва посетителите и с хубава музика.Фестивалът е вече традиция, организират от клуб \"Асто - Въздушни чудеса\", Сдружение за опазване на дивата природа (СОДП), и фонд \"Култура\" към Община Варна.", "date": "2018.08.19", "title": "Хвърчила в небето - усмивки на земята"}
{"url": "https://news.bg/world/tramp-zakleymi-razsledvaneto-na-rusiya-kato-makartizam-ot-nay-loshiya-vid.html", "text": "Президентът на САЩ Доналд Тръмп гневно заклейми федералното разследване за руска намеса на изборите през 2016 г. като \"макартизъм от най-лошия вид\" и повтори, че е разрешил на адвокат от Белия дом да съдейства на следователите, за да се прекрати разследването, информира АФП.Откритата от американския лидер \"стрелба\" в \"Туитър\" беше подтикната от статия на главната страница на вестник \"Ню Йорк таймс\", в която пише, че адвокат Дон Макган е разкрил пред специалния прокурор Робърт Мълър необичайно подробна информация за мисленето на Тръмп по време на ключови епизоди от разследването.Американският президент, който вече коментира въпроса в събота вечерта, засили атаките си по отношение на вестникарската история и разследването със серия гневни сутрешни съобщения в \"Туитър\".Нямам нищо за криене...поисках прозрачност, така че този несправедлив и отвратителен лов на вещици трябва да престане. Животът на толкова много хора е погубен за нищо - маккартизъм от най-лошия вид, написа той.\"Ню Йорк таймс\" пише, че през последните девет месеца в продължение на повече от 30 часа Макган е изложил гледището на Тръмп по казуса пред разследващите. Отбелязва се, че адвокатът е изиграл ключова роля при убеждаването на американския лидер да не уволнява Робърт Мълър.\"\", написа още президентът на САЩ.Джоузеф Маккарти е известен с преследванията през 50-те години на ХХ век на симпатизанти на комунистите и на заподозрени в шпионаж в полза на СССР.", "date": "2018.08.19", "title": "Тръмп заклейми разследването на Русия като „макартизъм от най-лошия вид”"}
{"url": "https://news.bg/world/prezidentat-na-afganistan-obyavi-uslovno-prekratyavane-na-oganya-s-talibanite-za-tri-mesetsa.html", "text": "Афганистанският президент Ашраф Гани обяви условно прекратяване на боевете с талибаните за Курбан байрама (21-25 август), съобщава АП.Гани го съобщи по време на празненства във връзка 99 г. от независимостта на Афганистан.\"Спирането на огъня не може да бъде едностранчиво\", подчерта той.Талибаните не са коментирали съобщението.През юни талибаните се съгласиха на тридневно спиране на огъня, но след това отхвърлиха призив на държавния глава за удължаването му.\"Условното прекратяване на огъня ще започне утре и ще продължи, докато талибаните го спазват\", каза Гани, цитиран от \"Ройтерс\".\"Ние призоваваме ръководството на талибаните да приветства желанието на афганистанците за реален и траен мир\", продължи той.Представител на администрацията на държавния глава каза, че \"условното\" спиране на огъня ще продължи три месеца.", "date": "2018.08.19", "title": "Президентът на Афганистан обяви условно прекратяване на огъня с талибаните за три месеца"}
{"url": "https://news.bg/world/novo-izklyuchitelno-silno-zemetresenie-na-indoneziyskiya-ostrov-lombok.html", "text": "Ново изключително силно земетресение на индонезийския остров Ломбок.Към момента няма информация за загинали или ранени. Европейският средиземноморски сеизмологичен център съобщава за земетресение с магнитуд 6,9 по Рихтер на острова, който продължава да е разтърсван от поредица силни земетресения през последния месец.Епицентърът е на 450 километра източно от Сурабая и на 65 километра от Матарам. То е на дълбочина 12 километра.Геоложкият център на САЩ също потвърждава за природното бедствие на 4 километра южно от Белантинг. Според центъра земетресението е на 20,3 километра дълбочина.По-рано днес Геоложката служба на САЩ съобщи за земетресение в центъра на североизточния туристически остров с магнитуд 6,3 по Рихтер на около 7 километра дълбочина.На 5 август земетресение 6,9 по Рихтер отне живота на 460 души. Десетки хиляди жилища са разрушени, а няколкостотин хиляди хора на Ломбок са останали без дом.", "date": "2018.08.19", "title": "Ново изключително силно земетресение на индонезийския остров Ломбок"}
{"url": "https://news.bg/bulgaria/pozharat-nad-karlovo-e-potushen.html", "text": "Пожарът над Карлово е напълно локализиран. Kъм момента пламъците са потушени и огнищата само димят.Това съобщи пред Дарик главен инспектор Тодор Бързилов от ГД \"Пожарна безопасност и защита на населението\".По-рано беше съобщено, че военнослужещи от Сухопътните войски са се включили в действията по гасенето на пожара над Карлово.Бързилов добави, че на място има 110 души - хора на горското стопанство, пожарната и армията.Няма опасност за разрастване на огнищата.Огнената стихия, която задими центъра на Карлово, обхвана близо 100 декара смесена гора. Огнището се намираше на около километър от населеното място.", "date": "2018.08.19", "title": "Пожарът над Карлово е потушен"}
{"url": "https://news.bg/regions/pozharat-nad-karlovo-e-pochti-lokaliziran.html", "text": "Продължава да бушува .Огнената стихия е обхванала над 80 декара горски масиви. Гори главно борова гора.По-рано днес огнеборците бяха възпрепятствани в опитите си да локализират бедствието заради силния западен вятър, който разнасяше пламъците.Към момента вятърът е вече утихнал, а пожарникарите почти са локализирали огнената стихия, съобщи БНР.Според директора на държавното лесничейство Златю Кличев потушаването на пожара ще отнеме няколко дни.\"Вятърът утихна и можем да атакуваме пожара от всички страни. Може би 80-90 декара са засегнати. Заради вятъра нямаше начин да разберем къде пуши, къде гори. Сега вече картината е по-друга. Необходими са ни няколко дни. Със сигурност няма да приключим днес\", заяви Кличев и увери, че опасност за населението няма.Теренът е труднодостъпен и се очаква помощ от Министерството на отбраната. Поради тази причина от пожарната служба препоръчват на доброволците да не се включват в акцията по гасене на пожара.По думите на кмета на Карлово Емил Кабаиванов няма опасност за населението. Не се предвижда евакуация.Кметът на Карлово информира, че вече е поискано съдействие от сухопътните войски в града, в случай, че се наложи да се включат още хора в овладяването на огъня.\"40 души правеха просеки, за да ограничат пожара. Днес от 7 часа сутринта те са отново на място. Днес ще се работи здраво, за да може пожарът да бъде окончателно ограничен и потушен. Дано само вятърът да не се засили. Засега за града няма опасност. Теренът е много труден, планински, и техника не може да стигне до пожара. Армията се налага да се ползва, защото тя е организирана и обучена как се действа в такива ситуации. Имаше сутринта лек дим, много слаб, но няма непосредствена опасност за хора с белодробни заболявания или пък, не дай си боже, да са засегнати имоти\", обясни Кабаиванов. ", "date": "2018.08.19", "title": "Пожарът над Карлово е почти локализиран"}
{"url": "https://news.bg/crime/otkradnato-kolelo-motiv-za-ubiystvoto-v-lesnovo.html", "text": "Органите на реда арестуваха 60-годишния мъж, който . Мотивът за убийството е откраднато преди време колело.Припомняме, след като мъжът простреля 24-годишния младеж, той се барикадира в дома си.Рано тази сутрин полицаите и служителите на Специализирания отряд за борба с тероризма (СОБТ) са щурмували къщата, при което стрелецът е заловен.\"В 6.20 часа тази сутрин, след извършване на тактически действия, екип на СОБТ е обезвредил извършителя на убийството. Той е задържан в дома си, районът все още е отцепен. Извършват се процесуално-следствен действия от Окръжна прокуратура в София. Задържаният е във видимо адекватно състояние\", заяви пред Нова зам.-директорът на Областната дирекция на софийската полиция Юрий Николов.По думите на полицая тепърва предстои да се направи експертиза на оръжието, с което е извършено убийството.60-годишният мъж простреля 24-годишен младеж с един куршум в тялото. Убийството стана на главната улица на село Лесново, Община Елин Пелин.Причината за стрелбата е спор за велосипед. Мъжът твърдял, че съседът му е откраднало неговото колело.Жителите на селото разказват, че 60-годишният има психически проблеми, той бил нестабилен и се държал неадекватно. Преди време имал скандал със служител на електроразпределително дружество, вследствие на което възрастният мъж започнал да го заплашва и го изгонил.От МВР обаче нямат данни стрелецът да е регистриран като психичноболен.Властите обясняват няма информация двамата да са употребили алкохол.\"Нито един от тях не е криминално проявен. Нямат законно регистрирани оръжия, нито има данни да притежават такова\", допълни Николов.", "date": "2018.08.19", "title": "Откраднато колело - мотив за убийството в Лесново"}
{"url": "https://news.bg/regions/planinski-spasiteli-tarsiha-tsyala-nosht-zheni-izgubili-se-v-pirin.html", "text": "Планинските спасителите от ПСС към БЧК цяла нощ издирваха жени, които са се изгубили в Пирин.Жените са намерени между хижите \"Безбог\" и \"Гоце Делчев\", пише \"Фокус\".Операцията по издирването на изгубените жени започнала късно снощи. Спасителната акция продължила цяла нощ.В момента спасителите помагат на момче с травма на глезена. Той е в района на хижа \"Мальовица\". Вчера, 18 август, подобна операция е проведена и край Рилските езера.", "date": "2018.08.19", "title": "Планински спасители търсиха цяла нощ жени, изгубили се в Пирин"}
{"url": "https://news.bg/energy/chez-vavezhda-stikeri-sreshtu-izmami-s-elektromeri.html", "text": "40% от кражбите на ток са свързани с посегателства върху електромерите. Поради това ЧЕЗ Разпределение България въвежда защитни стикери за превенция срещу манипулация на електромери, съобщиха от дружеството.Стикерите се залепват върху измервателните средствата, в допълнение към познатите пломби. Стикерите имат три нива на контрол и множество защитни елементи.Това ще направи фалшификацията или незабеляната интервенция върху тях практически невъзможна, категорични са от ЧЕЗ.Броят на отличителните знаци и защити на стикерите бил огромен. Стикерите са изработени по технологии от най-ново поколение и прикриването на нарушението на целостта им е изключено.В стикерите са закодирани елементи, които не подлежат на фалшификация и се виждат само от експерти с подходящо оборудване, преминали обучение за оценка на автентичността и целостта на стикерите.Защитните средства имат вградени 3D мотиви, текстове, триизмерни обекти, променящи се цветове, изображения, предупредителни знаци и са персонализирани с уникален номер.Новите защитни лепенки имат многослойна структура, която се разрушава много лесно при опит за третиране с различни разтворители или при опит за разлепяне, като същевременно издържат при екстремни температури.Стикерите са защитени и от специални елементи, чрез които се откриват дори микро прерязвания с тънък скалпел, които са сред честите начини за външна намеса при старите стикери.За първите 7 месеца на 2018 г. са констатирани 4 251 кражби на електроенергия, като около 40% от тях са реализирани чрез манипулация на електромери, сочи статистика на електроразпределителното дружество.\"Все по-изобретателните и дръзки кражби, които включват и подмяна на елементи от устройствата за търговско измерване, принудиха дружеството да вземе по-сериозни мерки за защита на електромерите. Въведените стикери са произведени по българска технология. Те имат 3 нива на контрол: визуална оценка, наблюдение с помощни средства и експертно ниво\", допълват от ЧЕЗ.", "date": "2018.08.19", "title": "ЧЕЗ въвежда стикери срещу измами с електромери"}
{"url": "https://news.bg/regions/mostovete-v-blagoevgradsko-imat-nuzhda-ot-remont.html", "text": "Мостовете и мостовите съоръжения в област Благоевград имат нужда от ремонт, информират от Агенция \"Пътна инфраструктура\" (АПИ), цитирано от БГНЕС.Ремонтът обаче не бил спешен.\"Това не означава, че мостовете са опасни\", обяснява специалист на пътната агенция. По думите му съоръженията просто се нуждаят от ремонт.Проблемът бил предимно в плочите на мостовете.По главния път Е-79, в района от Благоевград до Сандански, има 9 моста. Осем от съоръженията са над река Струма. Има и 4 надлеза. Най-опасен е този на пътен възел Черниче - Брежани, община Симитли.", "date": "2018.08.19", "title": "Мостовете в Благоевградско имат нужда от ремонт"}
{"url": "https://news.bg/disasters/nay-malko-14-dushi-sa-postradali-pri-intsident-na-kontsert-na-backstreet-boys.html", "text": "Най-малко 14 души са пострадали при инцидент на концерт на Backstreet Boys в Оклахома, САЩ, информират световните агенции.Концертът трябвало да се проведе на открито, но имало буря, която съборила съоръжение върху феновете.Пострадалите са транспортирани до болница.Персоналът на концерта е започнал да евакуира чакащата публика, след като времето се влошило и започнали да се появяват светкавици, съобщи говорител на фирмата организатор на концерта, цитиран от CNN.Много хора обаче не се отзовали на апела на служителите.По думите на говорителя на мястото започнало да вали много силно, а вятърът бил със скорост от 80 мили в час или близо 130 километра в час.Според разкази на очевидци някои от пострадалите на концерта са били изкарани на носилки. Други били превързани на място от медици.Концертът е отменен. От групата пишат, че те няма да разочароват феновете си и концертът ще се проведе. За събитието са закупени 12 000 билета.\n", "date": "2018.08.19", "title": "Най-малко 14 души са пострадали при инцидент на концерт на Backstreet Boys"}
{"url": "https://news.bg/society/opasni-valneniya-po-chernomorieto-v-kraya-na-avgust.html", "text": "Спасителите предупреждават за опасни морски вълнения през останалата част от настоящия месец август.Морето крие опасности, които не трябва да се пренебрегват, за да няма инциденти.През последните дни на август ще има силни вълнения според Мая Антова от Българския червен кръст (БЧК).\"През август се обръща, така да се каже, вятърът. Нашият съвет, на експертите, и на хората, които се занимаваме с водно спасителна дейност, е да се използват охраняеми плажове, да се слушат инструкциите на спасителите и да се спазват указанията на флаговата сигнализация\", заяви Антова пред БНР.По думите ѝ сега в морето има особено силни вълнения, защото вълните се образуват от вятъра.\"При много силно вълнение, което наблюдаваме през последните дни, прибоят има голяма ударна сила, която може да повали човек, да го удари в дъното, да му причини контузии, излизането е много трудно\", подчерта още Мая Антова.", "date": "2018.08.19", "title": "Опасни вълнения по Черноморието в края на август"}
{"url": "https://news.bg/society/po-evtini-zelenchutsi-na-pazara.html", "text": "В рамките на изминалата седмица се наблюдава спад на цените на зеленчуците у нас, сочат данни на Държавната комисия по стокови борси и тържища.През изминалата седмица доматите са поевтинели с 9% при търговия на едро. Краставиците пък са станали по-евтини с 13%.По-ниски са цените на едро са регистрирани и при зелените и червените чушки - средно с около 14%. Морковите и ябълките също са се търгували по-евтино в сравнение с предходната седмица, пише БНР.Установено е леко поскъпване на кравето сирене, каймата и пилешкото замразено месо.Ситуацията не се различава от , подчертават от Комисията по стоковите борси и тържищата.С наближаването на есента, когато цените се повишават, е регистрирана трайна тенденция на поевтиняване поради сезонността на земеделската продукция.Търговци на дребно коментират пред общественото радио, че цените за крайния потребител тази година са по-високи заради пострадалата от дъждовете реколта.", "date": "2018.08.19", "title": "По-евтини зеленчуци на пазара"}
{"url": "https://news.bg/crime/4-godini-po-kasno-sluchayat-s-asansyora-ubiets-v-sofiya-stoi-bez-obvinenie.html", "text": "Четири години след смъртта на 46-годишната Цветелина Радулчева, която загинала при  на столичния булевард \"Цариградско шосе\", все още по случая няма образувано обвинение.Припомняме, инцидентът стана сутринта на 19 август 2014 година в жилищна сграда на булевард \"Цариградско шосе\" в София. Последвалата проверка на Държавната агенция за метрология и технически надзор показа, че причината за трагедията е некачествен ремонт - шайбата на асансьора била с 2 въжета, а не с 4. Шайбата също била монтирана некачествено, като по този начин въжетата са се търкали в двата края на ролката. Бяха констатирани и други нередности.При падането на асансьора 46-годишната Цветелина Радулчева загина, а друга жена - Мария Ваклинова - пострада тежко.Адвокат Александър Кашъмов очаква обвиненията да бъдат отново предявени през септември. Според него така ще се премине към съставяне на обвинителен акт, който да бъде внесен в съда.\"Имаме смъртен случай, самата Мария е с много тежки операции. Едвам оцеля при тази трагедия. ВАС прие, че държавата не носи отговорност за този случай. Дължим като общество да видим дали нашите институции, нашият закон са в състояние да реализират отговорност, произтекла от една немарливо извършена човешка дейност\", коментира пред БНР адвокатът.", "date": "2018.08.19", "title": "4 години по-късно случаят с \"асансьора убиец\" в София стои без обвинение"}
{"url": "https://news.bg/world/silno-zemetresenie-na-indoneziyskiya-ostrov-lombok.html", "text": "Силно земетресение на индонезийския остров Ломбок, довело до свлачища в планината Ринджани и разрушени сгради, докато местните жители се опитват да се възстановят след трагедията по-рано този месец, при която загинаха 460 души, информира АП.Геоложката служба на САЩ съобщи за земетресение в центъра на североизточния туристически остров с магнитуд 6,3 по Рихтер на около 7 километра дълбочина. Трусът е усетен и на съседния остров Бали. Минути преди това имаше земетресение с магнитуд 5,4 по Рихтер на Ломбок.Репортер на агенцията в Ломбок информира, че трусовете са предизвикали свлачища и паника в села. Видео на Индонезийския Червен кръст показва огромни облаци от пепел от свлачищата.Регистрирани са и поражения по жилищни сгради и джамия. Към момента няма информация за ранени или загинали.На 5 август земетресение 6,9 по Рихтер отне живота на 460 души. Десетки хиляди жилища са разрушени, а няколкостотин хиляди хора на Ломбок са останали без дом.", "date": "2018.08.19", "title": "Силно земетресение на индонезийския остров Ломбок"}
{"url": "https://news.bg/bulgaria/uchenik-ot-pleven-stana-evropeyski-shampion-po-klasicheski-shah.html", "text": "14-годишен ученик от Плевен стана европейски шампион по класически шах, пише БНР.Валентин Митев спечели купата на страните членки на Европейския съюз в своята възрастова група без нито една загуба. Състезанието се проведе в Чехия.Талантливият млад шахматист постигна 8 от 9 възможни точки и с цяла точка и половина спечели пред другите европейската купа.\"Това е състезание, в което участват страните-членки на ЕС, които са едни от най-големите шахматни сили. Сериозна конкуренция, но това не ми попречи аз да играя една класа над тях и да спечеля турнира. Направих много хубави и решителни ходове, почти във всяка партия имах по един такъв. Може би най-хубавият ход ми беше срещу третия поставен в ранглистата, срещу когото успях да спечеля. Беше много хубава комбинация, офицерът взима една пешка на А3\", разказа ученикът.Той е бил поставен на първо място в ранглистата. \"Играх освободено. Не разчитах на точките, с които съм пред противниците си в началото, защото те не са решаващи, а разчитах на това да играя силно и да ги надигравам, спокойно, и това се увенча с успех\", допълни младият талант пред общественото радио.", "date": "2018.08.19", "title": "Ученик от Плевен стана европейски шампион по класически шах"}
{"url": "https://news.bg/world/meksiko-unishtozhi-50-tona-droga.html", "text": "Мексикански пехотинци съобщиха, че са открили подземна лаборатория в планините до столицата на щата Синалоа, където те са унищожили 50 тона метамфетамин, информира \"Ройтерс\".Пехотинците са открили лабораторията след получаване на разузнавателна информация, че тонове дрога са произвеждани на около 20 километра от столицата Кулиакан.Допълва се, че наркотиците са били скрити под земята в два района с варели с химикалите, използвани за производството на наркотика. Наркотикът е унищожен на място заради трудния достъп до мястото.Мексико е голям доставчик на метамфетамин за САЩ и основен източник на хероин, което е довело до криза с опиатите в Съединените щати. Страната също е магистрала за трафик на кокаин към САЩ и Канада.", "date": "2018.08.19", "title": "Мексико унищожи 50 тона дрога"}
{"url": "https://news.bg/world/sasht-se-opitvat-da-svalyat-iranskoto-pravitelstvo-predupredi-teheran.html", "text": "Министърът на външните работи на Иран Мохамед Джавад Зариф обвини САЩ, че се опитват да \"свалят\" иранското правителство чрез създаването на нова група за действиe, но според него този опит никога няма да успее.\"\", написа министърът в \"Туитър\".По-рано тази седмица държавният секретар на САЩ Майк Помпео сформира група за координиране на политиката на страната по отношение на Иран и налагане на промени в поведението на Ислямската република. Помпео е убеден, че в Иран са необходими \"големи промени на режима\".В същото време Зариф заяви на събитие, че Техеран все още не вижда признаци, че Европа е готова да поеме риск и да пренебрегне САЩ, за да защити ядрената сделка.\"Въпреки че пристъпиха напред, ние вярваме, че Европа не е готова да плати цената (наистина да не се подчини на САЩ)\", изтъкна той.", "date": "2018.08.19", "title": "САЩ се опитват да свалят иранското правителство, предупреди Техеран"}
{"url": "https://news.bg/crime/pravyat-sadebno-psihichna-ekspertiza-na-ubietsa-ot-lesnovo.html", "text": "За днес е назначена съдебно-психична експертиза спрямо  в село Лесново. Това заявиха служители на МВР на извънреден брифинг във връзка с тежкото криминално деяние.Експертизата следва да установи дали мъжът е бил вменяем при извършването на убийството. Припомняме, негови съседи твърдят, че той имал психически проблеми. Полицаите обаче информират, че при ареста мъжът е бил в адекватно състояние.По случая се разпитват свидетели. Извършени са претърсвания на жилището на задържания мъж, където той се барикадирал, след като застреля 24-годишния си съсед. Към момента е ясно само, че в дома му са открити гилзи.Мъжът беше задържан след операция на Специализирания отряд за борба с тероризма (СОБТ). Антитерористите нахлули в дома му и наредили да се предаде, а той се подчинил на заповедите на спецполицаите. Оръжието на убийството е отнето от извършителя при задържането му.По случая тече разследване. Изясняват се мотивите за престъплението. Вероятно става въпрос за , посочи зам.-директорът на Областната дирекция на софийската полиция Юрий Николов.По думите двамата участници в свадата не са криминално проявени лица. Няма данни между тях да са възниквали други конфликти.Мъжът е задържан за срок до 24 часа. Предстои неговата мярка за неотклонение да бъде удължена.Стрелецът е бил локализиран почти мигновено. Антитерористите щурмували къщата след известно време по преценка с презумпция за минималното намаляване на риска. Мъжът е задържан без физическа сила. Арестът станал около 6.20 - 6.30 часа.Към момента на задържането властите евакуирали съседните къщи като превантивна мярка за безопасност.Стрелецът няма законово разрешение за притежание на оръжие.", "date": "2018.08.19", "title": "Правят съдебно-психична експертиза на убиеца от Лесново"}
{"url": "https://news.bg/health/otkriha-ognishte-na-tuberkuloza-po-govedata-v-strelcha.html", "text": "Здравните власти са регистрирали първично огнище на туберкулоза по говедата в кравеферма в Стрелча, съобщи БНР.В региона се въвеждат строги мерки, така че да не се допусне заразата да бъде разпространена.Забранено е извеждането на селскостопански животни и на домашни любимци на територията на общината. Мярката важи за животните, които не са регистрирани и на които не са извършени мерките по програмата за профилактика и контрол за ликвидиране на болести по животните.Собствениците трябва да декларират пред районния ветеринарен лекар животните си и да ги предоставят за изследване.Здравите животни ще трябва да се имунизират. Необходимо е още да се извърши дезинфекция около и в помещенията, където се отглеждат животните.Забранява се провеждането на пазари и изложби на животни и животински продукти.Мляко може да се консумира само след термична обработка.Препоръчва се пастирите и собствениците на животни също да преминат през лабораторни изследвания.", "date": "2018.08.19", "title": "Откриха огнище на туберкулоза по говедата в Стрелча"}
{"url": "https://news.bg/world/43-dushi-sa-zaginali-pri-srutvaneto-na-mosta-v-genua.html", "text": "Официалният брой на загиналите при рухването на магистралния мост в италианския град Генуа днес достигна 43 души, след като през нощта откриха телата на последните трима души, които бяха в неизвестност, информира ДПА.Телата са на италианско-ямайска двойка и тяхната деветгодишна дъщеря. Техният автомобил беше открит смачкан под руините в петък срещу събота.50-годишният мост Моранди, който е част от автомагистрала А10, свързваща пристанищния град Генуа с Южна Франция, се срути по време на проливен дъжд във вторник. 35 леки коли и няколко камиона паднаха от 45 метра височина в река, върху железопътна линия и два склада след срутването на повече от 200-метров участък от виадукта, построен в края на 60-те г. на XX век.Италианската пожарна написа в \"Туитър\", че ще продължи да инспектира района на мястото на трагедията, за да \"изключи възможно присъствие на хора, които не са обявени в неизвестност\".Според вътрешното министерство при инцидента са загинали четирима души от Франция, трима от Чили, двама от Албания, двама от Румъния, двама от Ямайка и по един от Колумбия и Перу.Девет души все още са в болница.Италианското правителство обвинява частната компания Autostrade per l'Italia за инцидента, докато концесионерът отрича, че е действал небрежно. В петък премиерът Джузепе Конте започна правна процедура по отнемане разрешителното на компанията. Ден по-късно от Autostrade per l'Italia обявиха, че ще обезщетят семействата на жертвите и ще построят нов мост за тяхна сметка в рамките на 8 месеца.Вчера беше обявен Ден на траур. Проведоха се държавни погребения на само 18 от жертвите. Някои от семействата на загиналите предпочетоха да не участват в националната траурна служба.Прокурорът на Генуа Франческо Коци, който води разследването, заяви пред вестник \"Кориере дела сера\", че чрез приватизирането на магистралите италианската държава \"абдикира\" от ролята да гарантира безопасността на пътищата.В същото време \"Ройтерс\" съобщава, позовавайки се на властите, че издирвателната операция е приключила.Правителството ще подготви план за по-безопасна инфраструктура на Италия. Планът обхваща магистралите, мостовете и виадуктите, но също така и обществени сгради като училища.", "date": "2018.08.19", "title": "43 души са загинали при срутването на моста в Генуа"}
{"url": "https://news.bg/press/gigantska-piramida-kray-plovdiv-petrova-niva-sabra-hilyadi-rodolyubtsi.html", "text": "Император или цар лежи под гигантската пирамида до ПловдивТази гробница ще се превърне в световна атракция, след като се разкрие напълно и експонира. Това обяви премиерът Бойко Борисов, след като разгледа разкопките на Малтепе - най-голямата могила на Балканите. Тя се намира на 20 км от Пловдив и вече в нея са разкрити 8 метра от южната стена на огромно гробно съоръжение.\"Няма такова в света, ако изключим египетските пирамиди. Най-високата гробница у нас е Поморийската, но тя е висока 5,5 метра. Други подобни гробници кули има в Рим и Палмир, но те стигат до 6 метра. А нашата е над 20 метра\", обясни му археологът доц. Костадин Кисьов.Петрова нива събра хиляди родолюбци Съборът на Петрова нива и тази година събра родолюбци от цялата страна. Тържествена заря пред паметника започна традиционно в 20 часа в събота. Събитието се провежда под патронажа на президента на Република България Румен Радев, който е сред гостите на събора. Тази година се честват 115 години от въстанието.Тук са още вицепремиерът Валери Симеонов, лидерът на БСП Корнелия Нинова, лидерът на АБВ Румен Петков, евродепутатът Ангел Джамбазки, депутатът от ГЕРБ Диана Саватева.Тракийци от цялата страна са пристигнали с автобуси, и развели националния флаг, търговци са разпънали сергии с всякакви стоки- от детски играчки до ножове, и естествено- кебапчета и бира.Министър Ангелкова: Стопаните на 10 морски плажа са застрашени от прекратяване на договоритеСред нарушителите попадат още \"Созопол-Буджака\", където липсват спасители, медицинско обслужване и има допълнителна търговска площ извън одобрената от министъра на туризма схема, \"Равда-Академика\", \"Равда ХТИ\", \"Равда НДК\". На четири плажа от територията на община Бяла перманентно липсват спасители и има допълнителна търговска площ, стана ясно от думите й.Министър Ангелкова припомни, че за плажа на Албена ведомството е наложило неустойка от 101 хил. лв. заради липса на спасители в началото на юни, но там се очаква да започне процедура за концесия, защото договорът изтича в края на годината. Въпреки това неустойката ще бъде наложена, категорична бе министърът.Процедурата за избор на инвеститор за АЕЦ Белене може да е готова през октомвриВ момента са в ход подготвителни действия, свързани с изготвянето на процедурата по избор на стратегически инвеститор. Това трябва да стане до края на октомври, съобщи пред журналисти министърът на енергетиката Теменужка Петкова, след като участва в събранието по случай националното честване на Деня на миньора. \"Дотогава трябва да предложим и структура на проекта\", обяви тя. \"Целта ни е, на базата на материалните и нематериалните активи, държавата да има участие в проекта, което ѝ осигурява блокираща квота\", заяви министър Петкова.", "date": "2018.08.19", "title": "Гигантска пирамида край Пловдив, Петрова нива събра хиляди родолюбци"}
{"url": "https://news.bg/int-politics/putin-tantsuva-na-svatba-v-avstriya.html", "text": "Руският президент Владимир Путин посети сватба в Австрия, съобщава ТАСС.Агенцията отбелязва, че Путин е бил високопоставен гост на сватбата на външния министър на Австрия Карин Кнайсл с финансиста Волфганг Майлингер. Двамата се ожениха в Гамлиц, малко планинско градче в австрийската провинция Щирия.Руският президент дори танцува с Кнайсл. Хор от донски казаци също пя на тържеството.Освен това Путин е подарил на младоженците три неща. Това разкри говорителят на Кремъл Дмитрий Песков. Старинна преса за биене на масло, тулски самовар и картина със селски мотиви е подарил Путин.Руският президент написа и благопожелания и на специален \"Фолксваген\". Путин се видя и с австрийския премиер Себастиян Курц преди да отлети за Германия за среща с канцлера Ангела Меркел.", "date": "2018.08.19", "title": "Путин танцува на сватба в Австрия"}
{"url": "https://news.bg/crime/bsp-nashi-fondove-da-varnat-parite-na-postradalite-ot-olimpik.html", "text": "Българският Гаранционен фонд и Фондът за обезщетения да върнат парите на пострадалите от фалита на застрахователното дружество \"Олимпик\" и след това от името на държавата да предявят претенции към кипърския фонд, съобщи БНР.Така, според лидера на БСП Корнелия Нинова, може да се помогне на хората. Като основание за това тя посочи сключено преди години изрично споразумение между българския Гаранционен фонд и кипърския за действия при случаи на фалит.\"Не знам защо правителството не обявява и крие това споразумение,\" каза още Нинова, която участва в честванията на \"Петрова нива\".Нинова съобщи, че е събран необходимият брой депутатски подписи за свикване на извънредно заседание на Народното събрание, на което трябва да бъдат изслушани премиерът Бойко Борисов и финансовият министър Венцислав Горанов за проблемите с Търговския регистър и застрахователното дружество \"Олимпик\".Подписите ще бъдат внесени в деловодството на парламента в понеделник.", "date": "2018.08.19", "title": "БСП: Наши фондове да върнат парите на пострадалите от \"Олимпик\""}
{"url": "https://news.bg/int-politics/sanktsiite-sreshtu-rusiya-zavisyat-ot-minskite-sporazumeniya.html", "text": "Санкциите срещу Русия зависят от Минските споразумения. Това заявява германският външен министър Хайко Маас в интервю за вестник \"Велт ам Зонтаг\".Той подчерта, че правителството на Германия не отстъпва от позицията си за Крим и не смята да го признава за руски, защото това би било покана и към други да нарушават международното право.Хайко Маас подчерта, че като цяло се отнася критично към външната политика на Москва.Конфликтът в Сирия, ситуацията в Украйна и \"Северен поток-2\" са темите, които обсъдиха канцлерът Ангела Меркел и руският президент Владимир Путин.", "date": "2018.08.19", "title": "Санкциите срещу Русия зависят от Минските споразумения"}
{"url": "https://news.bg/regions/otkriha-garne-s-28-zlatni-i-nad-860-srebarni-moneti-na-nos-kaliakra.html", "text": "Археолози ще броят монетите, открити в гърне на нос Калиакра вчера. Ръководител на разкопките е доц. Бони Петрунова - директор на Националния исторически музей.\"Всеки мечтае да открие гърне с монети, това е класика!\", възкликна археоложката вчера, съобщавайки за находката. Тя попада на такова съкровище за първи път в цялата си кариера. Доц. Петрунова предполага, че монетите са от времето на Сюлейман Великолепни, но проучването им тепърва предстои. Вчера гърнето все още бе запечатано, както е било открито, днес монетите трябва да се почистят, разгледат и да се направи опит да се датират, уточнява в. \"24 часа\".Съкровището е открито в сграда във вътрешния град на нос Калиакра, която се проучва от няколко години. Преди това на същото място са открити нефритен елемент от колан и обков за книги.Доц. Петрунова смята обекта за много интересен и се надява там да излязат и други артефакти. Може да е било трезор или сграда, където е трупана плячка, предполага археоложката.След преброяването се установи, че гърнето съдържа 28 златни монети над 860 сребърни и 11 масивни златни обеци, което я прави най значимата находка, откривана някога на Калиакра, съобщи директорът на Исторически музей в Каварна Пенко Георгиев.", "date": "2018.08.19", "title": "Откриха гърне с 28 златни и над 860 сребърни монети на нос Калиакра"}
{"url": "https://news.bg/regions/zapochva-hadzhat-v-meka-i-medina.html", "text": "В Саудитска Арабия днес започва годишното мюсюлманско поклонение - хаджът.Поклонниците са облечени в еднакви памучни роби, които са символ на равенството и смирението пред Аллах.Хаджът е един от петте стълба на исляма и е задължителен поне веднъж в живота за мюсюлманите в добро физическо здраве и с финансови възможности.Тази година в Саудитска Арабия пристигнаха над 1,6 милиона вярващи мюсюлмани от цял свят, предаде АП.Поклонниците започват да обикалят Кааба - кубовидният \"Божи дом\" в Мека - най-голямата светиня на исляма. След молитвите в Мека те се отправят към хълма Арафат, където пророкът Мохамед произнесъл последната си проповед.Властите в Саудитска Арабия са предприели твърди мерки срещу проявите на насилие на религиозен форум. Взети са мерки и срещу инциденти заради струпването на маси от хора.", "date": "2018.08.19", "title": "Започва хаджът в Мека и Медина"}
{"url": "https://news.bg/disasters/8-2-po-rihter-raztarsi-tonga-i-fidzhi.html", "text": "Мощно земетресение с магнитуд 8,2 по Рихтер разтърси Тонга и до Фиджи, предаде АП.Не се очаква трусът да предизвика цунами, защото е станал на голяма дълбочина.Трусът е бил на голяма дълбочина. Епицентърът е бил на 270 км. източно от град Левука от архипелага Фиджи, и на 443 км. западно от град Нейафу на Тонга.", "date": "2018.08.19", "title": "8,2 по Рихтер разтърси Тонга и Фиджи"}
{"url": "https://news.bg/world/turtsiya-i-sasht-gotvyat-obshti-patruli-v-siriya.html", "text": "Турция и САЩ готвят общи патрули в Сирия, разкрива в. \"Хюриет\". Инициативата е за района на Манбидж.Турският министър на отбраната Хулуси Акар заяви, че турските и американските военни възнамеряват да организират обучение за съвместни патрули в Сирия.Според него Турция и САЩ ще продължат дейностите си за осигуряване на региона в съответствие с пътната карта на Манбидж. Акар добави също, че съвместното патрулиране ще започне след обучението.По-рано медиите съобщиха, че САЩ са спрели програми за финансова помощ, насочени към стабилизиране на ситуацията в Сирия.Намаляването на програмата за финансиране има за цел да изтегли САЩ от сирийския конфликт.", "date": "2018.08.19", "title": "Турция и САЩ готвят общи патрули в Сирия"}
{"url": "https://news.bg/int-politics/miliarder-predlaga-nov-referendum-za-brekzit.html", "text": "Британският мултимилионер Джулиън Дънкъртън дари 1 милион паунда (около $ 1,2 милиона) за публичната кампания \"Гласът на народа\", която е в полза на нов референдум за \"Брекзит\". Това съобщава в. \"Гардиън\".Дюнкертън вярва, че ново гласуване дава реален шанс да се \"прекъсне\" ситуацията около изтеглянето на Великобритания от ЕС.Както бе отбелязано, Дънкертън каза, че британските политици \"са объркали\" споровете за Брекзит.Ново гласуване означава провеждането на референдум, който ще позволи на британците да одобрят или отхвърлят проекта за споразумение между Великобритания и ЕС относно \"Брекзит\".По-рано медиите съобщиха, че ЕС обмисля компромис относно \"Брекзит\", което би позволило на Обединеното кралство да запази достъпа до единния пазар.", "date": "2018.08.19", "title": "Милиардер предлага нов референдум за Брекзит"}
{"url": "https://news.bg/int-politics/sasht-vlagat-usd21-mln-v-rumanskata-si-baza.html", "text": "През 2019 г. САЩ ще вложат $21 млн. в своята база в Румъния. Това разкриват местни медии.Американският президент Доналд Тръмп обяви бюджета на САЩ за отбрана за 2019 г. Той предвижда американските войски да продължат с ротацията си в Източна Европа, включително Румъния и България.Освен това документът предвижда, че САЩ ще инвестират около $21,6 милиона в развитието на въздушната база Михаил Когалничану, където американски войски са разположени в Румъния, съобщиха местните медии.Румънската база е ключова от плановете на САЩ за разполагането на ПВО комплекса \"Пейтриът\" на Стария континент. Общият бюджет на САЩ за отбрана през 2019 г. е $717 млрд..", "date": "2018.08.19", "title": "САЩ влагат $21 млн. в румънската си база"}
{"url": "https://news.bg/int-economics/gartsiya-razsledva-ukrivane-na-danatsi.html", "text": "Независимият орган за държавни приходи на Гърция съобщи, че планира да изпрати хиляди известия до данъкоплатците, които са променили първоначалните си данъчни декларации и са успели или значително да намалят дължимия си данък, или да си осигурят големи възстановявания от данъци. Известията са провокирани от подозрения за измама, съобщават местни медии.Инициативата е част от усилията на кабинета да се справи с широко разпространени данъчни измами. Неофициално се посочва, че сумата възлиза на €5 млн. Някои от гърците дори са успели да си възстановят до €45 000.Счетоводителите казват, че данъчните служби обикновено изискват само доказателство за такива разходи, когато възстановяването на данъци надвишава 10 000 евро, но признават, че дори такива суми не винаги водят до одит.Тъй като властите се борят да ограничат укриването на данъци, тази измама показва, че електронната данъчна система има пропуски, които счетоводителите биха могли да злоупотребят, за да извлекат значителни суми, без да бъдат заловени.Одитите ще започнат с лица, които са получили най-големите суми за възстановяване през последните пет години и които ще бъдат призовани от данъчната служба, за да представят оригиналните документи, удостоверяващи техните дарения. Ако те не успеят да направят това, властите ще преизчислят данъка и ще наложат големи глоби.Ръководителят на приходната агенция Йоргос Пицилис заяви пред радио \"FM радио\", че измамата е била открита за първи път преди два месеца. Властите незабавно променили софтуера за подаване на декларации, така че да не могат да бъдат предявени големи възстановявания, а делата да бъдат изпратени на данъчните служби за одит. Властите досега са засекли 150-170 подозрителни декларации.От приходната агенция припомнят, че практика е в Гърция счетоводители да вземат и процент от спестената сума за данъци. По тази причина властите внимателно ще разследват дали измамата е съзнателно направена от собственика на декларацията или той е бил подведен от своя счетоводител.", "date": "2018.08.19", "title": "Гърция разследва укриване на данъци"}
{"url": "https://news.bg/int-politics/v-rumaniya-pogvat-piyanite-shofyori.html", "text": "В Румъния погват пияните шофьори, съобщават местни издания.За целта се готви промяна в Наказателния кодекс, която ще увеличи наказанията за убийство в случай на автомобилни произшествия, причинени от пияни шофьори или хора, които карат без книжки.Обмисля се възможността тези, които са убили хора по време на шофиране под влияние на алкохол или са карали без книжка, да влизат в затвора. Подобна разпоредба в закона, съчетана с медийна кампания, може да спаси стотици човешки живот всяка година.Броят на автомобилните злополуки, причинени от пияни шофьори или шофьори, които дори нямат книжки, се е увеличил в последно време.", "date": "2018.08.19", "title": "В Румъния погват пияните шофьори"}
{"url": "https://news.bg/weather/slantse-v-nedelya.html", "text": "Днес времето над страната ще бъде слънчево. Временни увеличения на облачността ще има отново в следобедните часове, главно над Северна България и планинските райони. Само на отделни места там краткотрайно ще превали. Ще духа слаб, в източната половина на страната - до умерен вятър от изток-североизток. Максималните температури ще са предимно между 30° и 35°, в София около 29°.Това съобщават от НИМХ към БАН.Над планините ще бъде предимно слънчево. В следобедните часове ще има временни увеличения на облачността, но само на отделни места ще превали краткотрайно. Ще духа слаб до умерен североизточен вятър. Максимална температура на височина 1200 метра около 23°, на 2000 метра - около 16°.Над Черноморието ще бъде слънчево. Ще духа до умерен североизточен вятър. Максимални температури 30-31°. Температурата на морската вода е 27°. Вълнението на морето ще бъде 2 - 3 бала.", "date": "2018.08.19", "title": "Слънце в неделя"}
{"url": "https://news.bg/world/maduro-razkri-novata-valuta-i-drugi-mashtabni-reformi.html", "text": "Несигурност във Венецуела след решението на президента Николас Мадуро да разкрие план за мащабна икономическа реформа с цел спиране на спираловидната хиперинфлация, която тласна богатата на петрол и бедна като жизнен стандарт латиноамериканска държава към хаос, информира АФП.Преди да се пристъпи към реформирането на валутата в понеделник, когато Каракас ще започне да издава нови банкноти след премахването на пет нули от осакатения боливар, Мадуро съобщи подробности за други мерки, които се надява, че ще извадят Венецуела от кризата.В мерките е заложено и огромно увеличение на минималната заплата - за пети път тази година.Но анализатори предупреждават, че радикалните промени само могат да влошат нещата. Експертите очакват голямо объркване и хаотични сцени през следващите дни за потребителите и частния сектор.Мадуро, бивш шофьор на автобус и лидер на синдикат, съобщи, че страната трябва да покаже \"фискална дисциплина\" и да спре прекомерното печатане на пари, което се е превърнало в редовна практика през последните години.Новата валута, суверенен боливар - настоящата валута е силен боливар, ще бъде закачена за дискредитираната криптовалута на страната петро. Всяко петро ще бъде на стойност около 60 долара, като ще се базира на цената на барел венецуелски петрол. Първоначалната стойност на всяко петро ще бъде от 3 600 суверенни боливара.Минималната заплата ще бъде половин петро (1800 суверенни боливара) от понеделник. Това е около 28 долара - 34-кратно увеличаване на минималната заплата, която беше по-малко от долар.Според прогнозите на Международния валутен фонд хиперинфлацията във Венецуела за тази година може да достигне 1 000 000%. Страната вече четвърта година е в рецесия. Във Венецуела има недостиг на хранителни продукти, медикаменти и други основни продукти.Също стана ясно, че властите няма да облагат храните и лекарствата с ДДС.", "date": "2018.08.19", "title": "Мадуро разкри новата валута и други мащабни реформи"}
{"url": "https://news.bg/regions/voenni-se-vklyuchiha-v-gaseneto-na-pozhara-nad-karlovo.html", "text": "Военнослужещи от Сухопътните войски се включиха в действията по гасенето на , съобщиха от Министерството на отбраната.Модулното формирование от състава на 61-ва механизирана бригада - Карлово е задействано в 11 часа.Военните оказват помощ в гасенето на пожар, възникнал в иглолистна гора над местността \"Сучурума\", северно от Карлово.На труднодостъпен терен действат 44 военнослужещи с 5 броя техника. Действията на модулното формирование се ръководят от майор Марин Цаловски.В готовност са още 20 военнослужещи, които ще се включат при необходимост в овладяването на пожара.Към момента пожарът вече е овладян и локализиран. Според директора на държавното лесничейство Златю Кличев потушаването на пожара ще отнеме няколко дни.", "date": "2018.08.19", "title": "Военни се включиха в гасенето на пожара над Карлово"}
{"url": "https://news.bg/world/kipar-ekstradira-egiptyanina-otvlyakal-samolet-na-egyptair-prez-2016-g.html", "text": "Египтянин, който отвлече самолет на EgyptAir с вътрешен полет през 2016 г. и нареди на пилотите да го приземят в Кипър, е екстрадиран в родината си, след като се предаде в дългогодишна съдебна битка, обявиха властите, цитирани от АП.Саиф Един Мустафа е бил върнат в Египет късно вчера, където ще бъде разследван и съден за инцидента. Правосъдният министър на Кипър заяви пред медията, че Мустафа е бил екстрадиран, след като се е отказал в тригодишна съдебна битка да предотврати екстрадирането.Мустафа оспорваше екстрадирането на основата, че ще бъде изтезаван и няма да получи справедлив процес в Египет.Той отвлече самолет на EgyptAir през март 2016 г., използвайки фалшив шахидски колан с експлозиви. Самолетът беше отклонен към Кипър. Шестчасова драма на летището в Ларнака завърши мирно и всички 72 пътници и екипажът бяха освободени, а Мустафа беше арестуван.Самият той каза пред кипърски съд, че не е искал да нарани никого и че просто се е опитвал да изобличи \"фашисткия режим\" на президента Абдел Фатах ал Сиси, както и да бъдат освободени 63 жени, които са в египетски затвор. Но прокуратурата обяви, че Мустафа е признал в писмени показания пред полицията, че е похитил самолета в опит да се обедини с кипърското си семейство, с което се е разделил преди 24 г.В крайна сметка 62-годишният решил да се върне в Египет и да се изправи пред правосъдието, въпреки че се опасява от изтезания. Египет и Кипър са сключили договор за екстрадиция през 1996 г.", "date": "2018.08.19", "title": "Кипър екстрадира египтянина, отвлякъл самолет на EgyptAir през 2016 г. "}
{"url": "https://news.bg/politics/borisov-obeshta-pomosht-na-uzhilenite-ot-olimpik.html", "text": "Ще положим всички усилия да помогнем, до колкото ни позволява законът, на клиентите на кипърската застрахователна компания, която е в ликвидация. Това заяви премиерът Бойко Борисов във връзка със застрахователния казус около фалита на дружеството \"Олимпик\". Борисов е на инспекция на ремонтните дейности в Стара Загора.Припомняме,  заради фалита на кипърското застрахователни дружество \"Олимпик\". Българите са заставени от родните закони да сключат нова полица с друго дружество . От МВР обявиха, че ще дадат  на водачите, които са \"изгорели\" от фалита на дружеството. Ако пътните полицаи установят водач с полица към \"Олимпик\", \"в първите няколко дни\" те само ще предупреждават, без да пишат сурови актове.От Комисията по финансов надзор (КФН) пък обявиха, че финансовите щети на българските водачи вследствие на фалита на застрахователя са около . Щетите са по-ниски, заради сключването на полици на разсрочено плащане.Премиерът заяви, че още утре ще свика среща с финансовия министър Владислав Горанов и ръководството на Комисията за финансов надзор. На срещата ще се обсъди ситуацията, а страните трябва да предложат на българските евродепутати да направят законови предложения в европейското законодателство по подобни казуси.\"Така или иначе това би било опасен инцидент - ние ще им помогнем с юристи и с каквото можем доколкото позволява законът. Когато стане нещо, искаме държавата да помогне. Само че държавата е на данъкоплатеца и когато кажем, че държавата трябва да помогне, това означава, че всеки от нас отделяме от данъците си за тази сфера\", добави още премиерът.Той коментира и темата около . Борисов заяви, че са положени всички усилия и системата ще работи напълно до сряда.\"Виждате има държави, където изборите им пробиха с кибератаки. Тук за всяко нещо се вдига огромна олелия. Да, не е приятно, но пък всички работят активно, за да обезопасим системата\", допълни Борисов.Той припомни, че държавата работи добре в борбата с контрабандата и корупцията и с тези средства се реконструират много обекти по градовете в страната. \"Такова мащабно строителство и реконструкция в сферите на здравеопазването, образователната инфраструктурата, археологията, културата не е имало. За спорта да не говорим, защото направихме много\", подчерта премиерът.\"Във всеки град стават много хубави неща, защото оперативните програми работят. Там където не могат да се оправят, додаваме от бюджета, особено в малките общини, така че да им се направят улиците, водоснабдяването, осветлението\", завърши Борисов.По повод  заради срива в Търговския регистър, премиерът кометира: \"За тях, които са на почивка е извънредно. Мисля, че четохте доста за фирмата, която с най-ниски цени е печелила. Въпреки всичко положиха огромни усилия и до сряда ще е абсолютно готов\".", "date": "2018.08.19", "title": "Борисов обеща помощ на ужилените от \"Олимпик\""}
{"url": "https://news.bg/regions/pozhar-v-apartament-v-stara-zagora.html", "text": "Пожар възникна в апартамент от жилищен блок в Стара Загора, пише БГНЕС.При инцидента леко е пострадала възрастна жена. Пожарът е възникнал в дома на пострадалата, намиращ се на улица \"Хан Крум\" в областния град. Бързата намеса на огнеборците е предотвратила разрастването на огнената стихия в другите жилища.Почти целият апартамент на възрастната жена обаче е изгорял.При инцидента няма други пострадали хора.", "date": "2018.08.19", "title": "Пожар в апартамент в Стара Загора"}
{"url": "https://news.bg/int-politics/spomen-za-prazhkata-prolet-vidyah-kak-tankovete-pregaziha-mechtite.html", "text": "В нощта на 20 срещу 21 август 1968 година потушават \"Пражката пролет\" по заповед на КПСС. В потушаването участват половин милион войници, предвождани от танкове на съветската армия. Така приключва мечтата за един демократичен социализъм с човешко лице, базиран на свободата и преди всичко на свободата на мненията. Още в началото на 1968 година журналистите игнорират цензурата на чехословашката комунистическа партия. Алексъндър Дубчек отменя цензурата. Шефът на чехословашката комунистическа партия залага на един свободен и демократичен социализъм с надеждата, че Москва ще допусне пражкия път. Още повече, че чехословашките комунисти искат да останат в доминирания от Съветския съюз Източен блок. Но по-голям е страхът, че ако се допусне повече свобода в Прага, това може да сложи край на господството на комунистическите партии в съседните държави.Роланд Берауер прекарва тази нощ в палатка от младежки лагер над река Вълтава близо до Прага. \"Видяхме бронираните коли да преминават покрай нас и да се отправят към центъра на града\", спомня си днес 82-годишният Роланд Берауер. В онези години той се присъединява към екипа на един вестник на бойскаути. А това, че вестникът публикува напълно свободно, е резултат от Пражката пролет. Редакционният екип се настанява в една палатка, оборудвана с пишеща машина, принтер и фотокамера. Роланд Берауер е фотографът. Той съобщава на екипа за настъпването на войските и призовава колегите си да скрият редакционната техника. \"На мен не ми остана друго, освен да взема камерата и да отида в града.\" Берауер заснема деня на окупацията от войниците на Варшавския договор. Около сградата на радиото се разнасят изстрели. Роланд Берауер се скрива в един магазин за бои. Вижда как съветски войници разстрелват демонстранти пред главния вход на радиото. \"Беше ужасно. Не мога да забравя този ден. Видях как танковете прегазиха мечтите.\" Няколко месеца по-късно реформаторът Александър Дубчек е свален от власт.Нови досиета в архивите на ЩАЗИСпоменът за този ден още е жив в Чехия, казва историкът Ондржей Матейка. Заместник-директорът на института за изследване на тоталитаризма в Прага е партньор на службата за досиетата на ЩАЗИ. Той смята, че изясняването на събитията от 1968-ма година е актуално и днес. Най-малкото, защото от архивите на бившите тайни служби на Чехословакия и другите социалистически братски страни изникват все нови и нови документи. Най-вече източногерманската ЩАЗИ наблюдава много внимателно реформите в Прага от пролетта на 1968 години и събира снимки и информации от нещатни сътрудници. \"За първи път тук е документирано, че тайните служби на една приятелска нация си присвояват правото да шпионират гражданите на друга държава\", казва Оливер Щрюбинг от Берлинския архив, където се съхраняват хиляди снимки от събитията в Прага.Нещо повече: след потушаването на Пражката пролет агентите на ЩАЗИ работят като \"експерти\" в Чехословакия. През следващите две години всички тайни служби от Източния блок разполагат в страната свои агенти, за да бъде подсигурено господството на комунистическите партии. Историците, отговорни за досиетата на тайните служби от двете столици на бивша Чехословакия (Прага и Братислава), са убедени, че миналото хвърля своите сенки и до днес. За първи път миналата година те публикуваха документи, от които става ясно, че от 1982 година сегашният чешки премиер Андрей Бабиш е бил нещатен сътрудник на чехословашките тайни служби. Той заведе дело за клевета, но неговата жалба срещу историците беше отхвърлена.Незавършено преодоляване на миналото\"Бабиш постоянно повтаря думата лъжа\", казва Петр Питхарт. Той е бил премиер на чешката част от Чехословакия в преходния период след падането на Желязната завеса и е един от най-близките сътрудници на Вацлав Хавел. Андрей Бабиш е работил в министерството на външната търговия на социалистическа Чехословакия и след падането на Желязната завеса става голям бизнесмен, благодарение на старите си връзки. Петр Питхарт не вярва, че сегашният премиер ще са отърве лесно от обвиненията за сътрудничество на тайните служби. \"Във всеки случай Бабиш няма да бъде успешен премиер\", казва той. Историкът Ондржей Матейка от своя страна гледа на това развитие самокритично.\"Ако днес имаме един премиер, който е бил нещатен сътрудник на тайните служби, това значи, че ние не сме си свършили работата по преодоляване на миналото през последните 30 години\", заключава той.", "date": "2018.08.19", "title": "Спомен за Пражката пролет: „Видях как танковете прегазиха мечтите\""}
{"url": "https://news.bg/int-politics/gladuvashtiyat-opozitsioner-sergey-udaltsov-e-priet-v-bolnitsa.html", "text": "Руският опозиционер Сергей Удалцов, който обяви суха гладна стачка, е приет в болница. Новината беше съобщена на страницата му в Туитър.Припомняме, Удалцов беше задържан на 14 август и му беше наложен 30-дневен административен арест. От 15 август той не приема храна и вода.След като е бил прегледан и са му направени кръвни изследвания, лекарите са преценили, че се налага спешна хоспитализация.Удалцов, който е координатор на движението \"Ляв фронт\", беше обвинен в нарушаване на правилата за провеждане на масови прояви и провеждане на незаконна акция преди разрешен от властите митинг на 28 юли в Москва.Опозиционерът определя обвиненията като скалъпени. Гладната му стачка е протест срещу \"антинародната пенсионна реформа и увеличаването на пенсионната възраст\".По време на акцията от 28 юли Сергей Удалцов настоя за оставка на правителството, спиране на процедурата по приемаме на законовите промени и провеждане на референдум за пенсионната реформа.", "date": "2018.08.19", "title": "Гладуващият опозиционер Сергей Удалцов е приет в болница"}
{"url": "https://news.bg/int-politics/agentkata-mariya-butina-i-pol-manafort-v-edin-i-sashti-zatvor.html", "text": "Рускинята Мария Бутина, която беше уличена в агентурна дейност на територията на САЩ, е изпратена в затвор в град Александрия, щата Вирджиния, съобщи в. The Washington Post. Вестникът се позовава на адвоката й Робърт Дрискол и служители на затвора.Според информация на британския Daily Mail, в същия затвор е задържан и бившият шеф на изборния щаб на Доналд Тръмп - Пол Манафорт.Дойче веле напомня, че на 16 август руското посолство обяви, че ще подаде жалба с искане \"да се прекрати психологическият натиск\" срещу Бутина.Припомняме, срещу 29-годишната рускиня са повдигнати обвинения за тайни действия като агент на Русия.ФБР смята, че тя е действала по наставленията на високопоставен служител от Москва, който работил за централната банка на Русия. Името му не се споменава, но на страницата ѝ във Фейсбук тя често се е снимала с Александър Торшин, който е подуправител на Банката на Русия. САЩ наложиха санкции срещу него през април.Бутина е контактувала с един от бившите сътрудници на Доналд Тръмп - 50-годишния Джефри Гордън, член на изборния му щаб.През септември и октомври 2016 г. двамата са си разменили няколко мейла, след което тя го е поканила на концерт на групата \"Стикс\" във Вашингтон. Гордън на свой ред я е поканил на рождения си ден в края на октомври същата година.", "date": "2018.08.19", "title": "Агентката Мария Бутина и Пол Манафорт – в един и същи затвор"}
{"url": "https://news.bg/int-politics/novozelandska-ministarka-stigna-do-rodilnoto-otdelenie-s-velosiped.html", "text": "Новозеландската министърка по въпросите на жените Джули Джентър, стигна с велосипед до болницата, за да роди, предаде Би Би Си.По думите й, тя е избрала велосипеда, тъй като в колата не е имало достатъчно място за \"групата за подкрепа\".\"Ето че моментът настъпи, пожелайте ми успех!\" - написа 38-годишната Джентър в Инстаграм.За щастливото събитие тя е избрала не луксозна клиника, а градската болница на Оукланд.Там роди и министър-председателката на страната Джасинда Ардърн, която е втората жена в света на такъв пост, съчетаваща майчинството с позицията на държавен лидер.Джули Джентър е известна със своята страст към колоезденето.", "date": "2018.08.19", "title": "Новозеландска министърка стигна до родилното отделение с велосипед"}
